{"id": "188788", "url": "https://cs.wikipedia.org/wiki?curid=188788", "title": "Travis Barker", "text": "Travis Barker\n\nTravis Landon Barker (* 14. listopadu 1975) je americký bubeník. V současné době hraje v kapele Blink 182. Byl také bubeníkem +44, Box Car Racer, Expensive Taste, The Transplants.\n\nPo začátcích s kapelami The Suicide Machines a The Aquabats (zde vystupoval pod přezdívkou „Baron Von Tito“) nabrala jeho kariéra vzestup, když nahradil bubeníka v Blink 182. Barker je znám svým účesem ve stylu Indiánů kmene Mohawk a vystavováním svého potetovaného těla. Je považován za jednoho z nejlepších světových bubeníků současnosti. Byl ovlivněn řadou stylů.\n\nNevěnuje se jen hraní, rád obchoduje. Založil svoji oděvní firmu Famous Stars and Straps (1999), LaSalle Records (2004), Wahoo's Fish Tacos restaurant.\n\nZnačky jako DC Shoes a Zildjian mají výrobky s jeho jménem.\n\nBarker byl dvakrát ženat. První žena Melissa Kennedy, druhá žena Shanna Moakler, s niž má syna Landona (* 9.10. 2003) a dceru Alabamu (* 24.12.2005).\n\nTravis Barker se narodil 14. listopadu 1975 Randymu a Glorii Barkerovým ve Fontaně v Kalifornii. Své první bicí dostal od své matky, když mu byly čtyři roky. Sama ho zprvu učila a poté se o Travise staral jazzový učitel. Během let byl Travis vystaven mnoha hudebním stylům.\n\nV době nástupu na střední školu (Fontana High School), zemřela jeho matka na rakovinu. Stačila mu říct, aby se nevzdával a splnil si své sny. Travis poté začal brát hraní vážně, připojil se ke školní skupině (v aj marching band) a zde hrál svoji část na rytmický buben. Ještě přitom stačil bubnovat v malé školní jazzové formaci. Ve všech, ale hlavně v posledním ročníku se začal s kapelami objevovat na místních festivalech. Po maturitě v roce 1993 získával zkušenosti s Feeble, The Suicide Machines a The Aquabats.\n\nV roce 1998 byl Travis na turné s The Aquabats (zde vystupoval pod pseudonymem „Baron Von Tito“). Během tohoto turné hráli i s Blink 182. Scott Raynor Blink 182 během turné opustil. Travis byl požádán o to, zdali by ho nezastoupil. Travis se 20 skladeb naučil za méně než dvě hodiny a odehrál zbytek turné. Získal tak velký respekt Blink 182 a nabídku stát se jejím členem. S nabídkou neváhal.\n\nS Barkerem Blink 182 vydali jejich nejprodávanější album Enema of the State (1999), následováno Take off Your Pants and Jacket (2001), Blink-182 (2003)\n\nPo sedmi letech s Blink 182 oznámila kapela (prosinec 2005) neurčitou pauzu a poté rozpad. Ale v roce 2009, 9. února na Grammy Awards oznámili, že Blink 182 budou znovu pokračovat.\n\nBarker sám říká, že má rád mnoho stylů, obzvláště hip-hop. V interview pro MTV prohlásil: \"Možná poslouchám víc hip-hop a drum'n'bass, než dělám punkrock…\"\n\nBěhem hraní s Blink 182 se věnoval Box Car Racer, The Transplants a Expensive Taste.\n\nBox Car Racer je vedlejší projekt, který Barker začal s Tomem DeLongem v roce 2002. BCR vydali stejnojmenné album. Tom tvrdí, že požádal Travise, aby nemusel hledat a platit studiového bubeníka.\n\nThe Transplants je hip-hopem ovlivněná punková kapela ve které s Barkerem hráli Tim Armstrong z Rancid a Rob Aston. Vydali dvě studiové nahrávky - stejnojmennou v roce 2002 a Haunted Cities (LaSalle Records, 2005)\n\nExpensive Taste je hip-hopová skupina založená roku 2006 Travisem Barkerem, Robem Astonem, Paulem Wallem\n\nDále Barker produkoval, či se hedebně podílel na albech Black Eyed Peas, P!nk a Pharrella Williamse.\nObjevil se na albu Buna B, Trill (2005) v „Late night creepin“.\nProdukoval čtvrté album T.I. - King (2006)\nHrál bicí na třetím albu Avril Lavigne.\nVystupuje s DJ AMem\n\nPo oznámení pauzy Blink 182 v roce 2005 založili Travis Barker a Mark Hoppus kapelu +44. K tomu přizvali Carol Heller - bývalou zpěvačku a kytaristku dívčí punkové kapely Get the Girl.\nHeller kapelu z rodinných důvodů opustila. Již však nahrála zpěvy k \"Make You Smile\" a \"Weatherman\" , které jsou na albu. Za Carol našli Hoppus a Barker Craiga Fairbaugha (ex-The Transplants, Lars Frederiksen and the Bastards, Mercy Killers) a Shane Gallaghera (bývalého člena The Nervous Return).\n\nBěhem natáčení klipu „When Your Heart Stops Beating“ si po celodenním bubnování zlomil Barker ruku. Kvůli léčení zrušil svoji účast na Evropském turné +44. Nahradil ho jeho kamarád Gil Sharone z Stolen Babies. Barker kvůli lepšímu hojení kosti musel přestat být vegetariánem po 16 letech. Kvůli léčení nestihl Australian summer tour, kde si paradoxně zlomil nohu s Blink 182.\n\nBarkera ovlivnilo všechno od Run-D.M.C. k The Clash. K jeho oblíbeným bubeníkům patří Stewart Copeland (Police), Tommy Lee (Mötley Crüe), Tré Cool (Green Day), Ringo Starr (The Beatles), Keith Moon (The Who), John Bonham (Led Zeppelin).\nV mládí ho učil Bill Stevenson (Descendents).\n\nBarker hraje na bicí značky OCDP (Orange County Drums & Percussion), činely Zildjian, vybavení DW, používá svou vlastní sérii paliček Zildjian.\nBarker je levák, leč svoji sadu má postavenou jako pravák.\nPokud má zdravotní problémy hraje dál: se zlomenou pravou nohou hrál na bass drum svou zdravou levou, se zlomenou levou rukou hrál na rytmičák zdravou levou nohou.\n\nDne 19. září 2008 utrpěl Barker vážná poranění při pádu letadla Learjet 60.\nRád obchoduje. Založil firmu Famous Stars and Straps (1999), která prodává skate oblečení. Spoluzaložil LaSalle Records a vlastní část Wahoo's Fish Tacos restaurant.\nSpolu s DC Shoe Company vydali boty „Alias Remix“, dále spolupracuje se společnostmi Orange County Drum and Percussion a Zildjian.\n\nTravisovo první tetování bylo slovo \"BONES\" (přezdívka když byl kluk) na noze, které si nechal udělat v 17. Další bylo \"SELF MADE\" na jeho kotníku. Některá Travisova tetování mají náboženský charakter, jak říká, vyrostl jako katolík. Má Ježíše na paži, modlící se ruce na levé straně hlavy. Má několik tetování symbolizujících jeho lásku ke Cadillacům - nápis na pravém boku, značku na prsou.\nMnoho jich je z lásky k muzice - fráze „CAN I SAY“(první album Dag Nastyho), mikrofon, boom box na břiše (z lásky k breakdance v mládí), „HOPE“ na jeho zádech (píseň Descendents a pozitivum po matčině smrti), paličky a noty na pravé ruce.\nTaké láska k rodině \"FAMILIA\", \"MOM\", \"SHANNA\", \"MELISSA\".\n\nSám o tom říká: \"Tetuju se abych s ničím nezůstal pozadu. Udělal jsem to schválně, abych nedostal normální práci a moh dělat muziku.\"\n\nTravis se chlubí že na tomto druhu umění nechal $30,000.\n\nOženil a rozvedl se dvakrát.\nPrvně si vzal dlouholetou přítelkyni Mellisu Kennedy 22. září 2001 a rozvedl 6. srpna 2002.\nPodruhé se oženil s herečkou a miss USA 1995 Shannou Moakler 30. října 2005. Měli svatbu v gotickém stylu, inspirovanou filmem Tima Burtona \"The Nightmare Before Christmas\". Spolu mají dvě děti Landona Ashera Alabamu Luellu. Všichni vystupovali v show MTV Meet The Barkers. Barker po dvou letech požádal o rozvod.\n\nObjevil se v mnoha filmech, seriálech a televizních show. Nejvíce je znám ze své show Meet The Barkers(2005 - 2006).Zářil v Punk'd, Candid Camera-esque television show, reklamě na Boost Mobile, CSI (jako rapper), The Simpsons, late night TV show MADtv, 41st annual CMA Awards (2006), dále na Much Music Awards (2002), MTV Video Music Awards(2000). S členy Blink 182 v \"\"Leave it to Blink-182\"„parodii na “\"Leave it to Beaver\"\"\n\nV klipech se ukazoval s kapelami, ve kterých bubnoval - Blink-182, Box Car Racer, Transplants a +44. Dále se objevil v klipu P. Diddyho „Bad Boy for Life“, Bubba Sparxxxe „Back In The Mudd“, Dem Franchise Boys „Ridin Rims“, Xzibita „Hey Now (Mean Muggin')“, T.I. „What You Know“, Three 6 Mafia „Side 2 Side (remix)“, Outkast „Morris Brown“, Demi Lovato „Really Don't Care (ft. Cher Lloyd)“\n\nRok 2008 - Travis Barker utrpěl po havárii letadla vážné popáleniny a byl v kritickém stavu. Malé tryskové letadlo sjelo v Severní Karolíně ze startovací plochy a skončilo na nedaleké silnici. Při havárii zemřeli 4 lidé - oba piloti + další 2 cestující. Travis byl společně s DJ AM převezen do nemocnice.\n\n"}
{"id": "188794", "url": "https://cs.wikipedia.org/wiki?curid=188794", "title": "Ourthe", "text": "Ourthe\n\nOurthe ( ) je 135 km dlouhá řeka ve Valonsku (Belgie). Povodí má rozlohu 3672 km². Protéká provinciemi Lucemburk a Lutych.\n\nVzniká soutokem Východní () a Západní Ourthe (). Východní Outhe pramení u vesnice Ourthe v obci Gouvy blízko hranic s Lucemburskem a má délku 45 km. Západní Ourthe je 53 km dlouhá, pramení u vesnice Ourt v obci Libramont-Chevigny a protéká městem Houffalize. Obě zdrojnice se stékají u vesnice Engreux. Od soutoku obou zdrojnic teče řeka přibližně severozápadním směrem a dělí se na dvě části, a sice Horní Outhe () až po turistické městečko La Roche-en-Ardenne a Dolní Outhe () dále po proudu až k soutoku s řekou Mázou, do níž ústí zprava ve městě Lutych. Mezi města a obce na \"Basse-Ourthe\" patří Hotton, Durbuy, Hamoir a Esneux.\nHlavní přítoky řeky Ourthe jsou Aisne (soutok v Bomalu), Lembrée (soutok v Logne), Néblon (soutok v Hamoiru), Amblève (soutok v Rivage) a Vesdre (soutok v Chênée, město Lutych).\n\n"}
{"id": "188795", "url": "https://cs.wikipedia.org/wiki?curid=188795", "title": "Bratrská jednota baptistů Olomouc", "text": "Bratrská jednota baptistů Olomouc\n\nSbor Bratrské jednoty baptistů v Olomouci je místní baptistickou církví, která má kolem 80 členů.\n\nV šedesátých letech 20.století se v Olomouci shromáždila malá skupina baptistů a v roce 1965 byla založena misijní stanice šumperského sboru. Po revoluci v roce 1989 se k Ježíši Kristu obrátilo mnoho nových lidí. Důležitým momentem bylo v roce 1991 založení Biblické školy Bratrské jednoty baptistů. V jejích prostorách se začala konat společná shromáždění sboru. Misie se dále rozvíjela a v roce 1993 olomoučtí založili samostatný sbor. Olomoucký sbor byl přijat mezi sbory Bratrské jednoty baptistů v Praze dne 6. listopadu 1993.\n\n\n\n"}
{"id": "188797", "url": "https://cs.wikipedia.org/wiki?curid=188797", "title": "Jeffrey Hammond", "text": "Jeffrey Hammond\n\nJeffrey Hammond (* 30. července 1946 v Blackpoolu) byl baskytarista rockové skupiny Jethro Tull. (Někdy bývá uváděn též jako Jeffrey Hammond-Hammond).\n\nHammond převzal příjmení Hammond-Hammond jako vtip, protože příjmení jeho otce i matky za svobodna bylo stejné. V interview někdy uváděl, že jeho matka se rozhodla ponechat si své dívčí jméno, stejně jako to udělala manželka amerického prezidenta Eleanor Rooseveltová.\n\nByl jedním z několika členů skupiny, pocházejících z Blackpoolu v Angli a potkával se s Ianem Andersonem, John Evanem a Barriemore Barlowem ve škole, když mu bylo 17 let. Po dokončení základní školy se rozhodl pro studium malířství, ale v lednu roku 1971 se přidal k Jethro Tull. V období, kdy členové J. Tull používali na koncertech divadelní kostýmy, začal Jeffrey nosit černo-bíle pruhovaný oblek a hrál na stejně vybarvenou baskytaru, což se stalo jeho poznávacím znamením při koncertních představeních Thick as a Brick. Hammond oblek spálil v prosinci 1975, při odchodu ze skupiny, kdy jej nahradil John Glascock. \n\n\nSkupinu opustil, aby pokračoval ve studiu výtvarného umění. Podle poznámky Iana Andersona, uvedené v reedici CD \"Minstrel in the Gallery\" v roce 2002: \"Hammond se vrátil ke své původní lásce - malování a kytaru pověsil na hřebík, že už na ni nikdy nebude hrát.\"\n\n"}
{"id": "188800", "url": "https://cs.wikipedia.org/wiki?curid=188800", "title": "Planěrnaja (stanice metra v Moskvě)", "text": "Planěrnaja (stanice metra v Moskvě)\n\nPlaněrnaja ( , doslovně \"Plachtařská\") je stanice moskevského metra. Je severní konečnou sedmé linky a název nese podle nedaleké ulice.\n\nStanice byla otevřena 30. prosince 1975 jako součást zatím posledního úseku podzemní dráhy severní části sedmé linky (Tagansko-Krasnopresněnskaja). Je to podzemní mělce založená stanice klasické koncepce vybudovaná podle unifikovaného projektu. Její ostrovní nástupiště podpírají dvě řady sloupů, které obkládá bílý mramor, stěny za kolejemi jsou pak obložené několika druhy mramoru, který je uspořádán do jednoduché mozaiky s geometrickými vzory.\n\nZ Planěrné vedou dva výstupy; jeden ke stejnojmenné třídě, druhý k ulici \"Fomičeva\". Východy jsou vyvedeny přes pevná schodiště.\n\nSeverním směrem dále za stanicí se nachází Depo Planěrnoje, které bylo rovněž zprovozněno spolu se stanicí. Dnes stanici Planěrnaja, která až do otevření Medvědkova byla nejsevernější stanicí v celé síti, využije 49 300 cestujících.\n\n"}
{"id": "188806", "url": "https://cs.wikipedia.org/wiki?curid=188806", "title": "Anders Fridén", "text": "Anders Fridén\n\nAnders Fridén (* 25. března 1973) je frontman a vokalista švédských skupin In Flames a Passenger.\n\nFridén dříve působil hlavně v kapele Dark Tranquillity, ale opustil ji, aby se mohl věnovat In Flames (obě to jsou göteborské skupiny). Shodou okolností Mikael Stanne, který byl původní kytarista Dark Tranquillity, zpíval s In Flames rok před Fridénovým příchodem a pomohl IF nahrát desku Lunar Strain (1994), nebyl však plnohodnotným členem. Když přišel Fridén, Stanne se vrátil k Dark Tranquillity.\nZ méně známých kapel působil v Ceremonial Oath a Septic Broiler.\n\nJak známo, Fridén je frontmanem oblíbené skupiny In Flames. První album, které se skupinou nahrál, bylo The Jester Race (1996). Mimoto napsal spolu s Björnem Gelottem a Jesperem Strömbladem většinu textů, které pojednávají jeho vnitřních myšlenkách a mezilidských vztazích. Ve volném čase zpívá s Passenger.\n"}
{"id": "188809", "url": "https://cs.wikipedia.org/wiki?curid=188809", "title": "Krupá (zdrojnice Popradu)", "text": "Krupá (zdrojnice Popradu)\n\nKrupá je potok ve Vysokých Tatrách na západě okresu Poprad na Slovensku. Je to levá zdrojnice řeky Poprad. Je dlouhá 2,1 km. Je tokem III. řádu\n\nOdtéká z Popradského plesa v nadmořské výšce 1494,3 m a protéká Mengusovskou dolinou. Teče směrem na jih a před soutokem se stáčí na západ. Už v Tatranském podhorí, severně od železniční zastávky \"Popradské Pleso\", se v nadmořské výšce 1302,8 m spojuje s Hincovým potokem a vytváří řeku Poprad.\n"}
{"id": "188820", "url": "https://cs.wikipedia.org/wiki?curid=188820", "title": "John Evan", "text": "John Evan\n\nJohn Evan narozen jako John Spencer Evans (* 28. března 1948 v Blackpoolu, Lancashire) je britský hráč na klávesové nástroje. Působil ve skupině Jethro Tull (od dubna do prosince 1970 a pak od ledna do června 1980).\nJméno si změnil, když se jeho první skupina, The Blades, přejmenovala na The John Evan Band.\nJeffrey Hammond k tomu řekl: \"The John Evan Band\" zní lépe než \"The John Evans Band.\"\n\nEvan opustil Jethro Tull v roce 1980, když společně s druhým odcházejícím členem J. Tull, Davidem Palmerem (dnes po změně pohlaví Dee Palmer), založili skupinu Tallis.\n\nVystupoval na následujících albech Jethro Tull:\n\n"}
{"id": "188825", "url": "https://cs.wikipedia.org/wiki?curid=188825", "title": "Železniční trať Golmud–Lhasa", "text": "Železniční trať Golmud–Lhasa\n\nŽelezniční trať Golmud–Lhasa spojuje hlavní město Tibetské autonomní oblasti (TAO), Lhasu, se zbytkem Čínské lidové republiky. Oficiální název je \"trať Qingzang\", tedy trať spojující provincii Čching-chaj (Qinghai) s TAO, čínsky Si-cang (Xizang).\n\nJe dlouhá 1 142 km, prochází mnohými horskými průsmyky (nejvyšší Thang-la se nachází ve výšce 5 068 m.), tunely (nejdelší měří 4,264 km a 1,338 km dlouhý tunel Feng-chuo-šan v nadmořské výšce 4 905 m je nejvýše položeným tunelem na světě) i po mnoha mostech (celkem 675 mostů). Její výstavba započala v roce 2001 a trvala pět let. Železnice má oficiálně sloužit k rozvoji Tibetu, je však také kritizována; mnozí namítají, že bude sloužit k prosazování moci ČLR a k přílivu dalších Číňanů do oblasti.\n\nMezi Golmudem a Lhasou je 44 stanic a výstavba dalších 13 byla plánována. Z uvedených 44 stanic je 38 neobsazených. Devět stanic je vyhlídkových.\n\nOficiální zpráva uvádí, že ve vlaku 28. srpna 2006 zemřel první pasažér – 75letý muž z Hongkongu, který měl údajně srdeční potíže již ve Lhase.\n\nKaždou soupravu táhnou tři motorové lokomotivy vyrobené firmou GE v Pensylvánii. Vlak je plně klimatizovaný a jezdí rychlostí 100–120 km/hod.\n\nJiž od obsazení Tibetu Čínskou lidovou republikou na začátku 50. let 20. století snila Ústřední vláda Čínské lidové republiky o vybudování železnice, která by nové území spadající pod vládu Pekingu spojila s čínským vnitrozemím. Byla vyslána výprava odborníků, kteří měli prozkoumat možnost takovou dráhu vybudovat, vzhledem k nedostatku vhodných technologií a peněz však z plánu sešlo.\n\nVýstavba se mohla uskutečnit právě až v době velkého ekonomického růstu země, neboť byla technicky velmi náročná (v horách a ve vysokých nadmořských výškách). Na celé stavbě pracovalo přes 200 000 dělníků. Slavnostní otevření trati se konalo 1. června 2006 za účasti prezidenta republiky. Celkové náklady na stavbu se vyšplhaly na 3,68 miliardy USD.\n\nČínská vláda počítá s další výstavbou železnic na Tibetské náhorní plošině. Prvním dokončeným prodloužením je železnice ze Lhasy do Žikace. Do roku 2020 počítá vláda s tratí přes Ňingthri do Jün-nanu.\n"}
{"id": "188826", "url": "https://cs.wikipedia.org/wiki?curid=188826", "title": "André Parrot", "text": "André Parrot\n\nAndré Parrot (15. února 1901, Désandans (dep. Doubs, Francie) – 24. srpna 1980 Paříž) byl francouzský archeolog světového významu, od 1964 člen Francouzské akademie věd, objevitel sumerského města Mari.\n\nAndré Parrot studoval nejprve protestantskou teologii na pařížské Sorbonně, později na \"École du Louvre\" v Paříži a na \"École Archéologique Française de Jérusalem\". V letech 1926 - 1927 pracoval na vykopávkách v syrském Nejrabu, 1927 - 1928 vedl francouzskou výpravu v libanonském Baalbeku. V letech 1931 až 1933 pracoval na vykopávkách sumerských měst Lagaš, Girsu a Larsa, kterou roku 1933 identifikoval na úpatí pahorku Senkere.\n\nTuto lokalitu shledal tehdy ve velmi zpustošeném stavu, neboť pro místní šejky byl pahorek lákavým zdrojem příjmů z prodeje archeologických památek. Irácká vláda, pro niž Parrot pracoval, sice začala kopec hlídat, ale Parrot musel po několika měsících práci pro neshody s vládou ukončit.\n\nParrot odjel z pověření správy Louvru do Sýrie, kde v její nejvýchodnější části asi 3 km od západního břehu Eufratu začal kopat na pahorku Tell Charírí (Sýrie byla v té době pod francouzskou správou). Přivedl ho sem náhodný nález sumerské sochy na jaře 1933, když tu místní beduíni kopali hrob. Když se 23. ledna 1934 objevily první sošky a nápisy, Parrot zjistil, že nalezl nejzápadnější sumerské město Mari. Francouzská vláda pak vyčlenila zvláštní fondy na průzkum místa, muzeum v Louvru vytvořilo pracovní tým, armáda expedici zabezpečovala technicky. Přes potíže a tragédie (dva členové expedice zahynuli r. 1936 při automobilové nehodě) vykopávky pokračovaly až do září 1939.\n\nV Mari byl objeven obrovský archív, čítající přes dvacet tisíc hliněných tabulek, množství soch a keramiky. Byly objeveny čtyři chrámy včetně zikkuratu, základy ohromného královského paláce z konce 3. tisíciletí př. n. l.; jeho posledním obyvatelem byl král Zimrilim, který byl poražen Chammurapim. Perrot napsal o Mari kromě monografií dvě podrobné knihy - \"Mezopotamská archeologie\" (1946) a \"Sumer\" (1960).\n\nParrot byl roku 1937 jmenován profesorem orientální archeologie a dějin umění \"École du Louvre\", od 1946 hlavním konzervátorem muzea v Louvru a v letech 1958 - 1962 jeho ředitelem. Byl také generálním sekretářem francouzské komise pro archeologické výzkumy. Roku 1958 byl jmenován důstojníkem Čestné legie, za účast v protinacistickém odboji dostal válečný kříž 1939 - 1945.\n\n"}
{"id": "188828", "url": "https://cs.wikipedia.org/wiki?curid=188828", "title": "Kampala", "text": "Kampala\n\nKampala je hlavní a největší město Ugandy. V Kampale žije podle údajů z roku 2002 1 208 544 obyvatel. Nachází se v části nazvané district of Kampala, v nadmořské výšce 1190 m n. m. Město je rozdělené do pěti kampusů, které se nazývají Central, Kawempe, Makindye, Nakawa a Rubaga.\n\nBugandský kabaka (král) Mutesa I. se rozhodl vybudovat Kampalu na jeho oblíbeném místě, kde pořádal lovy. Oblast byla utvořena četnými kopci a mokřady. Bylo to ideální místo pro chov některých druhů zvířat, např. pro antilopy nebo impaly.\n\nMěsto se rozrůstalo do rozměrů velké metropole Bugandského království. Z této doby také stále stojí některé budovy, třeba hrobky bugandských králů v Kasubi, které byly v roce 2001 zapsané na seznam světového dědictví UNESCO, dále také budova bugandského parlamentu, Bugandský soudní dvůr a také korunovační palác Buddo.\n\nKampala byla těžce poškozena během Ugandsko-tanzánské války. Po válce bylo město kompletně přestavováno, vznikla zde spousta nových budov, včetně hotelů, nákupních center a vzdělávacích institucí, bank nebo nemocnic.\n\n\nKampala byla postavena na principu města na sedmi kopcích:\n\n\nV roce 2007 byla městská taxi služba nahrazena autobusy. Funguje zde také služba Boda-boda - taxi služba, kdy řidiči vozí zákazníky na motorkách (původně na jízdních kolech).\n\nV Kampale se také nachází staré vojenské letiště. 35 km jižně se ale nachází moderní mezinárodní letiště Entebbe, největší letiště v zemi. V Kampale sídlí ugandské aerolinky Air Uganda.\n"}
{"id": "188832", "url": "https://cs.wikipedia.org/wiki?curid=188832", "title": "Aman (zpravodajská služba)", "text": "Aman (zpravodajská služba)\n\nAman (, zkráceno z \"Agaf ha-Modi'in\") je zpravodajský útvar Izraelských obranných sil (IOS) založený v prosinci 1950. Aman přímo podléhá náčelníkovi Generálního štábu IOS a zodpovídá se izraelskému ministrovi obrany.\n\nPředchůdcem dnešního Amanu byla Šaj. V roce 1948 byla Šaj zrušena a její pracovníci přijati do Zpravodajské služby IOS. V roce 1950 se náčelníkem Zpravodajské služby IOS stal B. Gibli, který provedl rozsáhlou reorganizaci této služby ústící v roce 1953 do přejmenování Zpravodajské služby IOS na Zpravodajské oddělení IOS (Aman).\n\nVýsledkem Gibliho reorganizace bylo posílení zpravodajského oddělení Šin Mem 10 (oddělení zahraničního zpravodajství a řízení HUMINT – sítě arabských agentů), rozšíření Šin Mem 2 (odposlech) a zpravodajského oddělení vzdušných sil. Zároveň byla znovu aktivována Jednotka 131 (tzv. egyptské oddělení).\n\nV roce 1974 byl ukončen monopol Amanu na vyhodnocování získaných zpravodajských informací (důvodem bylo selhání Amanu před jomkipurskou válkou), vyhodnocování nadále prováděno paralelně s Mosadem.\n\n\n\n\nAman je nezávislá zpravodajská služba a nepodléhá žádné složce IOS. Na rozdíl od zahraniční rozvědné služby Mosad se Aman soustřeďuje pouze na získávání informací vojenského charakteru, jejich vyhodnocování a následně určení možného vojenského ohrožení Izraele. Své analýzy poté předává v podobě výročních zpráv pro potřeby vlády a velení armády.\nŘeditel Amanu je svými pravomocemi a postavením srovnatelný s řediteli Mosadu a Šin Bet. V Amanu pracuje 7000 zaměstnanců (odhad z r. 1996). Aman společně s Mosadem a Šin Bet tvoří trojici nejdůležitějších izraelských zpravodajských služeb, tzv. Izraelské zpravodajské společenství.\n\n\n\nSoučástí Amanu jsou i autonomě pracující tajné služby vojenského letectva ( sběr informací o úrovni leteckých sil arabských států, odposlech leteckého provozu, sledování nepřátelského území pomocí bezpilotních letadel) a vojenského námořnictva (sběr informací o arabských námořních aktivitách, příprava studií o možnostech a taktice vojenských operací proti Izraeli).\n\n \n"}
{"id": "188841", "url": "https://cs.wikipedia.org/wiki?curid=188841", "title": "Dee Palmer", "text": "Dee Palmer\n\nDee Palmer, dříve David Palmer (* 21. července 1937 v Londýně) je britská aranžérka a hráčka na klávesové nástroje, známá jako bývalá členka rockové skupiny Jethro Tull.\n\nAranžovala partitury smyčcových nástrojů pro písničky Jethro Tull koncem 60. let a začátkem 70. let. V roce 1976 se stala členkou Jethro Tull, kde hrála hlavně klávesové nástroje. Skupinu opustila v roce 1980, když vedoucí Jethro Tull Ian Anderson vedl skupinu „elektronickým směrem“, a založila novou skupinu Tallis společně s Johnem Evanem, který též opustil J. Tull. Skupina nezaznamenala přílišný komerční úspěch, a tak se vrátila ke skládání filmové hudby a příležitostnému hudebnímu vystupování.\n\nOd roku 1980 pracovala jako producentka na několika albech, pro která psala aranže symfonického orchestru.\n\nV roce 2004 oficiálně oznámila, že podstoupila chirurgický zákrok ke změně pohlaví a že její jméno je teď Dee Palmer.\n\n\n\n"}
{"id": "188843", "url": "https://cs.wikipedia.org/wiki?curid=188843", "title": "Enterobacteriaceae", "text": "Enterobacteriaceae\n\nEnterobacteriaceae, běžně zvaná enterobakterie, je rodově i druhově početná čeleď zahrnující gramnegativní, fakultativně anaerobní tyčinky, z nichž většina žije ve trávicím traktu obratlovců jako přirozená součást mikroflóry střeva. Většina je nepatogenních, ale některé jsou podmíněně patogenní a některé druhy jsou nebezpečnými původci vážných i smrtelných nemocí (např. \"Salmonella\", \"Shigella\", \"Y. pestis\", některé kmeny \"E.coli\")\n\nProtože enterobakterie žijící ve střevě se výkaly dostávají do vnějšího prostředí, jejich přítomnost (například ve vodě) ukazuje na fekální znečistění.\n\nEnterobakterie jsou rovné tyčinky 1-6 μm dlouhé a 0,3-1 μm široké, netvoří spory a dle Grama se barví negativně. Pohyblivé druhy mají peritrichní bičíky.\n\nJsou to nenáročné bakterie, chemoautotrofní a většinou prototrofní. Mohou fermentovat glukózu za tvorby plynu a redukují nitráty. Většinou tvoří katalázu, ale oxidáza jsou negativní. Patří mezi mezofilní bakterie, rostou v teplotním rozmezí mezi 18-40 °C, optimální teplota je 37 °C. Nevadí jim vysoká koncentrace žlučových solí, toho se využívá při přípravě výběrově diagnostických půd.\n\nEnterobakterie jsou gramnegativní bakterie, jejich buněčná stěna tedy obsahuje lipopolysacharidy zakotvené ve vnější membráně. Ty působí jako endotoxiny a stimulují imunitní systém hostitele. Vedlejší polysacharidové řetězce lipopolysacharidů se nazývají O-antigen. V tomto znaku jsou enterobakterie velmi variabilní, existuje velké množství různých forem O-antigenu i v rámci jednoho druhu. U pohyblivých enterobakterií popisujeme antigeny bičíku, tzv. H-antigeny. I u H-antigenu známe mnoho jeho forem. U některých dalších rodů popisujeme i tzv. K-antigen.\n\nPodle antigenní struktury jednotlivých enterobakterií dělíme druhy na jednotlivé sérovary.\n\nEnterobakterie nejsou příliš náročné na živiny ani na atmosféru, kultivují se aerobně při 37 °C. Vyrábí se výběrově diagnostické půdy speciálně pro enterobakterie, například Endův a MacConkeyův agar, Deoxycholát-citrátový agar, Salmonella-Shigella agar nebo agar s briliantovou zelení. Druhy, které jsou schopné zužitkovat citronan jako jediný zdroj uhlíku, rostou na Simmonsově citrátovém agaru.\n\nSoučástí většiny takových půd je laktóza a indikátor pH - roste-li na agaru enterobakterie, která je schopná štěpit mléčný cukr, pH poklesne a dojde ke změně zbarvení agaru (zrůžoví, v případě Endova agaru). Inhibiční sloužkou bývají žlučové soli nebo další látky.\n\nVětšina enterobakterií jsou saprofyti a mutualisté trávícího ústrojí, tvoří součást obligátní mikroflóry střeva. Vyskytují se také ve vodě, v půdě a na rostlinách. Tzv. koliformní bakterie, tedy \"Escherichia coli\" a další druhy štěpící laktózu, jsou indikátorem fekálního znečištění pitné vody.\n\nMezi enterobakteriemi nalezneme také fakultativní patogeny, které způsobují onemocnění jen u oslabených jedinců, a vyloženě obligátně patogenní organismy, které způsobují závažná onemocnění lidí i zvířat. Některé druhy způsobují nemoci rostlin.\n\n\n\n\n\"Údaje z Bergey's manual, 2001\" \n"}
{"id": "188845", "url": "https://cs.wikipedia.org/wiki?curid=188845", "title": "Drobné kolejivo", "text": "Drobné kolejivo\n\nDrobné kolejivo je souhrnný název součástek, používaných k upevnění kolejnic k pražcům a u stykované koleje ke vzájemnému spojení jednotlivých kolejnic. Někteří autoři vyjímají z této množiny upevňovadla, takže pak hovoří o \"upevňovadlech a drobném kolejivu\".\n\nK drobnému kolejivu patří zejména:\n\n\n"}
{"id": "188847", "url": "https://cs.wikipedia.org/wiki?curid=188847", "title": "Štefan Osuský", "text": "Štefan Osuský\n\nŠtefan Osuský (31. března 1889, Brezová pod Bradlom – 27. září 1973, Herndon u Washingtonu, USA) byl československý a slovenský politik a diplomat slovenského původu.\n\nNarodil se v rolnické rodině, která se později zabývala rovněž koželužstvím a obchodem kůžemi. Od roku 1906 žil v USA, kam se provdala jeho sestra za chicagského továrníka slovenského původu Svadíka. V USA studoval teologii ve Springfieldu a na universitě v Chicagu sociální a přírodní vědy a později práva, z nichž získal doktorát v roce 1915. Po ukončení studia se rozhodoval mezi geologií a právem. Zvítězil zájem o politiku a právo a po složení advokátských zkoušek pracoval v advokátní kanceláři v Chicagu. Působil také jako funkcionář slovenských krajanských spolků a po roce 1915, se zapojil do československého zahraničního odboje. V květnu 1916 byl vyslán jako zástupce Slovenské ligy v Americe za Masarykem do Londýna a z jeho pověření pak do Paříže, kde navázal spolupráci s Edvardem Benešem a Milanem Rastislavem Štefánikem. Osobně podpořil vznik Československé národní rady v roce 1916 a v letech 1917 až 1918 měl na starosti propagační činnost rady jako ředitel pobočky nově vzniklé agentury Československé tiskové kanceláře v Ženevě. Od 8. do 10. dubna 1918 zastupoval v Římě spolu s Milanem Rastislavem Štefánikem slovenský národ na Kongresu utlačovaných národů a v Itálii měl poté na starosti rekrutování dobrovolníků do československých legií v Itálii. Koncem října 1918 se zúčastnil jednání zástupců domácího i zahraničního odboje v Ženevě o budoucí podobě státu. Spolu Benešem a dalšími tam podepsal prohlášení souhlasu s dosavadním průběhem Masarykovy zahraniční akce. Od ledna 1919 byl pověřen rovněž funkcí generálního tajemníka československé delegace na Pařížské mírové konferenci a za Československo též podpsal v červnu 1920 Trianonskou smlouvu, která řešila poválečné hranice Maďarska.\n\nSpolu s Edvardem Benešem zastupoval v letech 1921–1932 Československo v nově vzniklé Společnosti národů, v letech 1919 a 1920 pracoval zároveň jako československý vyslanec ve Spojeném království a od roku 1920 do konce 30. let jako velvyslanec Československa v Paříži.\n\nPo Mnichovské dohodě nesouhlasil s postupem Edvarda Beneše a po rozbití Československa v březnu 1939 odmítl vydat pařížský úřad velvyslanectví a začal organizovat československý zahraniční odboj. V říjnu téhož roku podepsal s francouzským premierem Édouardem Daladierem smlouvu o obnovení československé armády ve Francii a v listopadu se stal členem Československého národního výboru založeného v Londýně Benešem. V červenci 1940 byl sice jmenován ministrem exilové vlády, ale jeho vztahy s Benešem se nadále zhoršovaly. Spory, které se týkaly zejména otázek zahraniční politiky, vedení odboje a poválečného uspořádání republiky vedly k tomu, že byl v březnu 1942 odvolán ze svých funkcí a stáhl se z politického života.\n\nPřednášel dějiny diplomacie a mezinárodních vztahů v Oxfordu a na jaře 1945 odešel do USA, kde se na Colgate University v Hamiltonu stal řádným profesorem. Po únoru 1948 se angažoval v Radě svobodného Československa a vydal řadu studií a knih o československé politice a mezinárodních vztazích.\n\nV roce 1919 se oženil s pěvkyní Národního divadla v Praze Pavlou Vachkovou (1891–1978).\n\nV roce 1992 mu byl in memoriam udělen Řád Tomáše Garrigua Masaryka a v roce 2001 slovenský Řád bílého dvojkříže II. třídy. V roce 1995 o jeho životě natočila Slovenská televize dokument \"Vzpomínka nikdy nezklame\".\n\n\n"}
{"id": "188848", "url": "https://cs.wikipedia.org/wiki?curid=188848", "title": "Miloň Čepelka", "text": "Miloň Čepelka\n\nMiloň Čepelka (* 23. září 1936 Pohoří u Opočna) je český básník, prozaik, textař, herec, scenárista, moderátor a cimrmanolog.\n\nAbsolvoval gymnázium v Dobrušce a následně obor český jazyk a literatura na Vysoké škole pedagogické v Praze (1954–1958). Zde byl spolužákem Zdeňka Svěráka a seznámil se tu i s Ladislavem Smoljakem. Po vystudování učil tři roky na základní škole v Novém Kníně, kde vstoupil do KSČ. Poté v roce 1961 nastoupil jako redaktor do Československého rozhlasu. Traduje se, že ho tam přivedl jeho přítel Jiří Šebánek. Jde ovšem o omyl – zatímco Šebánek v  Československém rozhlasu už několik let pracoval, Čepelka tam nastoupil jako úplný nováček, aniž by tam někoho znal, a se Šebánkem se spřátelil až tam. Šebánek mu v následující době dělal mentora. V roce 1967 se stali spoluzakladateli Divadla Járy Cimrmana. Roku 1969, aby předešel připravovanému vyhazovu na začátku normalizace, z rozhlasu dobrovolně odešel „na volnou nohu“. \n\nJe autorem několika televizních a rozhlasových her, pohádek, písňových textů, zábavných a literárních pořadů, několika básnických sbírek, tří novel a jedné knihy povídek. Jako jediný z cimrmanologů dlouhodobě působil jak v divadelní družině okolo Svěráka a Smoljaka, tak i v Šebánkově Salonu Cimrman.\n\nPo roce 1990 po několik let připravoval na ČRo 2 – Praha pořad \"Dechovková hitparáda\". Je moderátorem následujících pořadů: \"Knižní hitparáda\" na Country radiu, pořadu \"Dechovka, to je moje\", vysílaný ČRo České Budějovice a ČRo Region Jihlava. Pořad vysílá i stanice Český rozhlas Dvojka a pořadu \"Písničky s Miloněm\" na Radio dechovka.\n\nSe svojí manželkou Hanou Šotovou má dva syny – Jana a Josefa Čepelkovy, pojmenované po obou jeho dědečcích. Jeho vnuk je zase po něm Miloň.\n\n„\"Tehdy býval v jednom sloupci kalendář katolický, ve druhém český. A v něm u data 31. srpna našli Miloně, zatímco vedle byl katolický Raimund. Dnes je tam Pavlína. I když to bylo kalendářově doloženo, opočenský pan děkan namítal, že v církevním jmenném seznamu takové jméno není. A když otec trval na svém, tak mě prý pan farář pokřtil jako Amadea. Uzpůsobil si mě do latiny: amo znamená miluji, k tomu má Miloň blízko. V křestním listě mám ale správně Miloň, žádný Amadeus.\"“\n\n\n\n\n"}
{"id": "188849", "url": "https://cs.wikipedia.org/wiki?curid=188849", "title": "Riegrovy sady", "text": "Riegrovy sady\n\nRiegrovy sady leží v Praze na Vinohradech. Jde o městský park o rozloze asi 11 hektarů. V parku se nacházejí rozsáhlé travnaté plochy, dětská hřiště, sportovní stadion TJ Bohemians a sportoviště TJ Sokola Vinohrady. V severní části směrem k Žižkovu na Riegrovy sady navazuje zahrada a oddechový a sportovní park Rajská zahrada.\n\nRiegrovy sady jsou pojmenované po českém advokátu a politikovi F. L. Riegrovi. Vznikly roku 1902 v rámci urbanistického plánu Královských Vinohrad spojením bývalé zahrady Kanálka a zahrad usedlostí Saracinka, Pštroska, Švihanka a Kuchynka. Park zde založil roku 1904 zahradní ředitel Leopold Batěk. Z Kanálky se kromě některých vzácných dřevin zachovalo torzo pomníku hraběnky Brigitty Canalové, rozené Taafeové (1723-1810), manželky zakladatele zahrady Josefa Emanuela Canala z Malabaily; má podobu trojbokého pískovcového obelisku, na jehož soklu bývaly alianční znaky rodu Canalů a Taafe. \n\nRoku 1913 byl v jihozápadní části odhalen bronzový pomník Františka Ladislava Riegra od J. V. Myslbeka, jehož skicu autor vytvořil již o desetiletí dříve k Riegrovým osmdesátinám. V jižní části sadů na místě cvičiště s dřevěnou klubovnou vinohradských Sokolů byla kolem roku 1930 postavena konstruktivistická budova Sokolovny. Její tělocvična sloužila mimo jiné k nácviku obvodních spartakiád, na počest té první byla vztyčena bronzová socha cvičenky s obručí od sochaře L. Kováříka. K výročí 150 let od založení Sokola Královské Vinohrady byl vytvořen ocelový pomník od Karla a Petra Holubových. \n\nBěhem druhé světové války byl park přejmenován na Smetanovy sady. V parku bývala Šretrova restaurace, postavená v letech 1931-1933 architektem Františkem Markem, ta však byla v 90. letech 20. století přeměněna na administrativní budovu. Kromě toho bývala v provozu rozhledna přezdívaná Mlékárna; ta byla zrekonstruována a v současné době je v ní provozována kavárna. Z ní i z parku se otevírá rozhled na Pražský hrad, Malou Stranu a na kolejiště Hlavního nádraží.\n\n\n"}
{"id": "188850", "url": "https://cs.wikipedia.org/wiki?curid=188850", "title": "Jean-François Champollion", "text": "Jean-François Champollion\n\nJean-François Champollion (23. prosinec 1790 Figeac – 4. březen 1832 Paříž) byl francouzský archeolog a zakladatel egyptologie. Roku 1822 rozluštil jako první egyptské hieroglyfy s pomocí trojjazyčné Rosettské desky.\n\nNarodil se 23. prosince 1790 v jihofrancouzském městě Figeac; kvůli tmavé pleti byl přezdíván „Egypťan“. Byl obdařen výjimečným jazykovým nadáním. Již v pěti letech se naučil sám číst a psát. V devíti letech uměl řecky a latinsky; jako jedenáctiletý četl bibli z hebrejského originálu. V té době také sepsal svoji první knihu, \"Dějiny slavných psů\". Když mu bylo 13 let, začal se učit arabsky a syrsky, později koptsky, jako patnáctiletý studoval perštinu farsí, jazyk zend, chaldejštinu, sanskrt a pro rozptýlení také čínštinu.\n\nRoku 1808 se stal členem Akademie věd v Grenoblu; uvedl se přednáškou, při které přečetl úvod ke své knize \"Egypt za vlády faraónů\". V období vlády císaře Napoleona však byl zastáncem Napoleonovi nebezpečných republikánských myšlenek a později vystupoval i proti Ludvíkovi XVIII.. To mu vyneslo snížení platu a zákaz přednášek. Když se Napoleon vrátil z vyhnanství na Elbě, Champollion se s ním setkal a představil mu koptský slovník na kterém pracoval. Po definitivní porážce Napoleona v bitvě u Waterloo roku 1815 byl Champollion označen za velezrádce a hrozilo, že bude odeslán na galeje. V létě roku 1821 odešel z Grenoblu, později se vrátil zpět domů a plánoval odejít do Egypta.\n\nChampollion začal studovat nejdříve démotické písmo a potom hieroglyfy. Zkoumal a vyluštil deset písmen egyptské abecedy. Souběžně s ním učinil v tomto směru velký objev také britský přírodovědec Thomas Young, jenž rozluštil 5 hieroglyfických znaků a určil jejich fonetickou hodnotu; dále objevil dva zvláštní znaky které v démotickém textu označovaly začátek a konec vlastního jména a potvrdil domněnku, že ve staroegyptském písmu se s výjimkou vlastních jmen nevyskytují samohlásky, podobně jako v arabštině.\n\nChampollionovi se však podařilo rozluštit celý systém egyptského písma. Odhalil vztahy mezi hieroglyfickým a démotickým písmem a zároveň vztahy obou těchto písem k třetímu hieratickému tj. kněžskému. Dne 23. září 1822 přednesl Champollion svůj výklad a zároveň důkaz jeho správnosti před členy akademie.\n\nNa Rosettské desce se zachovalo celkem 1419 hieroglyfů kterým odpovídá 486 řeckých slov; tj. každé slovo se píše průměrně třemi znaky. Jména králů psali Egypťané zřejmě na znak úcty do oválných rámečků, tzv. kartuší. Ke znakům, které neměly fonetickou hodnotu se přidával vysvětlující znak – determinativ. Samohlásky Egypťané pravděpodobně nepoužívali kvůli nářečním rozdílům. Vyskytovaly se však i kombinace jednotlivých znaků; např. \"j\" se označovalo obrázkem třtiny, spojilo se s determinativem označujícím chůzi (nohy) a vznikl ideogram vyjadřující \"chodit\". Co se týče směru čtení znaků, hieroglyfy se čtou zprava nebo zleva podle orientace určitých symbolů, např. podle toho kam se dívá sova (písmeno m) – čte se proti směru jejího pohledu. Datum Champollionovy přednášky se považuje za den zrodu egyptologie.\n\nDne 18. března roku 1828 odjel Champollion do Egypta, kde objevil starý chrám zasvěcený bohyni Eset na ostrově Fílé, poté pokračoval do Karnaku a do Théb. O dva a půl roku později se vrátil do Francie; zemřel v Paříži 4. března 1832.\n\n\n"}
{"id": "188860", "url": "https://cs.wikipedia.org/wiki?curid=188860", "title": "Uttarpradéš", "text": "Uttarpradéš\n\nUttarpradéš ( , , , v překladu: \"Severní provincie\") je nejlidnatější a rozlohou pátý největší svazový stát Indie. Hlavním městem Uttarpradéše je Lakhnaú, největším městem a zároveň nejvýznamnější průmyslovým a finančním centrem je pak Kánpur.\n\nUttarpradéš pokrývá značnou část velmi úrodné a hustě osídlené Ganžské nížiny. Sousedí s Nepálem a dalšími indickými státy: Uttarákhandem, Bihárem, Himáčalpradéší, Harijánou, Rádžasthánem, Madhjapradéší, Čhattísgarhem, Džhárkhandem a s hlavním městem Dillí. Nachází se zde také turisticky nejnavštěvovanější místo v Indii, Ágra s Tádž Mahalem a červenou Pevností. Nejvyšší státní soud se nachází v Iláhábádu. Mezi další důležitá města patří například duchovní centrum hinduismu, Váránasí.\n\nUttarpradéš je i navzdory odtržení Uttarakhandu v roce 2000 nejlidnatější indický stát s 215 609 813 obyvateli (2015) a s rozlohou 238 566 km². Jedná se tak o nejzalidněnější nižší správní jednotku na světě; pouze čtyři země na světě, Čína, USA, Indonésie a samotná Indie, má větší počet obyvatel.\n\nHustota zalidnění činí 783 osob/km², čímž Uttarpradéš zaujímá čtvrté místo mezi indickými státy. Díky své význačné poloze v Indoganžské nížině se v minulosti stal sídlem kultury, náboženství a vzdělanosti a vždy zaujímal význačné postavení v politickém a kulturním životě Indie.\n\nHinduisté dnes tvoří 81 % populace.\n"}
{"id": "188861", "url": "https://cs.wikipedia.org/wiki?curid=188861", "title": "Puabi", "text": "Puabi\n\nPú-abi (\"„Ústa otce“\"), původní sumerské jméno královny Šubad, asi po 2600 př. n. l. Významná osobnost sumerského Uru; třebaže je obvykle označována jako královna, válečková pečetidla nalezená v její hrobce ji označují slovem \"NIN\", což znamená nejen královna, ale také kněžka. Je možné, že byla obojím, jak bylo tehdy obvyklé. V některých materiálech je označována jako princezna. Puabi není zmiňována ani v Sumerském královském seznamu, i proto ji nezařazujeme do žádné královské dynastie.\n\nPuabi pocházela zřejmě ze semitského Akkadu, nejbližšího souseda Sumeru, přesto si získala v Uru výsostné postavení. Poukazuje to na dávné vazby mezi oběma skupinami obyvatel tehdejší Mezopotámie a na vzájemné kulturní vlivy.\n\nJejí tělo bylo nalezeno expedicí, kterou vedl britský archeolog Leonard Woolley, ve 30. letech 20. století v Královském hřbitově v Uru. Mrtvola ženy v hrobce č. 800 měla na nadloktí lapislazuritový váleček se jménem Puabi. V hrobce bylo nalezeno 270 vzácných předmětů – zlaté vázy, mísy a poháry, stříbrné a zlaté sošky lvů, stříbrný pás s řetězem z jantaru, zbytky harf zdobené hlavami zlatých býků. Nejznámější je Puabina čelenka z jemně tepaných zlatých lístků a květů na dlouhých stoncích; na krku měla Puabi náhrdelník z polodrahokamů a perel. Dále měla při sobě pudřenku v podobě mušle, jemně tepané zlaté náušnice, prsteny a náramky, krabičku s líčidly, ale i zlatou dýku a motyku.\n\nStejně jako při pohřebních obřadech králů Meskalamduga a Akalamduga byly s Puabi pohřbeni její sluhové – deset žen ve dvou řadách, harfeník, pět vojáků s přilbami, dva povozníci s býčím spřežením a dvě komorné. Svou oběť zřejmě přinášeli dobrovolně, s pocitem povinnosti sloužit královně i po smrti.\n\nNálezy z expedice byly rozděleny mezi Britské muzeum v Londýně, Muzeum Pennsylvanské univerzity ve Philadelphii a Národní muzeum v Bagdádu. Několik exponátů z výbavy Puabina hrobu zmizelo z Národního muzea v Bagdádu při rabování během útoku USA na Irák roku 2003.\n\nVojtech Zamarovský: Na počátku byl Sumer, Praha 1983\n\n"}
{"id": "188863", "url": "https://cs.wikipedia.org/wiki?curid=188863", "title": "Antimins", "text": "Antimins\n\nAntimins (ř. antimension) je obdélníkový textilní šátek (v praxi cca 70x50 cm) používaný ve východní křesťanské liturgii. Je na něm zobrazeno snímání Krista z kříže. V rozích jsou zobrazeni evangelisté. Antimins světí biskup výhradně při svěcení nového oltáře (množství, které předpokládá, že bude výhledově potřebovat pro distribuci po svém biskupství, např. pro výměnu starých antiminsů), mj. pomazává svatým myrem. Proto i nový vypadá někdy ušmudlaně, to je od tohoto oleje. Biskup podepisuje, eventuálně i razítkuje (ale to je nejspíš velmi mladá praxe, co jsou gumová razítka místo pečetí), uvádí datum svěcení a následně chrám a město, kam je antimins určen. Ve slovanské praxi je ze zadní strany kapsička s uloženou částicí svatých ostatků, pokud možno mučedníka. Řekové ostatky nevkládají, protože u nich není dovoleno konat liturgii mimo chrám. Mají je tedy automaticky v oltáři.\n\nBez antiminsu nelze konat božskou liturgii. Nahrazuje vlastně starověký hrob mučedníka (kde se slavila eucharistie), proto ty ostatky. Je zároveň licencí biskupa chrámu, že je v něm možno plně sloužit.\n\nKatolickou obdobou antiminsu je korporál, který eventuálně může také obsahovat všitou kapsičku s ostatkem světce. \n"}
{"id": "188866", "url": "https://cs.wikipedia.org/wiki?curid=188866", "title": "Chania", "text": "Chania\n\nChania (výslovnost [chaňa], řecky: Χανιά, turecky: نيه Hanya, starší forma názvu: Chanea) je město, přístav a také obec ležící na severozápadním pobřeží řeckého ostrova Kréty. Ve městě žije obyvatel a je tak po Irakliu druhým nejlidnatějším městem ostrova. Chania také byla až do roku 1972 hlavním městem ostrova.\n\nV letech 1898 až 1909 byla Kréta obsazena evropskými velmocemi a Italové zde vytvořili své správní území. Na něm platily od roku 1900 italské známky s přetiskem LA CANEA. Bylo platných 20 druhů těchto provizorií. Italská pošta v roce 1914 svou činnost na ostrově skončila.\n\n"}
{"id": "188868", "url": "https://cs.wikipedia.org/wiki?curid=188868", "title": "Rethymno", "text": "Rethymno\n\nRethymnon (řecky: Ρέθυμνο, anglicky: Rethymno) je větší přímořské letovisko a přístav ležící na severním pobřeží řeckého ostrova Kréta, asi 80 km západně od metropole ostrova Iraklia. V Rethymnu žije 32 694 obyvatel (2001) a je tak třetím nejlidnatějším městem ostrova a zároveň je také hlavním městem stejnojmenné prefektury Rethymno.\n\nVe městě Rethymno nalezneme množství nádherných historických památek. Většina z nich pochází z období benátské a osmanské nadvlády. K těm nejvýznamnějším patří:\n\n\n\n"}
{"id": "188872", "url": "https://cs.wikipedia.org/wiki?curid=188872", "title": "Rádžasthán", "text": "Rádžasthán\n\nRádžasthán (hindsky राजस्थान, \"Rājasthāna,\" anglicky \"Rajasthan)\" je rozlohou největší indický stát. Na západě sousedí s pákistánskými provinciemi Sindh a Paňdžáb, dále pak s indickými státy Paňdžáb, Harijána, Uttarpradéš, Madhjapradéš a Gudžarát. Hlavním městem je Džajpur, který tvoří spolu s Udajpurem, Džódhpurem a Džaisalmérem čtveřici nejvýznamnějších měst státu. Džajpuru se přezdívá „růžové město“ a jeho znakem je kůň, symbol síly. Udajpur je malebné město na jihozápadě Rádžasthánu, též přezdívané „jezerní město“. Jeho znakem je slon, symbol štěstí. Džódhpur je „modré město“. Poslední ze čtveřice je „zlaté město“ Džaisalmér, ležící na západě. Symbolem tohoto pouštního města je velbloud, symbol lásky. Další místa, která určitě stojí za zmínku, jsou Alvar, Adžmér s nedalekým Puškarem, Bikanér, Čittaurgarh a hora Abú.\n\nVýznamnou část obyvatelstva Rádžasthánu tvoří někdejší šlechta rádžpúti a také kmeny jako Mína a Bhíl.\n\nVedle hindštiny a angličtiny se v Rádžasthánu mluví několika místními jazyky souhrnně nazývanými rádžasthánština. Menšinově se zde mluví i gudžarátsky, paňdžábsky a sindhsky.\n\nV Rádžasthánu je několik přírodních rezervací: Desert NP poblíž Džaisalméru, Keoladeo NP u Bharatpuru, Ranthambhór NP poblíž města Savaí Madhopur, Darrah NP poblíž města Kóta, rezervace Sariska poblíž Alvaru a rezervace Mount Abu.\n\nRádžasthán se dělí na 33 okresů (hindsky जिला \"džilá,\" pl. जिले \"džilé,\" anglicky \"district,\" pl. \"districts),\" které jsou seskupeny do 7 oblastí (hindsky sg. i pl. मंडल \"mandal,\" anglicky \"division,\" pl. \"divisions):\"\n\n\nNa severu Rádžasthánu se u vesnice Kálíbanga dochovaly zbytky významného města harappské kultury, které bylo osídleno ve dvou obdobích. První období skončilo kolem 2600 př. n. l. zemětřesením. Město bylo opuštěno kolem roku 2000 př. n. l. kvůli vyschnutí řeky (Ghaggar-Hakra).\n\nV následujících obdobích bylo území Rádžasthánu součástí maurjovské a guptovské říše.\n\nÚzemí Rádžasthánu se do značné míry překrývá s územím oblasti zvané Rádžpútána (राजपूताना), která zde existovala do roku 1949. Skládala se z malých království, většině z nich vládli příslušníci hinduistické válečnické kasty rádžpútů, království Tonk bylo muslimské a vládl mu naváb. Další oblasti (dříve království) jsou například Mévár (okolí Udajpuru), Márvár (okolí Džódhpuru), Dhúndhár (okolí Džajpuru) a Mevát (severovýchod). Rádžpútské rodiny se dostaly k moci už v 6. století. Po staletí se bránily sultánům z Dillí a vzdorovaly i Mughalům, kterým se ale nakonec podařilo získat pevnou kontrolu nad celou severní Indií včetně Rádžasthánu. Někteří rádžpúti se však stáhli do hor Arávalí a zůstali nepokořeni. Nejznámějším příkladem je Mahárána Pratáp (महाराणा प्रताप), král Méváru (मेवाड़) v letech 1568 – 1597. Hrad Čittaurgarh (चित्तौडगढ़), odkud pocházeli jeho předkové, byl okupován Mughaly a většina rádžpútů se mezitím stala mughalskými vazaly; mnozí z nich sloužili v mughalské armádě. Mughalský vládce Akbar chtěl s Pratápem dosáhnout stejné dohody a vyslal za ním několik poselstev. Pratáp se ale odmítal sklonit, a tak došlo k vojenskému střetnutí v průsmyku Haldí Ghátí (हल्दी घाटी). Mughalská vojska byla v přesile a bitvu vyhrála, byť se značnými ztrátami. Pratápovi se podařilo uprchnout, stáhl se do hor a přešel na partyzánskou válku. 30 let na něj Akbar posílal jednu vojenskou výpravu za druhou, ale nikdy ho nedokázal chytit. V posledních deseti letech života se Pratápovi podařilo postupně dobýt zpět většinu Méváru až na hrady Mandalgarh a Čittaurgarh. Zemřel v 56 letech na následky zranění při lovu.\n\nPočátkem 18. století se mughalská říše otřásala vnitřními i vnějšími konflikty, čehož se mnoho vazalů včetně rádžpútů pokusilo využít k obnovení nezávislosti. Rádžpútána se ovšem krátce poté stala terčem nájezdu Maráthů a maráthský generál Šindé dobyl Adžmér. Na počátku 19. století tak rádžpútští králové uzavřeli dohody s Brity. Vzdali se suverenity výměnou za ochranu a autonomii. Adžmér se stal provincií Britské Indie, zatímco autonomní rádžpútská království byla seskupena do správní oblasti Rádžpútána \"(Rajputana Agency)\".\n"}
{"id": "188873", "url": "https://cs.wikipedia.org/wiki?curid=188873", "title": "Rudolf Kohoutek", "text": "Rudolf Kohoutek\n\nProf. PhDr. Rudolf Kohoutek, CSc. (14. ledna 1940, Brno) je český pedagogický psycholog a vysokoškolský učitel Masarykovy univerzity v Brně.\n\nVystudoval v letech 1957-1962 odbornou psychologii na Filozofické fakultě Masarykovy univerzity v Brně, poté téměř čtvrt století pracoval v psychologickém poradenství a v pedagogické i klinické psychologii. Začínal pracovat jako klinický psycholog v Psychiatrické ambulanci pro děti a mladistvé KÚNZ v Hradci Králové a poté jako pedagogický psycholog Dětského domova třídicího pro Jihočeský kraj ve Vodňanech. Odtud přešel v roce 1964 do Brna, kde byl odborným psychologem i ředitelem (1975-1987) Pedagogicko-psychologické poradny města Brna, která vznikla roku 1957 jako první dětské poradensko-psychologické a klinicko-psychologické pracoviště rezortu školství v České republice. Problematiku psychologického poradenství externě vyučoval na Filozofické a Pedagogické fakultě Masarykovy univerzity. Zabýval se také výzkumnými projekty v oblasti pedagogicko-psychologického poradenství pro děti a mládež, a to zejména ve spolupráci se slovenskými psychologickými pracovišti (pod vedením doc. PhDr. Josefa Košča, CSc.). Jako spoluautor celostátní československé učebnice \"Poradenská psychológia\" byl v roce 1987 vyznamenán Cenou SPN Bratislava za původní dílo v oblasti odborné a metodické literatury. Zabýval se rovněž profesiografií a metodikami psychologického poradenství při výběru povolání. Od roku 1990 do roku 2003 působil jako docent psychologie a vedoucí Ústavu společenských věd FAST Vysokého učení technického v Brně. Od roku 2004 pracuje jako profesor pedagogické psychologie na Katedře psychologie pedagogické fakulty Masarykovy univerzity v Brně. Je členem vědecké rady Pedagogické fakulty Masarykovy univerzity a je předsedou redakční rady časopisu \"Diagnostika a terapie poruch komunikace\".\n\nVybrané výzkumné aktivity na kterých se Rudolf Kohoutek podílel jako řešitel, spoluřešitel nebo člen výzkumného týmu:\n\n\n\n\n"}
{"id": "188876", "url": "https://cs.wikipedia.org/wiki?curid=188876", "title": "Veľký Šum", "text": "Veľký Šum\n\nVeľký Šum také zvaný Veľká Hučava je potok ve Vysokých Tatrách na Slovensku. Protéká územím okresu Poprad. Je dlouhý 6,5 km. Povodí má rozlohu 6,8 km². Je tokem IV. řádu.\n\nPramení na jižním svahu Tupé v nadmořské výšce přibližně 2250 m. Nejprve teče na jihojihozápad, z pravé strany přibírá krátký přítok z východního svahu Ostrvy a pod tímto soutokem nabývá charakter stálého vodního toku. Pokračuje pak jihojihovýchodním směrem. Vtéká do Podtatranské kotliny, do podcelku Tatranské podhorie, přibírá levostranný přítok z jihovýchodního svahu Klinu a teče západně od osady Vyšné Hágy. Jižně od osady přibírá zleva Malý Šum a pokračuje na jih rovnoběžně s korytem řeky Poprad na pravém břehu. Do Popradu ústí zleva západně od obce Štôla v Popradské kotlině, v nadmořské výšce přibližně 855 m.\n\n\n"}
{"id": "188880", "url": "https://cs.wikipedia.org/wiki?curid=188880", "title": "Kerkyra", "text": "Kerkyra\n\nKerkyra () popř. Korfu () je jméno řeckého ostrova, jeho hlavního města a územních jednotek s ním souvisejících:\n\n\n"}
{"id": "188885", "url": "https://cs.wikipedia.org/wiki?curid=188885", "title": "Rhodos (město)", "text": "Rhodos (město)\n\nRhodos (, ) je řecká obecní jednotka a město na ostrově Rhodos v Egejském moři v souostroví Dodekany. Je hlavním městem ostrova. Do roku 2011 bylo obcí. Nachází se v severovýchodní části ostrova u pobřeží. Na východě s obecní jednotkou Petaloudes a na jihu s obecní jednotkou Kallithea. Je jednou z deseti obecních jednotek na ostrově. Historické jádro města, jemuž vévodí Palác velmistrů, který zbudovali Johanité, patří k nejlépe zachovaným středověkým městům v Evropě, a je proto od roku 1988 zapsáno na seznam světového dědictví UNESCO. Město Rhodos patří k oblíbeným turistickým cílům, není tedy divu, že se jeho historická část a přilehlé oblasti tomuto trendu přizpůsobily, neboť zdejší obyvatelé žijí v podstatě pouze z turistického ruchu.\n\nObecní jednotka Rhodos je tvořena jednou komunitou, která kromě hlavního města obsahuje dvě další sídla. V závorkách je uveden počet obyvatel komunit a sídel.\nSkutečný počet obyvatel se odhaduje na 75 000, což je způsobeno tím, že většina zdejších stálých obyvatel se pro potřeby sčítání lidu zaregistrovala v místě svého rodiště. Tak je oficiální počet obyvatel podle sčítání nižší než množství lidí, kteří ve městě skutečně žijí.\n\nOstrov Rhodos leží na přirozené křižovatce mezi Evropou, Blízkým východem a Afrikou, což dalo městu i ostrovu v průběhu historie značnou kulturní, architektonickou a jazykovou různorodost. Ostrov je osídlen již od 4. tisíciletí př. n. l. (mladší doba kamenná).\n\nMěsto Rhodos bylo založeno v roce 408 př. n. l., kdy se k jeho založení spojily tři městské státy Lindos, Kamiros a Ialyssos, aby posílily své postavení vůči Athénám. a po tři století pak díky námořnímu obchodu, zkušeným stavitelům lodí a prozíravým městským vládcům zažívalo až do římské nadvlády svůj \"Zlatý věk\". V letech 304 př. n. l.–292 př. n. l. vztyčil ve zdejším přístavu lindský sochař Chares proslulý Rhódský kolos, jeden ze Sedmi divů starověkého světa. Práce na 32 m vysoké soše boha Slunce Hélia mu trvaly celých 12 let a spotřeboval přitom 9 t stříbra. Kolos se tyčil u vjezdu do zdejšího přístavu \"Mandraki\". \nStarověký Rhodos měl velmi dobře vybudovaný kanalizační systém a vodovodní síť.\n\nSilné zemětřesení, jež postihlo Rhodos v roce 226 př. n. l., značně poškodilo město a bylo příčinou zřícení Rhódského kolosu. Po následujících osm století ležela socha v rozvalinách, až ji v roce 653 Arabové, kteří ostrov ovládli, prodali obchodníkovi z Edessy, který prý k jejímu odvezení potřeboval 900 velbloudů.\n\nRoku 164 př. n. l. se Rhodos stal částí římské provincie Asie. Město si i dále dokázalo uchovat svoji krásu a stát se jedním z center tehdejší vzdělanosti a umění. Na jeho území lze dodnes najít stopy římské přítomnosti, jež nám umožňují učinit si představu o úrovni tehdejší civilizace. Podle \"Skutků apoštolů\" (pátá kniha Nového zákona) se zde na konci své třetí misijní cesty zastavil apoštol Pavel.\n\nVe středověku byl Rhodos významným byzantským obchodním střediskem a křižovatkou lodních tras vedoucích mezi Konstantinopolem a Alexandrií. V počátcích byzantské vlády ostrov obsadili Isaurové z hornaté západní části Kilíkie a město vypálili. V 7. století ostrov obsadili Arabové. Byli to právě oni, kdo z vod přístavu vyzvedli zbytky zříceného bronzového kolosu a odvezli je do Sýrie, kde byly roztaveny a bronz použit na výrobu mincí. Po pádu byzantské říše v roce 1204 ostrov ovládl místní šlechtic Leo Gavalas, avšak nedlouho po jeho smrti přešla vláda nad ním opět do byzantských rukou, když jej ovládl nikajský císař.\n\nRytířský řád johanitů se na ostrově usídlil poté, co po perzekuci templářů opustil v roce 1307 Itálii. Johanité zde zřídili své hlavní sídlo. V roce 1309 potvrdil papež Klement V. Rhodos jako državu řádu. Johanité na ostrově zůstali po další dvě století.\n\nV roce 1444 provedla mamlúcká flotila egyptského sultána blokádu ostrova, avšak johanitům se díky loďstvu burgundského velitele Geoffroye de Thoisy podařilo jejich útok odvrátit.\n\nPo pádu Konstantinopolu v roce 1453 se Osmanská říše začala rychle rozpínat a v roce 1480 nařídil sultán Mehmed invazi na ostrov. Vedl ji paša Mesic. Obráncům Rhodu se podařilo odrazit útok z moře i z pevniny a zahnat útočníky na útěk. Tato porážka zabránila invazi osmanských sil na Apeninský poloostrov, čímž zřejmě odvrátila vpád muslimských vojsk do západní Evropy a její ovládnutí.\n\nPo porážce osmanských vojsk v roce 1480 nařídil velmistr řádu Fabrizio Del Carreto zesílit opevnění rhodských měst, na což po několik desetiletí osobně dohlížel. V roce 1521, kdy velmistr Del Carreto zemřel, byl Rhodos nejsilněji opevněnou křesťanskou baštou na světě. Johanité odtud podnikali námořní výpady proti muslimským obchodníkům. To v roce 1522 přimělo nového sultána Sulejmana I. řečeného Nádherný k nové blokádě ostrova.\nPočetně značně slabší obránci Rhodu (7000 rytířů proti 200 000 osmanským vojákům a 400 lodím) hrdinně bránili město a způsobili nepřátelským obléhatelům citelné ztráty. V prosinci roku 1522 došlo k dohodě mezi vedením rytířů a Sulejmanem a johanitům bylo povoleno opustit město s veškerým majetkem, který dokázali pobrat. Za to se jim dostalo příslibu, že obyvatelé města nebudou nijak trestáni a budou i nadále smět volně vyznávat svoji křesťanskou víru. 1. ledna 1523 opustili johanité Rhodos a ostrov ovládli Osmané.\n\nV roce 1522 dobyli osmanští Turci po dlouhém obléhání město Rhodos. Vystavěli zde nové budovy: mešity, veřejné lázně a sídla pro novou elitu. Řekové byli přinuceni opustit opevněné město a usadit se v nových čtvrtích za hradbami.\nZa osmanské éry město pozbylo svůj mezinárodní charakter, zachovalo si však svoji hlavní ekonomickou funkci tržiště pro zemědělské výrobky z vnitrozemí ostrova a okolních menších ostrovů.\nPo upevnění své nadvlády nad ostrovem přeměnili Turci většinu kostelů na mešity a z velkých domů učinili soukromá sídla nebo veřejné budovy. Jednalo se o dlouhodobý proces, jehož cílem bylo přizpůsobit je osmanskému způsobu života. Zdobená průčelí domů z rytířského období, klenuté brány a zdi z přitesaných kamenů byly obohaceny prvky osmanské architektury přizpůsobené zdejšímu podnebí a kultuře. Při tomto procesu zůstala většina architektonických rysů stávajících budov zachována. Nejtypičtějšími přírůstky byly lázně (obvykle v zadní části domů) a uzavřené dřevěné balkony vystupující z průčelí do úzkých uliček.\n\nÚpadek Osmanské říše v 19. století se projevil i ve městě. Zdejší stavby začaly chátrat, čemuž značně napomáhala i silná zemětřesení, jež bývají v této oblasti obvyklá.\n\nRoku 1912 zabraly Rhodos stejně jako celé Dodekanéské ostrovy jednotky italské armády. V roce 1923 se pak celý ostrov stal součástí italské kolonie nazvané \"Isole Italiane dell'Egeo\" čili Italské egejské ostrovy. Italové strhli domy, jež byly v době osmanské nadvlády postaveny v blízkosti městských hradeb. Z židovského a tureckého hřbitova zřídili \"zelenou zónu\" obklopující středověké město. Zbourali všechny osmanské budovy, zachovali však veškeré památky z rytířského období. Zrekonstruovali také johanitský Palác velmistrů a započali s modernizací města.\n\nVe městě je celá řada pamětihodností. Některé z nich se datují až do starověku, převážná většina jich však má středověký původ. Patří k nim zejména:\n\n"}
{"id": "188888", "url": "https://cs.wikipedia.org/wiki?curid=188888", "title": "Malý Šum", "text": "Malý Šum\n\nMalý Šum také zvaný Malá Hučava je potok ve Vysokých Tatrách na Slovensku. Protéká územím okresu Poprad. Je to levostranný přítok Veľkého Šumu. Je dlouhý 5,1 km. Je tokem V. řádu.\n\nPramení ve Štôlské dolině, na východním úpatí Tupé (2284,5 m) v nadmořské výšce přibližně 2070 m. Nejprve teče jihovýchodním směrem, postupně se stáčí na jih a vtéká do Tatranského podhoria. Tam protéká přes Vyšné Hágy a jižně od osady ústí v nadmořské výšce přibližně 964 m do Veľkého Šumu.\n\n"}
{"id": "188889", "url": "https://cs.wikipedia.org/wiki?curid=188889", "title": "Džabal Tubkal", "text": "Džabal Tubkal\n\nTubkal (berbersky ⵜⵓⴳⴳ ⴽⴰⵍ \"Tugg Kal, resp. Adrar-n-Tubkal,\" arabsky جبل توبقال, v anglické transkripci \"Jabal Tūbqāl,\" vyslov \"Džebel Túbkál,\" v překladu \"hora Tubkal,\" v marocké arabštině \"Žbel Tubkal,\" francouzským přepisem \"Toubkal)\" je se 4167 m n. m. nejvyšší hora Vysokého Atlasu, Maroka i celé severní Afriky až po Etiopii. Hora se nachází asi 63 km jižně od města Marrákeš v národním parku Tubkal \"(المنتزة الوطني لتوبقال).\n\nPrvní výstupy na horu nejsou zaznamenány a jako první Evropané na vrchol vystoupili 12. června 1923 markýz de Segonzac, Vincent Berger, Hubert Dolbeau.\n\nVýstup na Tubkal je technicky srovnatelný s túrami v Tatrách. Rozdíl však spočívá v délce pochodu a nadmořské výšce.\n\nObvyklým východiskem je vesnice Imlíl (إمليل) v údolí, které se táhne od Tubkalu na sever. V Imlílu končí v nadmořské výšce 1780 m silnice z Asní (أسني), kam jezdí autobusy z Marrákeše (asi 50 km; zbývajících 17 km do Imlílu lze ujet vlastním autem nebo taxíkem).\n\nCesta se nejprve klikatí kolem kasby (hliněná pevnost), kde se dříve natáčel film Kundun, a míjí vesničku Arúmd (أرومد, asi 1900 m n. m.). Za Arúmdem je rozlehlé a ploché kamenné pole, za nímž se cesta prudce zvedá a přichází do poutní osady Sidi Šamharúš (سيدي شمهروش, asi 2300 m n. m., 2 až 3 hodiny z Imlílu). Zřetelně vyšlapaná stezka pokračuje hlubokým údolím až k chatě Toubkal (dříve Neltner), která leží v nadmořské výšce 3207 m. Chata je v provozu a patří Francouzskému alpskému klubu \"(Club alpin français)\". Zde většina turistů nocuje. Z Imlílu je to 4 až 6 hodin.\n\nZ chaty Toubkal cesta kličkuje a velmi prudce stoupá k sedlu Tubkal (cca 3900 m n. m.), aby se po asi 2,5 hodinách dostala k vrcholu. Základní varianta zpáteční cesty vede stejným směrem. Možností pro treking je v pohoří nepřeberně. Nejvhodnějším ročním obdobím pro pochody je jaro.\n\n"}
{"id": "188892", "url": "https://cs.wikipedia.org/wiki?curid=188892", "title": "Jiří Vykoukal", "text": "Jiří Vykoukal\n\nJméno a příjmení Jiří Vykoukal nese více osob:\n\n"}
{"id": "188894", "url": "https://cs.wikipedia.org/wiki?curid=188894", "title": "Pelec", "text": "Pelec\n\nPelec () je vesnice, část obce Častrov. Nachází se v okrese Pelhřimov asi 3 km na západ od Častrova a 5 km na východ od Kamenice nad Lipou. Má asi 30 stálých obyvatel (2005).\n\nPrvní písemná zmínka o vsi se dochovala z roku 1549.\n\n\n"}
{"id": "188895", "url": "https://cs.wikipedia.org/wiki?curid=188895", "title": "Aragvi", "text": "Aragvi\n\nAragvi (gruzínsky არაგვი) je řeka ve východní Gruzii. Je dlouhá 66 km. Povodí má rozlohu 2740 km².\n\nVzniká u vesnice Pasanauri soutokem Bílé (Mtiuleti) a Černé (Gudamaqvri) Aragvi, které pramení na jižních svazích Velkého Kavkazu.\n\nPřibližně v polovině toku mezi Pasanauri a Mcchetou je u městečka Žinvali, v místě svého největšího a levého přítoku Pšavi Aragvi (gruzínsky ფშავის არაგვი – \"Pšavis Aragvi\"), přehrazena Žinvalskou přehradou. Pšavi Aragvi a její pravý přítok Chevsureti Aragvi (gruzínsky ხევსურეთის არაგვი – \"Chevsuretis Aragvi\") jsou obě pojmenované podle historických provincií Pšavi a Chevsuretie (v překladu: \"Země údolí\"), kterými protékají.\n\nDo Kury ústí zleva u města Mccheta.\n\nZdroj vody je smíšený.\n\nVyužívá se na zavlažování. U městečka Žinvali byla v letech 1974 až 1974 vybudována Žinvalská přehradní nádrž s hydroelektrárnou. Dolinou řeky vede silnice gruzínské vojenské cesty.\n"}
{"id": "188899", "url": "https://cs.wikipedia.org/wiki?curid=188899", "title": "Jiří Vykoukal (1961)", "text": "Jiří Vykoukal (1961)\n\nDoc. PhDr. Jiří Vykoukal, CSc. (9. ledna 1961, Zlín) je český historik se specializací na středovýchodní Evropu, zejména Polsko. Věnuje se i současným problémům tohoto teritoria.\nPo završení studia se stal vědeckým pracovníkem v Československo-sovětském institutu ČSAV (později transformován pod jiným názvem) a později v Historickém ústavu AV ČR. Od roku 1996 působí na Fakultě sociálních věd Univerzity Karlovy v Praze, kde byl ředitelem Institutu mezinárodních studií a garantem bakalářského oboru Mezinárodní teritoriální studia. Vedle toho je členem několika vědeckých a redakčních rad, česko-ruské komise historiků a Eurasian Political Studies Network. Přednášel na univerzitách v Německu a USA. Je autorem řady publikací, podílel se mj. na rozsáhlé knize \"Východ. Vznik, vývoj a rozpad východního bloku 1944–1989\".\n\n\nPÁNEK, Jaroslav; VOREL, Petr a kol. \"Lexikon současných českých historiků. \"Praha ; Pardubice : Historický ústav AV ČR ; Sdružení historiků České republiky (Historický klub) ; Východočeké muzeum, 1999. 373 s. ISBN 80-85268-84-1.\n\n"}
{"id": "188901", "url": "https://cs.wikipedia.org/wiki?curid=188901", "title": "Kvirila", "text": "Kvirila\n\nKvirila ( ) je řeka v Gruzii (Jižní Osetie, Imeretie). Je to levý přítok Rioni. Je dlouhá 140 km. Povodí má rozlohu 3630 km².\n\nPramení v Račinském hřbetu v Jižní Osetii. Nad soutokem s řekou Dzirula teče v úžlabině a níže v široké dolině.\n\nZdroj vody je převážně dešťový. Průměrný průtok vody u města Zestaponi (42 km od ústí) činí 61 m³/s a v ústí 90 m³/s.\n\nŘeka je splavná. Leží na ní města Sačchere, Čiatura, Zestaponi. V povodí se nachází Čiaturské naleziště manganových rud.\n"}
{"id": "188905", "url": "https://cs.wikipedia.org/wiki?curid=188905", "title": "Debed", "text": "Debed\n\nDebed také zvaná Debet nebo Debedačaj ( , , ) je řeka v Arménii a v Gruzii. Je dlouhá 176 km. Povodí má rozlohu 4080 km².\n\nJe to pravý přítok Chrami (povodí Kury).\n\nPrůměrný průtok vody v ústí činí 30 m³/s.\n\nVoda z řeky se využívá na zavlažování.\n"}
{"id": "188908", "url": "https://cs.wikipedia.org/wiki?curid=188908", "title": "Debet", "text": "Debet\n\nDebet nebo debet může znamenat:\n\n"}
{"id": "188915", "url": "https://cs.wikipedia.org/wiki?curid=188915", "title": "Zastupitelstvo hlavního města Prahy", "text": "Zastupitelstvo hlavního města Prahy\n\nZastupitelstvo hlavního města Prahy (ZHMP) je voleným orgánem hlavního města Prahy. Hlavní město Praha je samostatným druhem územního samosprávného celku a není tedy ani krajem, ani obcí. Jeho zastupitelstvo má pravomoci obdobné krajským i obecním zastupitelstvům. Je složeno z 55 až 70 členů, kteří jsou voleni v rámci voleb do zastupitelstev obcí na 4 roky.\n\nZastupitelstvo zasedá v budově magistrátu na Mariánském náměstí, schází se většinou jednou měsíčně (s výjimkou měsíců července a srpna). Zasedání zastupitelstva jsou (na rozdíl od schůzí rady) veřejně přístupná a jsou v přímém přenosu i ze záznamu dostupná na webu Magistrátu hlavního města Prahy.\n\nVe volebním období 2006–2010 bylo v zastupitelstvu 5 politických klubů (v závorce je uveden počet členů):\n\n\nV Radě hlavního města Prahy byli zpočátku kromě ODS i zástupci Strany zelených a SNK ED, oba však v průběhu volebního období z rady odstoupili.\n\nKoaliční smlouvu podepsali po volbách nejprve ODS a ČSSD, v listopadu 2011 pak ODS a TOP09 a TOP 09 a ODS. Ve volebním období 2010–2014 byly v zastupitelstvu 4 politické kluby (v závorce je uveden počet členů):\n\n\nKoaliční smlouvu podepsali po volbách ANO, ČSSD a Trojkoalice. Od volebního období 2014 jsou v zastupitelstvu tyto politické kluby (v závorce je uveden počet členů):\n\n\nKoaliční smlouvu podepsali po volbách Piráti, Praha sobě a Spojené síly pro Prahu (TOP 09 a STAN). Vznikla nová městská rada v čele s primátorem Zdeňkem Hřibem. Od volebního období 2018 jsou v zastupitelstvu tyto politické kluby (v závorce je uveden počet členů):\n\n\nUskutečněné volby: 1990 • 1994 • 1998 • 2002 • 2006 • 2010 • 2014 • 2018\n\nPřehled zastoupení zastupitelstva dle získaných mandátů.\n\n\n"}
{"id": "188918", "url": "https://cs.wikipedia.org/wiki?curid=188918", "title": "Jindřich z Isernie", "text": "Jindřich z Isernie\n\nJindřich z Isernie, po česku Jindřich Vlach, († asi po roce 1301) byl notář a protonotář české královské kanceláře v druhé polovině 13. století (nepochybně za Přemysla Otakara II.), autor formulářových sbírek a propagátorem diktaminované rétoriky italského původu. Existuje jistý spor, jestli notář Jindřich a autor formulářových sbírek Jindřich z Isernie je jedna, nebo dvě osoby.\n\nVzhledem k skrovným životopisným údajům o této osobě, vyvstala přinejmenším od 19. století otázka, zdali se pod stejně znějícím jménem Jindřich neskrývá pro období druhé poloviny 13. století více osob víceméně podobného zaměření.\n\nDlouho se mělo za to, že se jedná o dvě osoby, naposledy a s největší vahou obhajoval tuto teorii J. B. Novák. Jednou osobou měl být Jindřich z Isernie, který je doložen v Praze od roku 1271, založil školu rétoriky při vyšehradské kapitulní škole a sepsal sbírku diktamin, poslední zmínka o něm je roku 1278. Především z jeho diktamin (formulářových sbírek) vyplynulo, že to měl být Ital, který odtamtud dobrodružně utekl, nejspíš to měl být laik. Druhou postavou má být notář (posléze protonotář) doložený prokazatelně od roku 1273 v královské kanceláři Přemysla Otakara II. Mělo by se jednat o kněze, který získal faru (plebánii) v rakouském Garsu. Po Přemyslově smrti nejspíše dále působil v diplomatických službách za posledních Přemyslovců.\n\nSpojit životopisy těchto dvou osob se poprvé snažil František Palacký, největší váhu získalo sjednocení na základě diplomatického rozboru přemyslovských listin Sáši Duškové a Jindřicha Šebánka. Tyto závěry byly vesměs přijaty českou historiografií, byť autoři připouští, že otázka možná není definitivně uzavřená a zcela nebyly přijaty ani nečeskou historiografií.\n\n\n"}
{"id": "188919", "url": "https://cs.wikipedia.org/wiki?curid=188919", "title": "Robert Mugabe", "text": "Robert Mugabe\n\nRobert Gabriel Mugabe (21. února 1924 Kutama – 6. září 2019 Singapur) byl zimbabwský politik, druhý prezident země úřadující v letech 1987 až 2017. Vystudoval ekonomii v Londýně. Do roku 1960, kdy se dostal do politiky, pracoval jako učitel. V letech 1964–1974 byl vězněn. Roku 1980 se po prvních všeobecných volbách stal prvním premiérem. V témže roce Spojené království uznalo nezávislost svého bývalého koloniálního území pod názvem Zimbabwe (dříve bylo označováno jako „Jižní Rhodesie“). Dne 31. prosince 1987 byl zvolen prezidentem. Postupně si získával stále více moci a jeho vláda se pomalu stávala diktaturou. Kvůli jeho programu na vyvlastnění majetku bělošských velkofarmářů se země dostala do vleklé hospodářské krize. V zemi v tu dobu bylo 85 % nezaměstnaných a sužovala ji rekordní hyperinflace – pro rok 2008 to bylo 231 000 000 %. On sám se na inflaci podílel tím, že nechával nekontrolovaně tisknout peníze, které nechal pustit do oběhu. Mnoho Afričanů ho přesto vnímalo jako hrdinu boje za nezávislost.\n\nDne 21. listopadu 2017, krátce po úspěšném armádním puči a sesazení z čela Zimbabwské africké národní unie – Vlastenecké fronty (ZANU-PF), ohlásil svou rezignaci na prezidentský úřad. Zimbabwe vládl 37 let.\n\nNarodil se 21. února 1924 v Kutamě. Svá studia započal na misijní základní škole, poté přestoupil na střední školu Kutama College, která je považována za jednu z nejlepších v Africe. Svou první vysokou školu začal studovat na Fort Hare University, tu však opustil. Dále jeho studia pokračovala v Driefonteinu, Salisbury, Gwelu a Tanzanii. Po studiích se vydal na dráhu učitele, kterou začal v Zambii a následně pokračoval i v Ghaně, kde také potkal svou první ženu Sally Hayfron. V Ghaně se začal zajímat o politické dění, k tomu jej nejvíce ovlivnil ghanský premiér Kwame Nkrumah.\n\nPo pobytu v Ghaně se roku 1961 vrátil zpět do Zimbabwe (tehdejší Rhodézie) a ihned se připojil k hnutí Zimbabwe African People's Union (ZAPU). O 3 roky přestoupil do Zimbabwe African National Union (ZANU), která byla více levicová a byla také silně ovlivněna maoismem. V tomto hnutí později zaujímal pozici generálního tajemníka. V roce 1964 byl za takzvaný podvratný projev poslán na 10 let do vězení. Tyto roky nepromarnil, během té doby se mu podařilo korespondenčně vystudovat několik dalších vysokých škol, nejvýznamnější z nich byla londýnská univerzita. Během té doby mu zemřel čtyřletý syn a on se za mřížemi stal pro lid Zimbabwe mučedníkem boje proti kolonialismu. Po návratu z vězení se uchýlil do Mosambiku, kde vedl guerillovou válku proti vládě Iana Smithe. V roce 1979 byly po měsících jednání boje ukončeny, což mělo zapříčinit velkou změnu země. Touto změnou měl být únor 1980, kdy měla vzniknout nová ústava, nová republika Zimbabwe a měly proběhnout pluralitní volby. On však nadále zůstal v Mosambiku, údajně se obával o svou bezpečnost. Do své země se vrátil až v prosinci roku 1979, kde byl přivítán lidem s nadšením.\n\nPo volbách se stal premiérem Zimbabwe. Na začátcích své vlády se snažil do politiky zapojit také hnutí ZAPU, které mělo silnou podporu veřejnosti. To se však nesetkalo s patřičným ohlasem a v zemi vypukla občanská válka. Úplný mír byl nastolen až 22. prosince 1988. To bylo zapříčiněno spojením ZAPU a ZANU, čímž vznikla Zimbabwská africká národní unie – Vlastenecká fronta (ZANU-PF). Celý tento zdlouhavý konflikt si vyžádal až 30 tisíc obětí na straně národa Ndebele. Postupem času se země pod jeho vedením začala ekonomicky propadat a tak se snažil hledat viníky, také sklouzával k rasistickým výrokům. Například obvinil menšinu zimbabwských bělochů, že přivedli zemi do problémů. V roce 1995 dokonce zakázal homosexuální vztahy, za toto porušení hrozilo občanům až 10 let vězení. Všechny tyto problémy vyvrcholily v roce 1998, kdy Zimbabwe vstoupilo do Druhé Konžské války. Tento konflikt vedl jen k definitivní destrukci země. Proto se rozhodl pro radikální řešení, v roce 2000 se uchýlil k diktatuře.\n\nJeho prvním počinem v roli diktátora byla pozemková reforma, která byla naplánovaná již v roce 1997 s odkladem na 10 let, ale nikdo příliš nevěřil, že se někdy uskuteční. Společně s ní byla 12. a 13. února 2000 přijata nová ústava, která umožnila právě zmíněnou pozemkovou reformu uskutečnit. Tato pozemková reforma znamenala znárodnění půdy bílých obyvatel země a to bez náhrady. Reforma byla lidem odmítnuta v referendu, poté byla projednávána Ústavním soudem, který ji také neschvalil, ale jeho usnesení přehlasoval diktátorský parlament, proto vstoupila v platnost. Tím začalo ve druhé polovině roku 2000 násilné zabírání farem, které bylo provázeno krvavými střety s majiteli a obránci farem. Ti byli tvořeni bělochy a také černošskými dělníky. Celou touto reformou bylo dosaženo úplné destrukce země, protože jen o své domovy přišlo asi 700 tisíc lidí. Další negativní dopady však zasáhly až 2,4 milionu obyvatel země. Půda totiž většinou ležela ladem a obilnice Afriky začala trpět hlady. i tehdy začal hledal vinu jinde, jen ne u sebe samého. Snažil se potlačit opozici všemi dostupnými prostředky, z krize jeho zemi obviňoval celý svět. Reforma však jen vyústila v rekordní inflaci ve výši 100 000 % v 1. čtvrtletí roku 2008.\n\nDalším silně kontroverzním krokem bylo vyřešení otázky slumů u velkých měst, které nechal srovnat se zemí, čímž připravil více než 700 tisíc těch nejchudších o střechu nad hlavou. Oficiální zdůvodnění tohoto kroku bylo „\"vyčistit města od špíny\"“. Zde nastal problém, protože tito lidé byli do slumů dopraveni státními úřady. Spíše se mu nelíbilo, že většina obyvatel slumů v předchozích volbách volila opoziční stranu. Jeho pozice se nezměnila ani po prezidentských volbách v roce 2008, které vyhrál ve druhém kole.\n\n\n"}
{"id": "188925", "url": "https://cs.wikipedia.org/wiki?curid=188925", "title": "Belizský dolar", "text": "Belizský dolar\n\nBelizský dolar je zákonné platidlo středoamerického státu Belize. Název \"dolar\" má belizská měna společný s měnami několika dalších států, které lze zařadit do skupiny zemí s angloamerickou historií a kulturou. Značka pro dolar je $, ale pro rozlišení od jiných měn se před tento znak dávají písmena BZ (BZ$). ISO 4217 kód belizské měny je BZD. Jedna setina dolaru se nazývá \"cent\". \n\nPo objevení Ameriky začali středoamerický region prozkoumávat a kolonizovat Španělé, kteří používali španělský monetární systém. Od roku 1665 se na území dnešního Belize začínali prosazovat Britové. V roce 1862 zde zřídili svůj protektorát \"Britský Honduras\". Pro platby se používaly britská libra a americký dolar.\n\nDolar Britského Hondurasu byl zaveden v roce 1894. Britský Honduras a následně Belize nikdy neprováděly samostatnou měnovou politiku, zdejší měna byla vždy pevně navázána na silnou světovou měnu. V roce 1974 došlo k přejmenování místní měny z dolaru Britského Hondurasu na Belizský dolar.\n\n\nMince jsou raženy v hodnotách 1, 5, 10, 25, 50 centů a 1 dolar. Nominální hodnoty současných bankovek belizského dolaru jsou 2, 5, 10, 20, 50, 100 dolarů.\n\nBelize je členským státem Commonwealth realm a uznává britskou královnu jako nejvyššího představitele státu. Aversní strana všech mincí i bankovek proto nese podobiznu Alžběty II.\n\n"}
{"id": "188935", "url": "https://cs.wikipedia.org/wiki?curid=188935", "title": "Fairey Fulmar", "text": "Fairey Fulmar\n\nFairey Fulmar byl britský dvoumístný jednomotorový stíhací, stíhací-bombardovací a průzkumný letoun, používaný v první polovině druhé světové války britským námořním letectvem (FAA — Fleet Air Arm).\n\nVývoj letounu začal roku 1937. Koncepce letounu vycházela z neúspěšného prototypu Fairey P.4/34, který byl vyvíjen jako nástupce lehkého bombardéru Fairey Battle. \"Fulmar\" byl jeho navalizovanou verzí, která odpovídala specifikacím \"0.8/38\" na dvoumístný námořní stíhač. Jelikož se neočekávalo, že by \"Fulmar\" bojoval proti nepřátelským stíhačům, byla při jeho vývoji upřednostněna těžká výzbroj a dlouhý dolet před výkony a obratností. Naopak byla vyžadována přítomnost druhého člena posádky. Tím byl radista - navigátor, který byl považován za nutného pro dlouhé operace nad mořem.\n\nVýzbroj tvořilo osm kulometů ráže 7,7 mm a letadlo mohlo nést pod trupem i bombu o hmotnosti 113 či 227 kg. Celkem bylo postaveno 600 ks těchto letounů, z toho 250 kusů verze Mk.I (N1854-N1893, N1910-N1959, N1980-N2016 N3994-N4043, od N4060-N4100 a N4116-N4147 konverze na Mk.II) s pohonnou jednotkou Rolls-Royce Merlin VIII a 350 ks verze Mk.II (X8525-X8574, X8611-X8655, X8680-X8714, X8729-X8778, X8798-X8817, BP775-BP796, BP812-BP839, DR633-DR682 a DR700-DR749).\n\nPrototyp \"Fulmaru\" (N1854), upravený z druhého prototypu P.4/34 (K7555), poprvé vzlétl na letišti v Ringway 4. ledna 1940, následovaný 6. dubna téhož roku druhým prototypem. První sériové stroje byly uvedeny do služby již v létě téhož roku, kdy se dostaly na letadlovou loď HMS \"Illustrious\".\n\nFulmar Mk.II se od verze Fulmar Mk.I lišil silnější verzí vynikajícího motoru Rolls-Royce Merlin 30, který však vzhledem k vysoké hmotnosti letounu stále nestačil, Fulmar byl stále poněkud podmotorován. Novější verze se vizuálně lišila dalšími vstupy vzduchu přidělanými na obou stranách chladiče. První Mk.II (N4021) vznikl konverzí 155. stroje Mk.I a poprvé vzlétl 20. 1. 1940. V letech 1942 – 1944 bylo 100 kusů upraveno na noční stíhače Fulmar NF Mk.I a Fulmar NF Mk.II. Úprava spočívala především v instalaci radaru. Polovina z nich byla ihned použita k výcviku.\n\nPrvní jednotkou používající Fulmary byla 806. peruť, operující ještě před naloděním na \"HMS Illustrious\" z pozemních základen při obraně Norska a evakuaci z Dunkerque. Rozměrný \"Fulmar\" nebyl svými výkony srovnatelný s pozemními stíhači klasické jednomístné koncepce, ale jako užitečný se ukázal jeho velký dolet, vhodný pro průzkumné mise a ceněna byla i jeho příjemná pilotáž.\n\nLetouny byly využívány zejména ve Středomoří. \"Fulmary\" sloužily také na Dálném východě a na palubách obchodních lodí, vybavených katapultem. Uplatnily se zejména proti starším typům italského letectva.\n\nPrvní akcí \"Fulmarů\" ve Středomoří byl doprovod konvoje plujícího na Maltu v září 1940. Zde stroje ukázaly, že mohou být úspěšné i proti svým výkonnějším italským a německým protějškům. Během akce sestřelily 10 bombardérů a 6 stíhačů. Podílely se na stíhacím krytí letounů Fairey Swordfish, útočících na italské námořnictvo v Tarantu.\n\nBěhem roku 1942 byl \"Fulmar\" ve službě nahrazován typy Supermarine Seafire a Grumman Martlet. Stále však sloužil jako noční stíhač, ochrana konvojů a také stroj pro výcvik posádek střemhlavých bombardérů Fairey Barracuda. \"Fulmary\" byly ze stíhacích perutí vyřazovány v roce 1943. Poslední kusy sloužily ještě v letech 1944 a 1945 na ochranu severních námořních cest do Sovětského svazu.\n\nTyp používalo celkem 20 britských perutí. Operovaly z palub osmi letadlových lodí a pěti eskortních letadlových lodí. Jeho pilotům bylo uznáno 112 sestřelů a přes 80 poškozených letadel. To bylo nejvíce ze všech stíhacích letadel \"Fleet Air Arm\". Ztraceno bylo nejméně 40 kusů.\n\nVichistická Francie během války ukořistila několik \"Fulmarů\" a použila je pro propagandu a testy. Později je předala Německu.\n\nJediným dochovaným \"Fulmarem\" je první prototyp, vystavený v muzeu \"Fleet Air Arm\" v Yeoviltonu.\n\n\n\n\n"}
{"id": "188936", "url": "https://cs.wikipedia.org/wiki?curid=188936", "title": "Kapilarita", "text": "Kapilarita\n\nPojem kapilarita označuje skupinu fyzikálních jevů (tzv. kapilární jevy), které jsou úzce spojeny s existencí povrchového napětí kapaliny, adheze a koherence. Kapilární jevy jsou pozorovány především v úzkých trubicích, tzv. kapilárách, odkud také pochází jejich označení.\n\nMezi kapilární jevy patří především kapilární elevace a deprese a existence krajového úhlu.\n\nJako kapilarita bývá také označována vzlínavost, tedy schopnost látek vést kapalinu vzhůru (proti směru gravitačních sil) působením kapilárních sil.\n"}
{"id": "188940", "url": "https://cs.wikipedia.org/wiki?curid=188940", "title": "Elevace", "text": "Elevace\n\nElevace má především význam \"zdvihání\", \"vyzdvihování\".\n\n"}
{"id": "188943", "url": "https://cs.wikipedia.org/wiki?curid=188943", "title": "Alexandrova rozhledna", "text": "Alexandrova rozhledna\n\nAlexandrova rozhledna je kamenná stavba, která se tyčí nad adamovským údolím na západním výběžku hřbetu Nad Střelčím (527 m) v Moravském krasu, na severozápadě katastru obce Babice nad Svitavou, na původním místě zaniklého dřevěného vyhlídkového pavilonu.\n\nAutorem projektu rozhledny byl architekt Oscar Mratschek, stavbu provedla firma Martina Fleischhackera za 15 000 zlatých. Rozhledna byla turistům zpřístupněna 4. září 1887. Své jméno získala po předsedovi brněnské sekce Rakouského turistického klubu Alexandru Suchánkovi, který se stal velkým propagátorem výstavby Alexandrovy rozhledny. Věž měla dřevěný vyhlídkový ochoz a plechovou jehlancovou střechu s korouhvičkou vysokou 15 metrů.\n\nZa druhé světové války byla věž pobořena. V 70. letech došlo k její celkové opravě a na střeše rozhledny byl instalován televizní převaděč pro Adamov. Zároveň zde byl umístěn žebřík a železný ochoz umožňující výhled do krajiny. Ten se otevírá zejména jižním směrem a kromě samotného Adamova je vidět velká část Brna a Pálavské vrchy; za extrémně dobré viditelnosti, která nastává jen několikrát ročně, je možné vidět vrcholky Alp. Z dobových fotografií vyplývá, že v době vzniku rozhledny nebránila rozhledu žádná vegetace. Postupem času se však kvůli vysokým stromům zcela uzavřel výhled na sever a částečně i na údolí Svitavy a město Adamov.\n\nV průběhu roku 2007 byla věž uzavřena z důvodu havarijního stavu vyhlídkového ochozu a od července 2008 byla prováděna rekonstrukce s rozpočtem 3,7 mil. korun, na kterou byla čerpána dotace z fondů EU a řada dárcovských a sponzorských podpor. Věž byla zvýšena o osm metrů oproti původní výšce a téměř se podařilo docílit původního záměru dosáhnout opět bezchybného výhledu všemi směry. Rozhledna se stala novou dominantou města Adamova a velkým turistickým lákadlem této části Moravského Švýcarska. K znovuotevření rozhledny došlo 16. května 2009.\n\nPřestože se rozhledna nachází v katastru obce Babice nad Svitavou, je majetkem města Adamova, které spolufinancovalo její renovaci v roce 2009.\n\n\n"}
{"id": "188944", "url": "https://cs.wikipedia.org/wiki?curid=188944", "title": "Hawker Tempest", "text": "Hawker Tempest\n\nHawker Tempest (v angličtině \"bouře\") byl velmi výkonným britským stíhacím letounem druhé světové války. Na rozdíl od naprosté většiny nejpoužívanějších britských letadel vznikl až za války.\n\nStíhací letoun Tempest vznikl radikální modernizací typu Hawker Typhoon, kdy po prvních letových testech prototypů bylo jasné, že konstruktéři zvolili profil s příliš velkou relativní tloušťkou, takže křídlo mělo větší odpor než se očekávalo. Výsledkem byla konstrukce stroje, který firma zprvu označovala jako Typhoon Mk.II. Roku 1940 bylo navrženo zcela nové křídlo poloeliptického půdorysu, s nižším profilem. Byla objednána stavba pěti prototypů s různými motory, z nichž nejprve se do vzduchu dostal Tempest V s motorem Sabre II (tedy stejný motor, který poháněl už starší Typhoon). První sériový Tempest Mk.V byl zalétán v létě 1943, na jaře 1944 se Tempesty dostaly do výzbroje operačních perutí. Letoun byl vyzbrojen čtyřmi 20mm kanóny, měl možnost nést pumy, přídavné nádrže či reaktivní střely. Mohl dosáhnout rychlosti 700 km/h, a tak byl nasazován proti letounovým střelám V-1 (Fi-103). Firma Hawker vyprodukovala 805 strojů Tempest V a po válce i 142 letounů verze Mk.VI s výkonnější verzí motoru Sabre, určené pro provoz v tropech, s větším chladičem kapaliny a oleje (ty byly přemístěny do náběžné hrany křídla). Výroba Tempestů trvala až do roku 1946, celkem bylo vyrobeno přes 1 500 kusů všech verzí (tj. Mk.V, Mk.II a Mk.VI).\n\nLetadla Tempest aspirovala díky své rychlosti i ostatním vlastnostem na titul nejlepší stíhačky Royal Air Force. S Tempestem létal i francouzský pilot Pierre Clostermann (JJ-W (EJ893), US-G (NV968), JF-E (NV994) a JF-E (NV724) \"Velký Karel\" (\"Le Grand Charles\")), který napsal knihu \"Velký cirkus\", v níž jsou mimo jiné popsány i vlastnosti této stíhačky.\n\n\nStroj mohl pod křídlem nést dvě odhazovatelné přídavné nádrže; ačkoliv bylo odzkoušeno i nesení podvěsné výzbroje, na rozdíl od Typhoonů (v té době používaných hlavně jako stíhací bombardéry) tuto výzbroj během války nenosily\n\n\n"}
{"id": "188948", "url": "https://cs.wikipedia.org/wiki?curid=188948", "title": "Želva nádherná", "text": "Želva nádherná\n\nŽelva nádherná (\"Trachemys scripta elegans\") je jednou z nejchovanějších sladkovodních želv na světě.\n\nŽelvy nádherné objevil zřejmě James Cook při své plavbě a několik želv přivezl i do Evropy.\n\nPravý chov želvy však začal až kolem roku 1656, kdy je první zmínka o želvě, která byla chována v zajetí. Dnes je želva nádherná v přírodě slabě ohrožená a její množství v odchovu každým rokem přibývá.\n\nOd jihovýchodu USA přes Střední Ameriku až po severozápad Jižní Ameriky. Byla zavlečena do mnoha oblastí dalších kontinentů, zahrnujících Evropu včetně Slovenské a České republiky.\n\nUměle vysazené populace želv žijí a někdy se i úspěšně množí také v jiných oblastech s podobným podnebím. Často tak negativně ovlivňují tamější živočišné druhy (např. v jižní Francii). V Česku ale z dlouhodobého hlediska nepředstavuje tak významný problém, jako rak bahenní, rak americký, rak signální, jež jsou známí přenašeči račího moru, nebo cizí obratlovci, jako je sumeček americký a mnozí další živočichové. Paradoxně patří želva nádherná k několika mála predátorům těchto škodlivých organismů. Negativní je hlavně dopad na kriticky ohroženou populaci obojživelníků, jejichž řady v Česku drasticky řídnou v důsledku mnoha dalších vlivů i neznámých faktorů.\n\nŽelva nádherná se objevuje i volně žijící ve středoevropské přírodě. Byla hlášena dokonce i z oblastí v bezprostředním okolí Nízkých Tater na Slovensku. Takové vnikání nepůvodních druhů do přírody obecně hodnotíme v současné době jako negativní, neboť většinou poškozují přirozená přírodní společenstva (u nás vytlačuje vzácnou a chráněnou želvu bahenní, \"Emys orbicularis\"). Nicméně i želva bahenní je nepůvodním živočichem, jehož rozmnožování v oblastech Německa nebo Česka bylo diskutabilní. Želva nádherná v České přírodě klade vajíčka, ale proměnlivost počasí prakticky vůbec neumožňuje vylíhnutí mláďat a z Česka je známý jen jeden úspěšný případ vylíhnutí několika mláďat, který je považován za malý zázrak. Vysoké počty želv ve volné přírodě jsou způsobeny uprchlými nebo vypuštěnými jedinci tohoto velmi populárního poddruhu, které je ale krajní nezodpovědností vůči původní přírodě i vůči vypuštěným želvám. Jejich malá schopnost úspěšné reprodukce dříve či později přivede želvu nádhernou v středoevropské přírodě k drastickému snížení počtu nebo vymření. V jižních částech Evropy je ale přítomnost této želvy trvalým ekologickým problémem.\n\nPotrava želv by měla být pokud možno co nejpestřejší, bohatá na vitamíny a minerální látky. Nejlepším způsobem výběru oblíbené stravy je nabídnout želvám co nejširší spektrum potravy a výběr nechat na nich samotných. Ale i to, o co nejeví zájem, je dobré jim nabídnout po čase znovu - někdy totiž změní názor. Potravu požírají želvy jen ve vodě, proto je nutné, aby ji dostávaly právě tam. Mláďata želv je nutné krmit denně, dospělé želvy krmíme třikrát týdně. Mláďata jsou téměř výhradně masožravá, jak želvy rostou postupně vzrůstá podíl rostlinné složky v jejich potravě. Potrava je v přírodě ze 60 % živočišná (22 % hmyz, 17 % plži, 13 % ryby, 8 % korýši). Zbývajících 40 % se skládá z rostlin, kde převažují vodní rostliny rodů \"Naias\", \"Lemna\", \"Sagittaria\" a \"Ceratophyllum\".\n\nHlavní složku potravy by měly tvořit ryby. V ideálním případě by to měly být přiměřeně velké ryby podávané vcelku včetně kostí a vnitřností. Výborné jsou také tzv. grundle prodávané mražené v supermarketech; želvy je vyloženě milují. Další dobrou možností jsou akvarijní ryby, které ale slouží spíše pro zpestření jídelníčku. Nevýhodou zůstává jejich cena ve zverimexech a je fakt, že z vlastního chovu se dají mnohdy uživit jen mláďata želv.\n\nKe krmení se také hodí převážně všechny druhy plžů (s ulitou i bez ní), a to suchozemské i vodní. Plže lze sbírat i v přírodě, ale jejich zkrmování nelze jednoznačně doporučit, protože mohou přenášet choroboplodné zárodky např. parazitů. Lze je ale poměrně snadno chovat. Krmíme je listy salátu, špenátu a jinou rostlinnou potravou. Ideální jsou akvarijní plži, jejichž chov nečiní žádné větší potíže. Druhy s ulitou jsou pro želvy výborným zdrojem vápníku.\n\nJako výborní se osvědčili mouční červi. Jedná se o larvy potemníka moučného, které lze rovněž koupit ve zverimexu nebo akvaristice. Snadno se dají i chovat. Krmíme je rostlinnou i živočišnou potravou.\n\nŽelvám můžeme dávat i cvrčky, menší kobylky, mouchy a pavouky. Větší želvy tento hmyz pozřou prakticky okamžitě, u menších želv se hmyz bude trápit, než ho želvy \"okoušou\".\n\nLze také krmit rybím, kuřecím, telecím a hovězím masem. Maso musí být libové. Pro vysoký obsah tuku je naprosto nevhodné maso vepřové, jelikož želvy neumí odbourávat tuky.\n\nNa trhu je celá řada granulovaných přípravků určených pro vodní želvy. Také granule určené kočkám lze bez problémů podávat. Výhodou granulí (ať už želvích nebo kočičích) je, že jsou plné vitamínů, dají se koupit v každém supermarketu a snadno skladovat. Je to výborné doplňkové krmivo, ale nemělo by sloužit jako náhrada pestré stravy.\n\nS tím jak želvy dospívají, začínají vyhledávat více rostlinné potravy. Některé z želv rostlinnou potravu zcela odmítají, proto se nedoporučuje dělat z želv vegetariány násilím.\nKe krmení je možné použít jak vodní rostliny (douška, okřehek, kabomba, růžkatec), tak i suchozemské rostliny (ptačinec, smetanka, jetel, jahodník). Želvám také chutná ovoce (švestky, jahody, třešně, banány, jablka atd.) a zelenina (listy špenátu, salát, čínské zelí, mrkev atd.).\n\nVzhledem k tomu, že i při podávání rozmanité potravy většinou nedokážeme dodat želvám všechny potřebné vitamíny a minerální látky v potřebném množství, je vhodné jim chybějící vitamíny a minerály dodat v podobě různých přípravků. To je důležité zejména u mladých želv, které rostou. Pro tvorbu krunýře potřebují kromě jiného mnoho vápníku.\nPřípravky se želvám většinou podávají tak, že se injekčně vpraví do potravy (např. mrtvé ryby). To lze samozřejmě učinit jen s roztokem, proto práškové přípravky předtím rozpustíme ve vodě. Protože se některé nerozpustí zcela je nutné použít dostatečně silnou jehlu. Tolik potřebný vápník lze želvám dodávat buď formou nějakého preparátu nebo přírodní formou v podobě např. vaječných skořápek, ulit nebo sépiové kosti. Zatímco vitamíny a minerály, které jsou přirozeně obsaženy v potravě, prostě předávkovat zvířata nemůžete, o uměle vyrobených přípravcích toto neplatí. Proto je potřeba dodržovat přiložený návod, případně se o dávkování a nejvhodnějším výrobku je potřeba se poradit s veterinářem nebo v lékárně.\n\nV tabulce jsou uvedeny hlavní zdroje různých vitamínů:\nNámluvy a páření u želv nádherných většinou probíhají od března do července. Podmínkou je samozřejmě pohlavní dospělost obou jedinců, což u tohoto poddruhu bývá mezi 3 - 5 roky života. Samec připlave k samici a stimuluje její krk a hlavu pomocí svých dlouhých drápů. Poté, pokud je samice spokojena, se ponoří pod vodu a je připravena k páření (může se také stát, že jí samec nevyhovuje a samice začne být agresivní). Samotný akt běžně trvá od 15 - 45 minut. Někdy mohou dva samci svým chováním nápadně připomínat námluvy k páření. Jedná se však o známku dominance a samci mohou začít mezi sebou bojovat.\n\nPo páření může trvat i několik dní než samice bude schopna naklást vejce - ta se poté bude snažit zahrabat je do písku. Pokud písek nenajde, naklade vejce do vody - v takovém případě je nutno je hned vyjmout a umístit do inkubátoru. Samice během péče o vejce může změnit jídelníček či nejíst tak často, jak byla zvyklá. Malým nevylíhlým želvám lze regulovat pohlaví během vývoje teplotou vajec: pokud chceme samici, teplota by neměla stoupnout nad 28 °C, pokud samce, doporučuje se teplota okolo 30 °C. Vědecké publikace však zastávají názoru opačného. Samice se líhnou ve vyšších teplotách a samci v nižších. Těžko říct kterému zdroji se dá více věřit. Malé želvičky se vylíhnou mezi 60 - 90 dny po nakladení vajec. Pozdní kladení může způsobit, že želvy přečkají zimu ve vejcích a vylíhnou se až v teplejším počasí na jaře.\n\nPři vylíhnutí želvy používají tzv. vaječný zub, kterým se prokoušou skrze skořápku; ten jim odpadne asi hodinu po vylíhnutí. Může se stát, že malé želvičky zůstanou ještě den či dva ve skořápce. Poté, co se rozhodnou skořápku opustit, na plastronu se jim objeví malý váček - vejce totiž obsahuje z poloviny želvu samotnou a z druhé poloviny právě vaječný vak. Ten obsahuje vitamíny a živiny a hraje důležitou roli i po vylíhnutí; jakmile se dostane do želvího těla vzduch poškozením vaku, způsobí to její smrt. To je hlavní důvod, proč se značí vršky želvích vajec - vejce otočené vzhůru nohama totiž přeruší růst embrya, protože jej vak zadusí. Pokud se toto stane, samice se bude automaticky snažit otočit vak, tak aby nedošlo k vniknutí vzduchu do malé želvy nebo k zadušení embrya. Stejně jako vzduch je smrtelná i voda, která může do želvy proniknout dříve, než je celý vak absorbován a plastron je zahojen - to může trvat i 21 dní. Vak nikdy neupadne sám, vždy musí být vstřebán. Ideální je čerstvě vylíhnuté želvy umístit zvlášť od ostatních a položit je na vlhký ručník, odkud si v případě potřeby berou vodu. Teprve po dvou měsících se želvy můžou umístit do akvaterária společně s ostatními.\n\nK odmítání potravy dochází u želv z různých příčin. Někdy příčinu hladovění chovatel nikdy nezjistí a želvy začnou samy potravu přijímat. Zdraví jedinci v dobré kondici vydrží hladovět řadu týdnů bez toho, že by nějak utrpěl jejich zdravotní stav. Pokud však hladovka trvá déle než 14 dní a nepodaří se zjistit příčinu, je lepší obrátit se na odborníka. Nejbanálnější příčinou dobrovolného hladovění želv bývá pokles teploty. Poměrně často k tomu dochází právě na podzim, kdy je pokles teploty doprovázen i zkrácením dne. Želvy se pak zcela přirozeně připravují na zdolání zimy a hladovějí.\n\nLéčba: K odstranění problému postačí zvýšení teploty a umělé prodloužení dne (svícením). Další, poměrně časté odmítání potravy, se vyskytuje po zimní hibernaci. Jde o tzv. Posthibernační anorexii. Postihuje zejména želvy, které zimovaly ve špatné zdravotní kondici. Postižené želvy jsou apatické a prakticky se nepohybují. Nápadná je nízká hmotnost. Léčba: Jde o závažný stav a léčení by měl provádět veterinář. Často bývá potřeba podpůrná léčba antibiotiky k potlačení druhotných infekcí. Prognóza na uzdravení je příznivá v případě, že onemocnění netrvá déle než 3 – 4 týdny.\n\nToto onemocnění bývá nejčastější problémem mladých želv rodu Trachemys. Je způsobeno především podáváním nevhodné potravy. Jedním z prvních příznaků je otok očních víček, který nakonec úplně zabrání želvě oči otevřít. Z nozder může vytékat čirý sekret, který se při sekundárních infekcích mění až na hnisavý. U želvy se objevují dýchací obtíže a často si otírají hlavu předními končetinami jakoby ve snaze oči očistit a otevřít. Nemocná želva se zdržuje na souši a vyhledává vyhřátá místa. Onemocnění bývá provázeno odmítáním potravy, které nedostatek vitamínu ještě prohlubuje a bez léčení skončí uhynutím želvy.\n\nLéčba: Toto onemocnění je zejména v počátečních stadiích poměrně snadno léčitelné. Léčba spočívá v podávání vitamínu A. V počátečních stadiích (pokud želva ještě přijímá sama potravu) stačí vitamínový přípravek (např. Combinal AD3). Při odmítání potravy je jedinou možností podávání vitamínu injekčně. Pokud odmítání potravy trvá po delší dobu, nezbývá než želvu krmit násilně. Léčení trvá podle závažnosti onemocnění 1 až 3 týdny.\n\nVelmi časté onemocnění želv. Projevuje se jako hvízdání, sípání či mlaskavé zvuky. Želvy obtížně dýchají (někdy otevřenými ústy), lze zpozorovat i výtok z nozder a z očí. Nachlazení může provázet odmítání potravy a apatie. Příčinou jsou zejména nízké teploty, snížená odolnost organismu želv, virózy, mykózy a bakteriální infekce. Neléčený zánět sliznic může vést k rozšíření infekce nebo k zápalu plic.\n\nLéčba: Podle závažnosti onemocnění. U lehkých případů stačí zvednutí teploty, popřípadě snížení velkého teplotního rozdílu mezi vodou a vzduchem v nádrži. U závažnějších případů provázených nebo způsobených infekcí je nutné navštívit veterináře, který naordinuje antibiotika.\n\nJedná se o časté onemocnění želv. Projeví se zpravidla tak, že má želva potíže při plavání. Buď se nemůže potopit nebo (zvláště při jednostranném zápalu plic) plave šikmo. Příčiny a projevy jsou podobné jako u nachlazení, někdy z něho zápal plic i následně vznikne. Může ale být i bakteriálního nebo plísňového původu.\n\nLéčba: Jedná se o velmi vážný zdravotní stav a proto je nutné urychleně vyhledat odbornou pomoc. Jako první věc je třeba oddělit nemocného jedince od ostatních. Pokud je onemocnění bakteriálního původu, léčí se antibiotiky. U plísňových zánětů plic je léčba komplikovanější. V obou případech se jako podpůrná léčba doporučuje zvýšit teplotu až na 30 °C a umožnit želvě slunění, pokud možno na opravdovém slunci.\n\nPostihuje želvy bez rozdílu věku a projevuje se jako otok v místě ucha. Nejčastěji jen jako jednostranný. Příčinou bývá poranění kůže, případně dutiny ústní.\n\nLéčba: účinnou léčbou je jen chirurgické ošetření provedené v lokální či celkové anestézii. Součástí léčby je pooperační aplikace antibiotik a z tohoto důvodu ji provádí vždy odborník.\n\nPoměrně časté onemocnění želv. Často se objevují po předchozím poranění. Plísně a houby se šíří spórami a u želv se projevují jako rezavé nebo bělavé skvrnky na krunýři. Neléčená plíseň dokáže pokrýt téměř celý povrch želvy. Zpravidla se vyskytují na plastronu, ale mohou napadnout i měkké části těla nebo dokonce vnitřní orgány.\n\nLéčba: postižená místa potírat dezinfekčním přípravkem (např. Betadine) nebo přímo antimykotickým léčivem (např. Ketokonazol). Do vody lze přidat akvaristický přípravek proti plísním (např. malachytovou zeleň či kuchyňskou sůl), avšak tento způsob léčby může být náročný na organismu želvy. Někdy je vhodnější po dobu léčby držet želvu na suchu.\n\nOnemocnění vyvolané nedostatkem vápníku a vitamínu D. Vitamín D ovlivňuje hospodaření organismu s vápníkem a fosforem. Paradoxně podobný problém může způsobit naopak předávkování vitamínem D. Onemocnění postihuje zejména mladé želvy v průběhu růstu. Onemocnění se projevuje nejprve změknutím krunýře. Ten působí dojmem jakoby byl z gumy. V průběhu času, jak želva roste dochází k nevratným deformacím a poškozením krunýře a někdy i kostí.\n\nLéčba: Léčba spočívá v úpravě nevhodných podmínek chovu. Je potřeba změnit želvě jídelníček a dopřát jí pobyt na světle (ať už opravdovém nebo formou speciálních svítidel). Ideální potravou jsou celé ryby vhodné velikosti. Případně lze dodávat vitamín D a vápník formou vitamínových přípravků.\n\nK různým oděrkám, odřeninám a jiným povrchovým zraněním dochází poměrně často. Úplně neobvyklá nejsou ani vzájemná pokousání ať už z vzájemné nevraživosti nebo jako projev \"náklonnosti\" samce vůči samici. Samostatnou kapitolou mezi úrazy jsou úrazy krunýře (viz níže).\n\nLéčba: veškerá i drobná poranění vyžadují naši pozornost. Jakékoli poranění je vstupní branou pro infekci. Proto je vhodné ránu vydesinfikovat např. Betadinem nebo 3% peroxidem vodíku, případně růžovým roztokem manganistanu draselného (hypermangan) a zajistit její zaschnutí. Následně je možné ránu ošetřit některou z hojivých nebo antibiotických mastí. Při větších zraněních např. při vykousnutých kusech svaloviny či ukousnutých končetinách je nejlepší radou obrátit se na veterináře. Ten vedle ošetření či případného zašití rány podá antibiotika a poradí s další léčbou. Želvy totiž musí zůstat několik dní na suchu a to u vodních želv představuje docela problém. Vedle toho, že musí mít přístup k vodě na pití, musí se její pokožka občas navlhčit. Rovněž krmení je nutné provádět ve vodě, takže v průběhu déletrvající \"suché\" léčby jsou nutné krátkodobé 10-30 minutové koupele.\n\nK úrazům dochází zejména při snaze chovatele dopřát želvám pocit volnosti nebo opravdové slunce. Želvy ponechány bez dozoru se pak dostávají na místa kam neměly. A tak jsou pak přejety autem, zahradní sekačkou nebo případně spadnou z balkonu. Velké nebezpečí pro želvy představuje pokousání psem. Jako prevenci většiny úrazů lze doporučit \"pouhé\" zabezpečení výběhu želv proti jejich úniku. A samozřejmě i proti vniknutí jiných zvířat do výběhu želv (především psů nebo koček).\n\nLéčba: poraněný krunýř vyžaduje vždy odbornou léčbu. Ta většinou spočívá ve vyčištění a dezinfekci rány a provedení tzv. osteosyntézy, kdy za pomocí šroubů, drátů či případně lepidel je krunýř zafixován tak, aby mohl správně srůst. Zároveň je nasazena podpůrná léčba antibiotiky k potlačení případné infekce. Stejně jako při jiných závažných úrazech bude muset želva alespoň začátek svého léčení pravděpodobně prožít na suchu, ale s tím vám určitě poradí váš veterinář. U samiček je léčba o něco těžší.\n\nVíceméně lze za jediné zařízení vhodné k chovu v bytě považovat akvaterárium, tedy kombinaci akvária a terária (dále želvárium). Na zahradě či ve skleníku potom ještě bazén či jezírko. Vzhledem k tomu, že mláďata želvy nádherné vyrostou až do úctyhodných 25-30 cm, je třeba k jejich ubytování zajistit rozumně velké želvárium. Minimální rozměry želvária se samozřejmě různí podle toho, jak velká je želva; pro orientaci však lze počítat s pětinásobkem rozměrů krunýře želvy (tj. délka, šířka a výška). S větším počtem želv je potřeba želvárium úměrně zvětšit. Také je třeba počítat s tím, že do velkého akvária želvičky dorostou do 2 až 3 let. Ve zmíněném želváriu je potřeba vybudovat pro želvy dostatečně velkou \"souš\", na kterou se želva (nebo i více) pohodlně vejde. Přestože se jedná o vodní želvu, na souši tráví podstatnou část dne vyhříváním se, protože je to jediný způsob, jak regulovat svou tělesnou teplotu. Želvárium je vhodné vybavit výpustí ve dně, která usnadní časté čištění, což však rozhodně není nutností. Další věc, která není na škodu je písek či štěrk na dně akvária. Na jednu stranu sice do značné míry znesnadňuje čištění nádrže, což naopak vyvažuje estetickým dojmem a navíc v něm želvy pátrají po zbytcích potravy, čímž se zabaví. Důležitým faktorem je také to, že želvy používají kamínky jako tzv. gastrolity (trávicí kameny). Prostě kameny spolykají a ty v žaludku pomáhají při zpracování potravy. Když se obrousí, vyjdou přirozenou cestou ven. Kameny někdy představují až polovinu obsahu žaludku, proto by měl mít štěrk v akváriu přiměřenou zrnitost. Želvárium je vhodné alespoň z větší části shora zakrýt, aby v něm nebyl moc velký teplotní rozdíl mezi teplotou vody a vzduchu. Želvy se nadechují nad hladinou a dýchání studeného vzduchu často vede k rýmě a někdy až k zápalu plic a úhynu zvířete.\n\nObecně se dá říci, že na kvalitu vody nemají želvy žádné zvláštní nároky. Postačuje jim běžná vodovodní voda. Názory chovatelů na chlor ve vodovodní vodě se různí. Jeden z názorů je, že chlor akváriu vysloveně prospívá tím, že hubí choroboplodné zárodky. Druhý názor říká, že chlor krom toho, že zabíjí škodlivé bakterie, hubí i ty prospěšné a tudíž se ty škodlivé mohou snáze množit. Trvanlivost chloru ve vodě je jen krátkodobá (samovolně z vody vyprchá během asi 15 minut), takže žádoucí a prospěšné bakterie ve filtru moc neovlivní, ale nezvrátí ani rozkladné procesy probíhající ve vodě. Nevyhnete se ani častým celkovým výměnám vody a čerstvá voda oné rovnováze také nesvědčí. Možnosti jak udržet vodu co nejčistší nebo alespoň prodloužit intervaly výměn však existují. Jedna z věcí, které dokážou výrazně prodloužit intervaly mezi výměnami vody je vzduchování. V okysličené vodě se nedaří anaerobním bakteriím, právě způsobují rozkladné procesy a kažení vody. Další důležitá věc je odstraňování zbytků potravy brzy po krmení. Také množství vody hraje velmi důležitou roli. Obecně platí, že čím je vody víc, tím je stabilnější prostředí. Další věc, která dost pomůže, je filtr, ačkoli jeho funkce bude spíše mechanickou záležitostí, protože bakteriím, které by vodu čistily jako např. v akváriu s rybami, se u želv moc dařit nebude. Ale i tak filtr výrazně pomůže. Naproti tomu přidávání aktivního uhlí do filtru se většinou ukázalo vcelku neúčinné.\n\nPoužívá se obyčejná vodovodní voda, do které je dobré přidat akvaristický přípravek pro úpravu čerstvé vody; ten příznivě upravuje tvrdost vody, její pH a urychluje odstranění chloru. Po napuštění zapněte topítko, vzduchování a filtr a želvy vpusťte do akvária až když má voda přijatelnou teplotu (kolem 22 °C), tj. asi tak po dvou hodinách. Ostatní nežádoucí příměsi z vody samovolně vymizí asi za 12 hodin. Četnost výměn vody závisí do značné míry na druhu a podobě podávané potravy. Zatímco malé ryby, které želva spolkne vcelku znečistí vodu naprosto minimálně, tak kus rybího masa, ze kterého si trhají kusy, se postará o to, že se voda musí vyměnit druhý den.\n\nObecně platí, že želvy nádherné jsou snášenlivé. A to jak mezi příslušníky vlastního druhu, tak k jiným želvám. Míchání druhů není sice úplně nejvhodnější, ale když je nádrž dostatečně prostorná, bez problémů se snesou i s přiměřeně velkými druhy, které vyžadují podobné životní podmínky. K projevům nesnášenlivosti dochází zpravidla při nedostatku místa. K poraněním může dojít také při krmení, kdy želvy ve snaze urvat co největší kus jídla mohou jedna druhou i vážně poranit. To je o to nebezpečnější, pokud jsou mezi jedinci velké velikostní rozdíly. Dalším poměrně rizikovým obdobím je doba rozmnožování. To bývá sameček ve snaze získat přízeň samičky a přimět ji ke spáření poněkud agresivní. Ve většině případů se to obejde bez vážnějších zranění, ale často je možné zpozorovat na želvě škrábnutí.\n\nAby se mohly želvy vyhřívat, musí mít nad souší umístěnou žárovku. Ta nesmí být příliš vysoko, protože by teplo unikalo do okolí a pod ní by se želvy příliš neohřály. Na druhou stranu nesmí být ale ani příliš nízko, aby nedošlo k popálení zvířat. Teplota pod žárovkou by měla být o 5 až 7 °C vyšší než teplota vody. Teplota vody pro chov by měla být mezi 20 až 25 °C pro dospělá zvířata, pro mláďata pak až 28 °C. Dospělá zvířata snášejí pokles teploty až na 10 °C, musí mít však možnost lokálního ohřevu. Při ještě větším poklesu teploty (např. při celoročním chovu v zahradním jezírku) želvy zazimují. Proti oslnění pozorovatele je vhodné žárovku nějak odstínit. K tomu je vhodné použít hliněný květináč odpovídající velikosti. Ten i po vypnutí žárovky dokáže ještě po relativně dlouhou dobu sálat naakumulované teplo. Doba svícení by se měla pohybovat někde kolem 10 hodin denně. K zapínání a vypínání žárovky je výhodné používat spínací hodiny. Žárovka by měla být umístěna jen na jedné straně akvária, aby na opačné straně bylo poněkud chladněji. Pokud nemáte stabilně v místnosti s želvami teplotu aspoň 22 °C, neobejdete se bez topného tělíska. To pořídíte v prodejně akvaristiky. Mělo by disponovat vlastním termostatem, což dnes bývá samozřejmostí. Topné tělísko je vhodné umístit do plastového krytu, který výrazně sníží riziko jeho rozbití. Vyvarujte se toho, aby se zapnuté tělísko dostalo nad hladinu. Pokud se vyhřáté tělísko nad hladinou prudce zchladí např. stříkající vodou, může snadno prasknout. Místo topného tělíska je možné používat topný kabel, ten je poněkud odolnější. Není dobré používat na souši topné kameny. Želvy se totiž v průběhu svého dlouhého vývoje přizpůsobily teplu přicházejícímu shora, takže zatímco vyhřívání pod žárovkou je pro ně \"přirozenou\" záležitostí, teplo přicházející odspodu nikoli.\n\nŽelvy milují slunce a využívají každou příležitost ke slunění, proto je důležité jim ho nějakou formou dopřát. V ideálním případě je lze umístit přes léto do zahradního jezírka. Jinou možností je použití speciálních žárovek a zářivek s UVA a UVB zářením. Prodávají se pod označením ReptiGlo a DayGlo v prodejnách akvaristiky. Jejich cena závisí na výkonu a značce: u žárovek se pohybuje kolem 400 korun. U zářivek kolem 500 korun, přičemž je ještě k jejich provozu potřeba buď objímka se startérem a trafem nebo rampa - obojí poměrně drahé (od 700 do 1000 Kč). Uvedené orientační ceny se mohou na první pohled zdát poměrně vysoké, ale na zdraví želv má sluneční záření (UVA + UVB) podstatný vliv, takže pokud ušetříte na světle, připlatíte si u veterináře za léčení. Další možností jak dodat želvám slunce, je použití horského sluníčka. Na to je však potřeba želvy postupně zvykat.\n\nNejde o zábavu v pravém smyslu toho slova, jedná se o nahrazení činnosti, které v přírodě věnují značnou část dne tj. hledání potravy. Při chovu v zajetí moc času hledání potravy věnovat nemusí, jídlo je jim často vkládáno až do tlamky. O to intenzivněji se mohou vyhřívat a slunit, ale i to se může omrzet. Např. z písku mají želvy viditelnou radost a dost času věnují jeho přehrabování a hledání něčeho \"na zub\". Občas (třeba po čištění akvária) je pro želvy potěšením vhození přebytečných rostlin a hlemýžďů z akvária. Propátráváním a okusováním plovoucích rostlin se dokážou zabavit dlouhou dobu. Další možností, jak poskytnout želvám trochu zábavy a vytrhnout je ze stereotypu jsou živé rybky. Želvy je však vychytají v obdivuhodně krátké době.\n\nVelké samice mohou dosáhnout až 30 cm, samci zpravidla okolo 25 cm.\nKromě měnící se velikosti je průvodním jevem růstu obměna vrchní části štítků na krunýři. To se projevuje tím, že se želvě \"loupe krunýř\". Ono \"loupání\" je součástí přirozené regenerace a růstu krunýře. Intenzita olupování je přímo úměrná růstu, tzn. čím více želvička roste, tím častěji u ní můžete pozorovat odlupující se destičky. Někdy to může úplně uniknout pozornosti chovatele, obzvlášť u velmi malých želv. Jen při čištění jejich příbytku občas najdete uvolněný štítek. Ale v období intenzivního růstu si toho zcela jistě všimnete. Začínajícího chovatele to může někdy vyděsit, že jeho želva nějak onemocněla. Podobně se želva obměňuje i tam, kde krunýř nemá, takže kromě krunýře se loupe i její kůže. Na suchu to většinou také ujde pozornosti chovatele, ale ve vodě z želvy visí jakési průhledné, bělavé závoje - cáry její staré kůže. Ani to není třeba nijak \"léčit\" a ošetřovat.\n\nZimní spánek tzv. hibernace je stav strnulosti, ve kterém želvy přečkávají zimní období. Děje se tak jak ve vodě, tak i na souši. Metabolismus je v tomto období téměř úplně zastaven, proto přežijí želvy i pod ledem, kdy jim stačí jen kyslík, který získají z vody. Protože i trávení je \"mimo provoz\", mohly by zbytky potravy ve střevech začít hnít a želva by pak nevyhnutelně uhynula. Proto při venkovním chovu želvy samy přestávají přijímat potravu. V želváriu je nutné asi 14 dní před zazimováním přestat želvy krmit. Zimování není rozhodně nutností, proto dáváme zimovat jen želvy ve výborném zdravotním stavu. Oslabení a nemocní jedinci by ho nemuseli přečkat.\n\nLetní spánek tzv. aestivace je také stav strnulosti, který se ale liší od zimního. Želvy pomocí něj překlenou nepříznivé období (přílišné horko, nedostatek vody) ve stavu klidu. Z toho vyplývá, že i délka takového stavu je hodně proměnlivá a dostavuje se jen v případě potřeby.\n\n"}
{"id": "188949", "url": "https://cs.wikipedia.org/wiki?curid=188949", "title": "Sambre", "text": "Sambre\n\nSambra ( , ) je řeka v severní Francii a jižní Belgii. Protéká francouzskými departementy Aisne a Nord a belgickými provinciemi Henegavsko a Namur. Je levostranným přítokem Mázy. Má délku 180 km, z toho 62 km ve \"Francii\". Plocha povodí činí 2750 km², z toho 1250 km² ve \"Francii\". Průměrný sklon francouzské části řeky je 0,2 ‰.\n\nSambre pramení u Nouvion-en-Thiérache ve francouzském departementu Aisne v nadmořské výšce 200 m v severozápadních výběžcích Arden. Teče převážně po rovině. Protéká francouzsko-belgickou uhelnou pánví, která byla kdysi důležitou průmyslovou oblastí. Řeka je na značné části toku regulována a vlévá se do Mázy v belgickém Namuru.\n\nZdroj vody je převážně dešťový. Maximálních stavů dosahuje v zimě a na jaře.\n\nVodní doprava je možná téměř na celém toku. Do města Charleroi mohou plout lodě s výtlakem do 1500 t. Průplavem Sambre-Oise je spojena s řekou Oise (povodí Seiny) a díky kanálu Charleroi-Brusel má spojení s Bruselem a povodím řeky Šeldy. Mezi města a obce na jejím toku mimo jiné patří:\n\n"}
{"id": "188957", "url": "https://cs.wikipedia.org/wiki?curid=188957", "title": "Westland Whirlwind", "text": "Westland Whirlwind\n\nWestland Whirlwind byl první britský rychlý dvoumotorový jednomístný stíhací letoun užívaný v době druhé světové války. Typ měl však smůlu v tom, že Royal Air Force brzy rezignovalo na obtíže spojené s nevyzrálými pohonnými jednotkami. Letoun byl rychlejší, lépe vyzbrojený a údajně i obratnější než Hawker Hurricane, a mohl se stát ekvivalentem německého letounu Messerschmitt Bf 110. Kromě problémů s motorem měl i křehký podvozek, takže zájem britského letectva o tento stroj rychle opadal. Celkem bylo vyrobeno 114 kusů (původně bylo objednáno 200 + 200 kusů. První objednávka byla snížena na 114 kusů a druhá zrušena).\n\nStroj byl vyvíjen na základě specifikací F.37/35 z roku 1935. Vývoj vedl šéfkonstruktér W. E. W. Petter (který stál později u zrodu úspěšných proudových letadel Folland Gnat a English Electric Canberra). Projekt P.9 byl v roce 1936 přijat a v roce 1937 byly objednány dva prototypy. První prototyp označený Westland P.9 (výr. č. L6844) poprvé vzlétl 11. října 1938 s šéfpilotem Haraldem Penrosem z letiště v Boscombe Down, kam byl stroj převezen z továrního letiště v Yeovilu. Stroj poháněla dvojice kapalinou chlazených dvanáctiválců do V, Rolls Royce Peregrine I. Ty měly slibný výkon, ale byly nevyzrálé, nespolehlivé a měly nedostatečné parametry ve velkých výškách.\n\nInstalace požadované výzbroje 4 kanónů Hispano Mk.I ráže 20 mm s bubnovými zásobníky se prototyp dočkal až o rok později ve zkušebním středisku RAE (Royal Aeroplane Establishment) ve Farnborough. Během zkoušek alternativ výzbroje byl pokusně vybaven také jedním kanónem ráže 37 mm k ničení plavidel, nebo 12 kulomety Browning ráže 7,7 mm, ale testy nebyly uspokojivé. Zkoušky přinesly optimistické výsledky. Letoun byl rychlý a obratný.\n\nDruhý prototyp (L6845) byl dokončován souběžně s první sérii a vzlétl počátkem roku 1940. První sériový kus Westland Whirlwind Mk.I byl připraven ke vzletu v květnu 1940. Verze Whirlwind Mk.IA z léta roku 1942 měla pumové závěsníky pro dvě pumy ráže 113 kg, nebo 227 kg. Takto upravené kusy dostaly přezdívku \"Whirlybomber\". Dva kusy byly testovány jako noční stíhací letouny, ale ve službě taková varianta nebyla realizována.\n\nPředevším pro potíže s motory byla objednávka tohoto typu zmenšena a přes snahu firmy Westland už nedošlo k vylepšení motorů, ani dalším objednávkám ze strany RAF. Poslední kusy byly vyrobeny v lednu 1942.\n\n3. června 1940 byly první dva stroje dodány 25. peruti nočních stíhačů v North Wealdu, která v té době používala letouny Bristol Blenheim Mk.IF. Po zkouškách u této jednotky Ministerstvo letectví rozhodlo, že pro noční akce bude 25. peruť přezbrojena na stroje Bristol Beaufighter a Whirlwindy bude vyzbrojena 263. peruť pro denní akce.\n\n263. stíhací peruť byla prakticky budována znovu po ztrátě většiny mužstva při potopení HMS Glorious 8. června 1940. Loď evakuovala rovněž letce této jednotky, která operovala s letouny Gloster Gladiator při obraně Norska.\n\nPrvní Whirlwind získala 263. squadrona 6. července, další dva 19. července 1940, ale ještě v říjnu měla, díky zpožďující se výrobě, pouze 8 strojů. První stroj ztratila již 7. srpna při vzletu P/O McDermotta, kterému při vzletu praskla pneumatika. Od 7. prosince 1940 byla squadrona bojově nasazena z nové základny v Exeteru, odkud do konce roku provedla 30 bojových vzletů. Stav letištní plochy však Whirlwindům nevyhovoval a proto se peruť přemístila do St. Eval. 12. ledna 1941, kdy 263. peruť z nového působiště zahájila operační činnost, zahájily osádky Whirlwindů listinu sestřelů poškozením německého bombardéru Ju 88. Prvním sestřelem byla likvidace německého plovákového letounu Arado Ar 196 (6W+ON) Oblt. Adolfa Bergera 8. února 1941, kterou provedl P/O Graham (P6969, HE-V) za asistence F/O Hughese jižně od mysu Dodman. Od června 1941 se letouny věnovaly především ochraně spojeneckých konvojů a podnikaly i řadu bitevních náletů na cíle v okupované Evropě. Piloti Whirlwindů si v této době připsali na konto tři sestřelené a jeden poškozený Messerschmitt Bf 109. Poslední kusy Whirlwindu přestala 263. squadrona používat v prosinci 1943, kdy na své tehdejší základně ve Warmwellu přezbrojila na letouny Hawker Typhoon.\n\nJako druhá dostala v říjnu 1941 Whirlwindy 137. peruť, zformovaná v září 1941 v Charmy Down. V červnu 1943 byla v Southendu přezbrojena na stroje Hawker Hurricane Mk.IV a zbylé stroje předala 263. peruti. \"Whirlibombery\" této jednotky dokázaly během šesti měsíců zničit, nebo vážně poškodit 37 nákladních vlaků.\n\nVšech dokončených 114 strojů prošlo operačním nasazením. Službou u 263. squadrony prošlo 56 letadel, dalších 26 u 137. squadrony a zbylých 32 jednotlivě hostovalo u jiných jednotek.\n\nPoslední dochovaný Whirlwind byl v létech 1946 a 1947 provozován výrobním závodem s civilní poznávací značkou G-AGOI.\n\n\nÚdaje platí pro verzi Mk.I\n\n\n"}
{"id": "188958", "url": "https://cs.wikipedia.org/wiki?curid=188958", "title": "Intence", "text": "Intence\n\nIntence (z latinského \"in-tendó\", směřuji, napřahuji se, zamýšlím; pozor, nezaměňovat s intenzí v logice!) znamená zaměření, úmysl, obrácení pozornosti k nějakému předmětu.\n\nTento původně scholastický pojem oživil rakouský filosof Franz Brentano a schopnost takového vztahu čili intencionalitu pokládal za charakteristický rys mysli. Většina myšlenkových aktů je skutečně zaměřena, obrácena k nějakému intencionálnímu předmětu, který může a nemusí být skutečný. Představa, úsudek, láska, nenávist, chtění a podobně se vždycky vztahují k něčemu; tvrzení vypovídá o něčem, otázka se ptá na něco. Myšlenkové akty se tedy samy „přesahují“ (transcendují) směrem k nějakému předmětu, a to i kdyby předmětem bylo toto myšlení samo. Nic podobného se u fyzických (čistě materiálních) objektů nevyskytuje.\n\nNa tuto myšlenku navázal Edmund Husserl a učinil zkoumání intencí a intencionality jedním ze základních kamenů své fenomenologie. Původní Brentanovu představu jeho kritikové opravili v tom, že některé akty mysli – například nálady – žádný předmět nemají, kdežto naopak intencionalitu můžeme pozorovat i u lidských jednání (ruka sahá po něčem) a předpokládat i u jiných živých bytostí (pes běží za zajícem). Někteří současní filosofové (například John Searle) považují intencionalitu za silný argument proti pokusům o materialistický výklad myšlenkové činnosti.\n\n\n"}
{"id": "188959", "url": "https://cs.wikipedia.org/wiki?curid=188959", "title": "Ras Dašen", "text": "Ras Dašen\n\nRas Dašen (nazývaný také Ras Dašan nebo Ras Dejen) je nejvyšší hora Etiopie a pátá nejvyšší hora Afriky. Vrchol hory, který se tyčí do výše 4533 m n. m., se nachází v Národním parku Simienské hory v severní části Etiopie asi 500 km severně od hlavního města Addis Abeby.\n\nOd 3000 m n. m. a výše se na svazích hory nachází vysokohorské louky a skály. Jako jediný vrchol v Etiopii má v zimním období sněhovou pokrývku.\n\nPrvní zaznamenaný výstup na vrchol se uskutečnil v roce 1841 dvěma francouzskými důstojníky Ferretem a Galinierem. Neexistuje žádný ověřitelný záznam o dřívějších výstupech místních obyvatel, ale podmínky na vrcholu jsou relativně přijatelné a na svazích hory se nachází pastevecké osady. Ve výšce 4300 m, necelou hodinu chůze od vrcholku hory, se také nachází malá pevnůstka, která byla dějištěm bitvy v 19. století.\n\n"}
{"id": "188967", "url": "https://cs.wikipedia.org/wiki?curid=188967", "title": "Blackburn Skua", "text": "Blackburn Skua\n\nBlackburn B-24 Skua byl britský dvoumístný střemhlavý bombardér vzniklý v 30. letech 20.století. Skua byl prvním celokovovým dolnoplošníkem na palubách britských letadlových lodí. Jednalo se o pokrokově řešený, nicméně podmotorovaný letoun se slabými výkony. Jeho zastaralá koncepce se začala projevovat prakticky již v době prvního použití.\n\nRoku 1934 vydalo Air Ministry specifikace 0.27/34 na víceúčelový palubní letoun, spojující roli stíhačky a střemhlavého bombardéru. Z pěti leteckých výrobců byl vybrán projekt B-24 (D.B.1) firmy Blackburn. V dubnu 1935 objednalo ministerstvo letectví dva prototypy a v červenci 1936, ještě před jejich dokončením, 190 sériových strojů (L2867-L3056).\n\nPrvní let prototypu \"Skua I\" (K5178) provedl F/Lt A. M. „Dasher“ Blake 9. února 1937 z továrního letiště v Brough. Stroj poháněl motor Bristol Mercury IX o výkonu 617 kW s třílistou kovovou vrtulí, hlavňovou výzbroj tvořily čtyři pevné kulomety Browning Mk.II ráže 7,7 mm v křídle, střelec ovládal kulomet Lewis Mk.III E. Prvních osm měsíců prototyp procházel zkouškami v Brough, v říjnu přelétl na letiště v Martleshamu se sídlem zkušebního střediska A&AEE (Aeroplane and Armament Experimental Establishment) kde byl testován po dobu dvou měsíců. Počátkem roku 1939 byl přemístěn do Gosportu k dalším zkouškám. \n\nDruhý prototyp (K5179) s prodlouženou přídí o 72 cm poprvé vzlétl 4. května 1938. Testy procházel v Martleshamu a RAE (Royal Aircraft Establishment) ve Farnborough.\n\nSériové stroje \"Skua II\", první (L2867) z nich vzlétl v srpnu 1938, poháněly pro nedostatek motorů Mercury pohonné jednotky Bristol Perseus XII o 654 kW. \n\nFAA začalo první stroje Skua přebírat na podzim 1938, první přezbrojenou jednotkou se stala 800. peruť. V listopadu 1938 nahradilo šest jejich Skuů na palubě letadlové lodi HMS Ark Royal letouny Hawker Osprey a Hawker Nimrod. V prosinci 1938 začala typ přebírat 803. peruť\n\nDne 25. září 1939 bylo sestřelením létajícího člunu Dornier Do 18 letounem Skua od 803. perutě Fleet Air Arm z letadlové lodě HMS Ark Royal dosaženo prvního potvrzeného britského vzdušného vítězství nad Němci ve druhé světové válce. Osádku vítězného letounu tvořil pilot S. B. Even a střelec B. M. Seymoure. Na HMS Ark Royal zároveň sloužila také peruť č. 800, rovněž s letouny Blackburn Skua, dalšími útvary vyzbrojenými tímto typem byla 801. peruť na HMS Furious a pozemní 806. peruť s domovskou základnou v Eastleigh.\n\nPodruhé se zapsaly tyto stroje do historie britského námořního letectva 10. dubna 1940, když se 16 letounům Skua II, které odstartovaly z orknejského letiště Hatston, podařilo potopit poškozený německý křižník Königsberg, kotvící u mola Skoltegrund v Bergenu.\n\nRovněž v dubnu pak za velkých ztrát kryly letouny Skua boje britských vojsk u Narviku.\n\nV červnu 1940 stroje 801. perutě ze základny Detling v Kentu podporovaly evakuaci armády od Dunkerku. Skuy operující z paluby lodi Ark Royal v červenci 1940 střemhlavě bombardovaly francouzské válečné lodě v přístavu Oran a v září téhož roku se podílely se na střetnutí u Dakaru během něhož došlo k poškození bitevní lodě Richelieu.\n\nAčkoliv si Skuy vedly poměrně dobře proti nepřátelským bombardérům v Norsku a ve Středomoří, ve střetnutích s moderními stíhačkami Bf 109 utrpěly těžké ztráty a v roce 1941 byly staženy z prvoliniové služby. Skua byl nahrazen stíhačkami Fairey Fulmar v březnu 1941 nejprve u 800. perutě na lodi Furious, které mohly nést dvojnásobnou výzbroj a také byly o 80 km/h rychlejší. 801. a 803. peruť přezbrojila z letounů Skua II na stroje Hawker Sea Hurricane v srpnu a květnu 1941. Rovněž 806. peruť se vzdala typu Skua ve prospěch Fulmarů.\nSkua se mohl prosadit jako střemhlavý bombardér, ale velení námořnictva nerozpoznalo jeho potenciál a navíc preferovalo torpédové bombardéry. Skuy byly nadále používány pro výcvik a tahání terčů. Poslední Skua byl vyřazen ze služby v březnu 1945.\n\n\n\"Data podle:\" Fleet Air Arm Archive\n\n\n\n\n\n"}
{"id": "188970", "url": "https://cs.wikipedia.org/wiki?curid=188970", "title": "DiaPhan", "text": "DiaPhan\n\nDiaPhan jsou diagnostické proužky určené k vizuální detekci přítomnosti glukózy (glykosurie) a ketolátek (ketonurie) v moči. Testovací proužky se používají pro přibližné určení hyperglykémie, avšak pro určení hypoglykémie jsou nepoužitelné. Vylučování ketolátek do moči upozorní člověka na rozvíjející se ketoacidózu. U zdravého, nehubnoucího člověka by měla být obě políčka neutrální (bez barevné změny). Pozitivní výsledek cukru a ketolátek v moči zpravidla vypovídá o tom, že testovaný člověk je neléčený diabetik, anebo že diabetik má labilní diabetes. Lidé provádějící redukční dietu založenou na vysazení sacharidové složky z potravy používají tyto proužky, aby v jejich těle nedošlo k nekontrolovanému metabolickému rozvratu.\nPřekročí-li glykémie tzv. ledvinový práh, jenž je přesáhnut při glykémii zpravidla vyšší jak 9–10 mmol/l, dochází ke glykosurii. Glukóza v moči reaguje s indikační zónou proužku, která obsahuje glukosaoxadázu, peroxidázu a bezbarvý chromogen, jenž se v přítomnosti peroxidu vodíku oxiduje na barevný produkt (probíhá obdobná reakce jako při měření glykémie fotometrickou metodou). Glukóza se dostává do definitivní moče se zpožděním (cca 3 hodiny). Proto tato testovací metoda nemůže nahradit self-monitoring glykémie použitím glukometru.\n\nOdebereme vzorek moče, do níž namočíme aktivní pole testovacího proužku. Za 60 sekund proběhne reakce moče s chemikálií na testačním proužku. Pokud testační okénko zůstane bez barevné změny, glykémie cca před 3 hodinami byla pod 10 mmol/l. Jestli barevná změna proběhne, srovnáme barevnou stupnici na tubě s barevným odstínem aktivní plošky proužku. Zjistíme přibližnou výši glykémie před 3 hodinami, která je vždy vyšší než cca 10 mmol/l.\n\n"}
{"id": "188971", "url": "https://cs.wikipedia.org/wiki?curid=188971", "title": "Svatý Jan z Dukly", "text": "Svatý Jan z Dukly\n\nSvatý Jan z Dukly (1414 Dukla – 29. září 1484 Lvov) byl polský františkánský mnich, představený kláštera v Krosně.\n\nNarodil se v Dukle v měšťanské rodině. Studoval v rodném městě, později v Krakově. V mládí pobýval v poustevně na hoře Zaśpit ve vesnici Trzcina u Dukly v jižním Polsku u dnešní hranice se Slovenskem. Kolem roku 1440 vstoupil ke františkánům. Stal se představeným kláštera v Krosně a ve Lvově. Po reformách řádu františkánů uskutečněných sv. Bernardinem ze Sieny a vzniku klášterů bernardinů v Polsku díky působení Jana Kapistrána, sv. Jan z Dukly přestoupil ve svých šedesáti letech do řádu bernardinů. Působil v jejich klášterech v Poznani a Lvově. Ke konci života ztratil zrak. Zemřel 29. září 1484 a byl pochován ve Lvově v kostele bernardinů.\n\nZemřel v pověsti svatosti a v roce 1773 byl blahořečen. Od roku 1948 probíhal v Římě proces vedoucí k jeho svatořečení. K tomu došlo 10. června 1997 v Krosně při příležitosti návštěvy papeže Jana Pavla II. v Polsku. V ikonografii je zobrazován jako nevidomý ve františkánském hábitu osvícený paprsky světla. Je uctíván také pravoslavnou církví.\n"}
{"id": "188976", "url": "https://cs.wikipedia.org/wiki?curid=188976", "title": "Kozák habrový", "text": "Kozák habrový\n\nKozák habrový (\"Leccinum carpini\") je jedlá houba z čeledi hřibovitých.\n\n\n\nRoste převážně pod habry, řidčeji i pod jinými listnatými keři a stromy. Většinou koncem června a v červenci, zřídkakdy později. Vyskytuje se v celém mírném pásu severní polokoule.\nKozák habrový je výtečná jedlá houba, má však tu estetickou nevýhodu, že na řezu brzy černá. Ke sběru nejlepší mladé houby ve stadiu než se barva klobouku začíná barvit do tmava. I když při přípravě jídla dužnina zčerná, chuťově nedozná žádnou újmu.\n\nNedá se zaměnit za jedovaté houby. Mezi kozáky je několik značně si podobných druhů, které se liší jednak vázaností na určitou dřevinu, jednak změnou barvy dužniny na řezu. Nejbližší podobnost má s pod břízami rostoucím kozákem březovým.\n\n\n"}
{"id": "188979", "url": "https://cs.wikipedia.org/wiki?curid=188979", "title": "Filip III. Arrhidaios", "text": "Filip III. Arrhidaios\n\nFilip III. Arrhidaios (řecky Φίλιππος Αρριδαίος; kolem 359 př. n. l. – 25. prosinec 317 př. n. l.) byl makedonským králem vládnoucím v letech 323 až 317 př. n. l. Byl nelegitimním synem Filipa II. a nevlastním bratrem Alexandra Velikého.\n\nFilip nebyl kvůli svému mentálnímu postižení schopen vládnout a díky svému nelegitimnímu původu nebyl Alexandrovi ani soupeřem v souboji o získání makedonského trůnu. Po Alexandrově smrti podporovali jeho nárok na trůn hlavně velitelé falangy v čele s Meleagrem, zatímco Perdikkás a velitelé jízdy chtěli za krále raději Alexandrova syna Alexandra Aiga. Nakonec bylo dosaženo kompromisu a králem se stal jak on, tak i Alexandrův syn.\n\nFilip byl spíše loutkovou figurkou na trůně. Po zavraždění regenta Perdikka odjel spolu s Antipatrem, novým regentem, do Makedonie. Tam ho však po Antipatrově smrti a po dobytí Makedonie Polyperchontem dala zavraždit Olympias, matka Alexandra Velikého. O rok později byl pohřben se všemi poctami v Pelle.\n\n"}
{"id": "188980", "url": "https://cs.wikipedia.org/wiki?curid=188980", "title": "Pajrek", "text": "Pajrek\n\nPajrek () je zřícenina hradu na Šumavě v katastrálním území Stará Lhota přibližně 1¼ km jižně od města Nýrska. Stojí na severním výběžku hory Hraničář v nadmořské výšce 610 m n. m. Od roku 1964 je chráněn jako kulturní památka. V blízkosti hradu procházela zemská stezka do Bavorska.\n\nHrad byl postaven v první polovině 14. století. V roce 1379 vlastnil hrad Něpr a Ondřej z rodu Janovských z Janovic. V držení tohoto rodu byl hrad až do roku 1512. Za husitské revoluce sídlil na hradě Jan který byl přívržencem Žižkovým, ale roku 1432 uzavřel příměří s Oldřichem z Košumberka a později přešel ke katolíkům. V polovině 15. století držel hrad krajský hejtman a stoupenec Jiřího z Poděbrad Racek z Janovic. Ten v následujících letech několikrát vpadl do sousedních Bavor. Roku 1472 Bavoři dobyli a vypálili hrad Pajrek. Tehdy byl majitelem poloviny hradu Mikuláš z Běšin, majitel druhé poloviny není znám.\n\nV roce 1504 byl držitelem Jindřich Pajrek z Janovic a hrad je opuštěný. Roku 1512 koupil pajrecké panství Jindřich Kostomlatský z Vřesovic, který nechal hrad opravit. V té době se Pajrek stal sídlem lapků jimž vlastník poskytoval útulek. Roku 1520 byl Jindřich Kostomlatský zajat a na Pražském hradě popraven. Král Ludvík Jagellonský daroval hrad v léno Albrechtu ze Štenberka, ale ten se majetku neujal, protože vdova po popraveném měla na hradě věno, takže hrad jí nakonec zůstal. Po její smrti zdědili hrad její synové Bohuslav a Podivín z Vidhostice a po nich jejich sestra Eva.\n\nV roce 1547 předala hrad svým synům Petrovi a Adamovi z Dlouhé Vsi a tito ho prodali Janu Kocovi z Dobrše. Ten zas připojil získaný majetek k svému bystřickému panství. Kocové měli své sídlo na zámku v Bystřici nad Úhlavou a hrad Pajrek zůstal opuštěn a rychle chátral. V 18. století bylo kamene ze zříceniny používáno na stavby v okolí.\n\nRoku 1887 na hradě v majetku Hohenzollernů správa bystřického statku provedla zabezpečovací práce. Do dnešního dne se z hradu zachovala pouze zřícenina paláce a věže.\n\n\n"}
{"id": "188982", "url": "https://cs.wikipedia.org/wiki?curid=188982", "title": "Ungdomshuset", "text": "Ungdomshuset\n\nUngdomshuset (v doslovném překladu „Dům mladých“) bylo jméno budovy stojící v Kodani na adrese Jagtvej 69, Nørrebro, jež v letech 1982 až 2007 fungovala jako centrum undergroundové hudební scény a místo setkávání různých anarchistických a levicových skupin. Vzhledem k neoblomnosti kodaňské radnice stejně jako aktivistů, kteří objekt obsadili, byl však dům již od poloviny 90. let předmětem vášnivých diskusí.\n\nPolicie zahájila vyklízení budovy časně ráno, cca v 7.00, ve čtvrtek 1. března 2007. V pondělí 5. března 2007 v 8.00 započala demolice objektu, která byla kompletně dokončena o tři dny později.\n\nBudova byla dokončena 12. listopadu 1897 pod jménem „Folkets hus“ (Dům lidu). Dům sloužil jako jedno ze středisek právě vznikajícího kodaňského hnutí pracujících. Vzhledem k tomu, že organizace pracujících nebyly příliš oblíbené v očích úřadů a byla proti nim často podnikána opatření, musely si samy stavět svá sídla — Folkets Hus byl čtvrtým takovým. V budově Folkets hus byla naplánována celá řada zasedání a schůzí. Dům sehrál podstatnou rolí ve velké demonstraci proti nezaměstnanosti v roce 1918, kdy dělníci obsadili kodaňskou burzu (Børsen). V roce 1910 uspořádala v domě Druhá Internacionála Mezinárodní konferenci žen a vyhlásila 8. březen Mezinárodním dnem žen.\n\nAž do 50. let sídlily v budově nadále především různé odnože, spolky a unie dělnického hnutí, ačkoli zde probíhaly i rozmanité další aktivity, mimo jiné boxerské zápasy a závěrečné bály plesové sezóny.\n\nO několik let později byl Folkets koupen dánským řetězcem supermarketů Brugsen se záměrem objekt zbořit a postavit na jeho místě supermarket. To však městská správa z důvodu historického významu místa zakázala. Firma Brugsen pozemek v roce 1978 odprodala folkové kapele Tingluti. Ta byla o pár let později z finančních důvodů nucena prodat dům městu Kodani. Tehdejší cena činila 700 000 DKK, což odpovídá 57 285 USD (v hodnotě z roku 1978).\n\nV roce 1982 byl Folkets předán do správy skupině mladých lidí — původních zakladatelů Ungdomshusetu — přestože budova nadále zůstávala ve vlastnictví města Kodaně. Tehdy dům dostal své dnešní jméno: Ungdomshuset.\n\nV lednu 1996 byl Ungdomshuset zpustošen požárem a přišlo se na to, že je napaden plísněmi a rzí. Město Kodaň naplánovalo renovaci objektu z bezpečnostních důvodů, narazilo však na odpor squatterů.\n\nV roce 1999 vyhlásilo město, že dům bude prodán nejvyšší nabídce, v důsledku sporů ohledně renovace budovy a odmítnutí obyvatel platit nájem, který byl sjednán v původní smlouvě. Tento krok vedl uživatele budovy k tomu, že na fasádě vyvěsili nápis: \"„Na prodej včetně 500 nezávislých psychopatů z pekla házejících kameny.“\". Navzdory tomuto varování budovu v prosinci 2000 zakoupila společnost jménem Human A/S (převod vlastnictví však proběhl teprve v roce 2001). Společnost Human A/S následně koupila nezávislá křesťanská sekta „Faderhuset“. Squatteři však dům odmítli opustit. Až do 1. března 2007 mladí squatteři pokračovali v užívání domu, jako by žádná změna vlastníka neproběhla. Noví majitelé nebyli vůbec vpouštěni dovnitř.\n\nV srpnu 2003 podala náboženská skupina Faderhuset na uživatele domu Ungdomshuset žalobu požadující možnost výkonu vlastnického práva k budově. V prosinci téhož roku začalo u vrchního soudu hrabství Kodaň soudní přelíčení.\n\nDne 7. ledna 2004 byl vynesen rozsudek, v němž se konstatuje, že Faderhuset je v právu ve své žalobě proti čtyřem aktivistům (nikoli tedy celému Ungdomshusetu). Ungdomshuset funguje bez hierarchické správní struktury, nelze ho tedy považovat za organizaci. Soud však odmítl požadavek sekty Faderhuset na náhradu škody.\n\nObě strany se proti rozhodnutí odvolaly. Faderhuset s požadavkem náhrady škody a Ungdomshuset se žádostí o právo na budoucí užívání domu. Dne 28. srpna 2006 rozhodl Národní soud stejně jako Městský soud: že vlastnické právo k Ungdomshusetu a právo na jeho užívání patří sektě Faderhuset a ta je oprávněna vykázat obyvatele.\n\nPodle tohoto rozhodnutí měli obyvatelé opustit dům 14. prosince 2006 v 9:00 ráno. Možnost předložit případ Nejvyššímu soudu byla Ungdomshusetu zamítnuta, takže v rámci právního systému již nezbývaly žádné další možnosti. Policie však prohlásila, že aktivisty vystěhuje až v roce 2007.\n\nAktivisté dům odmítli opustit a zabarikádovali se v něm. Kromě toho rozeslali různým autonomním skupinám po celém světě otevřený dopis obsahující větu:: „Výtržníci z celého světa, vítáme vás!“ V něm žádali o pomoc s obranou domu v případě nuceného vystěhování.\n\n12. prosince odmítla sekta Faderhuset nabídku nadace „Jagtvej 69“ na odkoupení domu za 13 miliónů DKK (asi 2 mil. EUR).\n\nDne 16. prosince, okolo 20.00, demonstrovalo v Kodani přibližně 2000 aktivistů, někteří z nich cizinci, na podporu Ungdomshusetu. Demonstrace nebyla předem oznámena policii, takže byla podle dánského právního řádu ilegální. Mnoho demonstrantů mělo také na obličejích masky nebo na hlavách helmy, což je v Dánsku při demonstracích zakázáno. Demonstrace se zvrhla v nejhorší veřejné nepokoje v Dánsku za mnoho let (dle vyjádření policie). Policisté použili slzný plyn, což je v Dánsku velmi vzácné. Prostor, kde k události došlo, byl zpustošen, později následovalo loupení. Došlo ke zranění policistů i demonstrantů.\n\nDo rána bylo zatčeno zhruba 300 lidí. Většina z nich byla opět propuštěna následující den 17. prosince. Celkový počet demonstrantů patří k největším v rámci jedné události v Dánsku od 2. světové války. Zuřivost demonstrantů popsali policisté jako nejhorší od 18. května 1993, kdy bylo při jiné násilné demonstraci pořádané extrémní levicí (proti členství Dánska v EU) zraněno 92 policistů a 11 demonstrantů. Policejní mluvčí pro styk s veřejností charakterizoval autonomní demonstranty jako „fašistickou organizaci“, která se neváhá uchýlit k „násilí a vandalismu“.\n\n1. března 2007 kolem 7:00 hodin ráno bylo zahájeno vyhánění obyvatel z Ungdomshusetu. Okolí budovy, kruh o poloměru 50 metrů, bylo uzavřeno. Budova byla dobyta za pomoci vojenského vrtulníku, speciálního hasičského vozu používaného na letištích a dvou ramenových jeřábů, jež byly užity jako moderní obléhací věže. Speciální jednotky vnikly do domu ze střechy, okny i ze země. Zároveň byla budova postříkána hasičskou pěnou, aby se snížila účinnost případných protiútoků molotovovými koktejly. Po skončení akce podporovatelé Ungdomshusetu vyhlásili: „buď Ungdomshus nebo bitva o Ungdomshus — vyklizení nebude nikdy odpuštěno“. Propukly nepokoje, včetně zablokování Nørrebrogade, hlavní ulice čtvrti Nørrebro. V oblasti obklopující Freetown Christiania a v oblasti jižně od Nørrebrogade byly založeny požáry. Pořádková policie v průběhu nepokojů několikrát použila slzný plyn.\n\n3. března 2007 proběhly mimo Ungdomshuset další výtržnosti. V 00:36 místního času již byla nepokoji zachvácena celá oblast Nørrebro. Další se odehrávaly v okolí prostoru Freetown Christiania. Výtržníci budovali barikády z automobilů a nádob na odpady. Vozidla a kontejnery také zapalovali. Oheň se rozšířil i do blízké mateřské školky, byl však rychle uhašen. V jedné střední škole byla vybrakována knihovna a mediální učebna a knihy a počítače byly spáleny na ulici. Výše škod se odhaduje na přibližně jeden milion dánských korun (135 000 euro).\n\nRáno 3. března 2007 vtrhla policie na 6 až 8 adres v Nørrebru a pokusila se tak najít a deportovat zahraniční aktivisty. Přestože hlavním cílem byli cizinci, mezi zatčenými je mnoho Dánů. Členové skupiny zajišťující právní podporu Ungdomshusetu (retsgruppen) jsou údajně mezi zatčenými, policie však tvrdí, že pokud tomu tak je, jedná se o „naprostou náhodu“.\n\nDemolice Ungdomshusetu byla zahájena 5. března 2007 v 8.00. Demoliční jeřáb zahájil práci zezadu, od horního patra. Jeřáb byl přestříkán sprejem a všichni dělníci nosili masky, aby je nebylo možno identifikovat. Sdružení podporující Ungdomshuset se na místě snažilo přesvědčit dělníky, aby zastavili práci a prozradili, pro jakou společnost pracují. V 10 hodin nařídil Dánský úřad pro kontrolu pracovního prostředí přerušení prací z důvodu obav týkajících se prachu a přítomnosti azbestu. Demolice pokračovala od 11 hodin. V 16.00 již byla zbořena přibližně jedna třetina domu. Demolice byla živě přenášena webovou kamerou na stránkách TV2 News.\n\n"}
{"id": "188983", "url": "https://cs.wikipedia.org/wiki?curid=188983", "title": "Karaganda", "text": "Karaganda\n\nKaraganda (: : ) je s 406 000 obyvateli třetí největší kazašské město a také správní centrum Karagandské oblasti.\n\nVe městě se nachází fotbalový klub Šachter Karagandy FK.\n\n"}
{"id": "188984", "url": "https://cs.wikipedia.org/wiki?curid=188984", "title": "Robert Rauschenberg", "text": "Robert Rauschenberg\n\nRobert Rauschenberg (22. října 1925 – 12. května 2008) byl americký výtvarník, který se poprvé proslavil v 50. letech 20. století. Často je mu připisována zásluha o umožnění přechodu od abstraktního expresionismu k mediálním rovinám pop artu. Z jeho tvorby jsou zřejmě nejznámější „Kombinace“ z 50. let, ve kterých použil různé druhy netradičních materiálů a vytvořil tak bohatá a netradiční spojení. V „Kombinacích“ byly využity techniky malířské a sochařské; Rauschenberg ale pracuje i s fotografií, tiskem, veřejnou produkcí a s metodou přenášení nakreslených objektů na textilní materiály, známou jako sítotisk. V roce 1964 jako první Američan vyhrál hlavní cenu na Biennale v Benátkách. Žil a pracoval na Floridě.\n\nNarodil se jako Robert Milton Ernest Rauschenberg v Port Arthuru v americkém státě Texas. Studoval na kansaském institutu City Art a na pařížské Julianově akademii; v roce 1948 se pak zapsal na legendární univerzitu Black Mountain v Severní Karolíně, kde se stal žákem německého profesora Josefa Alberse, který byl známou osobností Bauhausu. Právě Albersova přísná kázeň a smysl pro systematičnost inspirovaly Rauschenberga, aby, jak sám řekl, „dělal přesný opak“ toho, co ho Albers učil.\n\nRauschenbergova raná tvorba často odráží estetický cit jeho přítele, skladatele Johna Cage, rovněž studenta univerzity v Black Mountain, jehož hudba plná náhod a nově nalezených zvuků si dokonale rozuměla s Rauschenbergovou osobností. „Bílé obrazy“, které vytvořil v Black Mountain v roce 1951, nenesly jedinou známku výtvarného snažení a byly prý tak neobyčejně prázdné a reflexivní, že jejich povrch reagoval a měnil se v závislosti na okolním prostředí, ve kterém byly vystavovány, „takže byste skoro mohli říct, kolik lidí je právě v místnosti,“ jak sám Rauschenberg jednou poznamenal. Říká se, že Bílé obrazy měly přímý vliv na Cage, který následující rok složil skladbu bez jediného zvuku a nazval ji 4'33\".\n\nV roce 1952 Rauschenberg začal pracovat na sériích „Černých obrazů“ a „Červených obrazů“, ve kterých velké, štětcem natřené barevné plochy nakombinoval s technikou koláže a výsledek ještě doplnil rozličnými předměty, které připevnil na plátno. Tyto takzvané „kombinované malby“ nakonec došly až k používání takových neuměleckých předmětů, jako byla vycpaná koza nebo umělcův postelový přehoz, a setřely tak tradiční hranice mezi výtvarným a sochařským uměním. Jeden malíř abstraktního expresionismu pak údajně poznamenal, že „Pokud je toto moderní umění, tak končím!“ Rauschenbergovy Kombinace se staly inspirací pro generaci umělců hledajících alternativu k tradičním uměleckým prostředkům.\n\nRauschenbergův přístup je někdy označován za neodadaistický, podobně jako tvorba malíře Jaspera Johnse, se kterým Rauschenberga pojilo dlouhodobé přátelství, a to jak na umělecké, tak i na osobní úrovni. Rauschenbergův často opakovaný výrok, že by chtěl pracovat „ve volném prostoru mezi uměním a životem,“ otevřel diskuzi o rozdílu mezi uměleckými objekty a předměty každodenního života, ne tolik vzdálenou otázkám, které nastolil známý průkopník dadaismu Marcel Duchamp. V té samé době Duchampovo poselství o roli diváka ve vytváření umění opakuje i Johns se svými obrazy číslic, vlajek apod.\n\nNa začátku 60. let Rauschenberg učinil krok úplně opačným směrem, když v konceptu vytváření umění začal prosazovat roli umělce, jakožto toho, kdo určuje, co je umění. V roce 1961 obdržel pozvání k účasti na výstavě v Galerii Iris Clert. Úkolem zúčastněných umělců bylo vytvořit a vystavit portrét majitelky galerie, Iris Clertové. Rauschenbergův příspěvek spočíval v telegramu, ve kterém stálo „Toto je portrét Iris Clertové, pokud řeknu, že to tak je.“\n\nV roce 1962 začal Rauschenberg do svých obrazů zakomponovávat nejen nalezené předměty, ale i obrázky – fotografie přenesené na plátno sítotiskem. Sítotisk byl dříve užíván pouze pro účely reklamy, Rauschenbergovi ale umožnil vícenásobnou reprodukovatelnost obrazů a následně jakési zploštění zkušenosti, která z této mnohonásobnosti vyplývala. V tomto ohledu je jeho tvorba úplně srovnatelná s tvorbou Andyho Warhola, a jak Rauschenberg, tak Johns jsou často uváděni jako důležití předchůdci amerického pop artu.\n\nRoku 1967 Rauschenberg spolu s Billym Klüverem oficiálně zahájili projekt „Experiments in Art and Technology“ (E.A.T.) – (Pokusy v umění a technologii). Šlo o neziskovou organizaci založenou na podporu spolupráce mezi umělci a technickými inženýry.\n\nRauschenbergova dlouhá kariéra zahrnuje kromě malířství a sochařství i významný přínos do oblasti tiskařství a performance art. V roce 1984 také vyhrál Grammy za design přebalu alba „Speaking in Tongues“ skupiny Talking Heads. V posledních letech tvořil ve svém studiu v Captivě na Floridě.\n"}
{"id": "188985", "url": "https://cs.wikipedia.org/wiki?curid=188985", "title": "Anthony Davidson", "text": "Anthony Davidson\n\nAnthony Denis Davidson (* 18. duben 1979 Hemel Hempstead) je britský automobilový závodník, bývalý pilot Formule 1.\n\nDo roku 2006 absolvoval ve Formuli 1 pouze 3 závody, působil především jako spolehlivý testovací pilot pro tým BAR a Honda. V roce 2007 a 2008 jezdil za B tým Hondy Super Aguri dokud nezkrachoval, poté opět šel testovat k Hondě. Od roku 2009 testuje za nástupce Hondy tým Brawn.\n\n11. srpna 2006 se Davidson oženil se svou přítelkyní Carrie v Banbury, Oxfordshire. Oba teď žijí v Brackley. Bratr Anthonyho, Andrew, se objevil v reality-show Big Brother.\n\nAnthony Davidson začal v roce 1987 na motokárách, účastnil se britského, evropského a severoamerického šampionátu. V roce 1999 postoupil do Formule Ford a zvítězil v British Formula Ford Festival.\nNásledující rok bojoval o nejvyšší příčky britského mistrovství Formule Ford. Zvítězil ve Formule Ford Festival v Brands Hatch a také v prestižní anketě o nejlepšího mladého pilota McLaren/Autosport Young Driver of the Year Award.\nV roce 2001 jezdil s vozem Formule 3 v britském mistrovství v týmu Carlin, celkově obsadil druhé místo za Takumou Satem.\n\nKe konci roku 2001 se stal Davidson testovacím jezdcem týmu BAR. V dalším roce proniknul Anthony do dvou závodu šampionátu za tým Minardi, kde nahradil Alexe Yoonga, kterého tým suspendoval za to, že se 3x nekvalifikoval do závodu. Původně jej měl nahradit Justin Wilson, ale kvůli jeho vysoké výšce ho odmítli. Davidson se kvalifikoval jen 0,6 s za svým stájovým kolegou, Markem Webberem při svých startech v Maďarsku a v Belgii. Ani jeden závod nedokončil.\n\nPro sezónu 2003 si místo v žádném týmu nevysloužil a tak znovu testoval pro BAR. Znovu se zde setkal s Takumou Satem. Když Sato nahradil v kokpitu Jacquese Villeneuva, stal se Davidson třetím a náhradním pilotem. To se mu hodilo pro sezónu 2004, jelikož mohl jezdit v pátečních dopoledních trénincích. Takhle objel všechny závody v kalendáři.\n\nNa rok 2005 se měl Anthony stát jezdcem týmu Williams. Z podpisu smlouvy ale nakonec sešlo, když Williams nesouhlasil s „vrácením“ Davidsona v roce 2006. Musel tak zůstat u týmu BAR a doufat ve svou příležitost. Tu dostal při Grand Prix Malajsie 2005, kde nahradil Sata. Po 2 kolech ale musel odstoupit kvůli poruše motoru.\n\nV roce 2006 pokračoval v roli testmana pro tým BAR, který se ale přeměnil na tým Honda. Jelikož se BAR neumístil mezi 4 nejlepšími konstruktéry, mohla Honda nasazovat třetí vůz do pátečních tréninků. Davidson tak opět objel všechny závody v pozici testovacího jezdce. V roce 2008 se Davidson opět vrátil k Hondě a testoval na okruhu Catalunya, když testovací jezdec Alexander Wurz závodil v Le Mans.\n\n15. listopadu 2006 potvrdil nově vzniklý tým Super Aguri, že Anthony Davidson bude závodit v roce 2007 po boku Takumy Sata. Poprvé se tak stal naplno jezdcem Formule 1. Největší šanci na zisk bodů měl při Grand Prix Kanady. Nicméně svišť na trati ho vrátil na 11. místo. Po celou sezónu nezískal Anthony ani bod a sbíral umístění za první desítkou.\n\nDavidson měl závodit za Super Aguri i v roce 2008, tým ale z finančních důvodů po 4 závodech F1 opustil. Anthony Davidson byl tak znovu bez angažmá.\n\nTučně – Pole position\n\"Kurzívou\" – Nejrychlejší kolo závodu\n\n\n\n\nTým / Vůz\n\nTým / Vůz\n\n"}
{"id": "188988", "url": "https://cs.wikipedia.org/wiki?curid=188988", "title": "Jean Alesi", "text": "Jean Alesi\n\nJean Alesi (narozen jako Giovanni Alesi) (* 11. června 1964, Avignon) je bývalý francouzský pilot Formule 1 italského původu. Jeho kariéra ve Formuli 1 zahrnovala účast v týmech Tyrrell, Benetton F1, Sauber, Prost, Jordan a hlavně Ferrari, kde byl velice oblíbený mezi tifosi. V roce 2006 byl Alesi oceněn Řádem čestné legie (Chevalier de la Legion d’honneur.\n\nAlesi se narodil sicilským rodičům ve městě Avignon, v departmentu Vaucluse. Na začátku kariéry se chtě spíše věnovat závodům rallye, nakonec ale přece jen dal přednost formulovému závodění, když začal v šampionátu Francouzské Renault 5. Na konci 80. let se jevil jako velice talentovaný, když v roce 1987 vyhrál titul ve Francouzské Formuli 3 a o rok později se přesunul do Formule 3000. V roce 1989, ve svém druhém roce ve Formuli 3000, vybojoval titul, kdy v jeho prospěch hovořil větší počet vítězství. Jak v roce 1987, tak 1989 byl jeho hlavním rivalem Érik Comas.\n\nAlesi debutoval ve Formuli 1 v Grand Prix Francie na okruhu Paul Ricard v týmu Tyrrell-Cosworth. V kokpitu nahradil Michele Alboreta a hned dojel čtvrtý. Ve zbytku sezóny odjel několik dalších závodů a přitom pokračoval i v úspěšném boji o titul ve Formuli 3000. Pokud se závody Formule 1 a Formule 3000 křížily, v Tyrrellu jej nahrazoval Johnny Herbert. Do konce sezóny bodoval ještě dvakrát, v Itálii a ve Španělsku.\n\nRok 1990 byl první kompletní ve Formuli 1, opět v týmu Tyrrell, který ale trpěl nedostatkem peněz. Ale hned v prvním závodě, Grand Prix USA, se postaral o senzaci, když 25 kol vedl před Ayrtonem Sennou. Když ho Senna předjel, Alesi mu jednou předjetí oplatil, nakonec skončil druhý. A to samé pal zopakoval v Monaku, což znamenalo, že si jej začali všímat některé týmy ze špičky pro rok 1991. Nastal poté zmatek, když Tyrrell, Williams a Ferrari v krátké době po sobě prohlásili, že s Alesim mají podepsanou smlouvu.\n\nFerrari v té době bojovalo o titul a Alesi se mohl stát týmovým kolegou svého krajana Alaina Prosta, v té době nejúspěšnějšího jezdce v historii Formule 1. Alesi nakonec s Ferrari opravdu podepsal. Tento tým nezvolil jen proto, aby zvýšil své šance na titul nebo jezdil po boku Prosta, ale hlavně aby si splnil svůj dětský sen závodit za italskou stáj.\n\nNaneštěstí Ferrari v roce 1991 zaznamenalo prudký ústup ze slávy. Nejúspěšnějším týmem 90. let byl totiž Williams, který mezi roky 1992 až 1997 získal 5 titulů v poháru konstruktérů. Alesiho volba týmu Ferrari oproti Williamsu se zdála logická, ale ukázala se být jako nešťastná. Jeden z důvodů pádu Ferrari bylo to, že jejich slavný motor V12 už nestačil na menší, lehčí a efektivnější motory V10, který využívaly jiné týmy. Po tristní sezóně Prost z týmu odešel, o voze prohlásil, že je to „náklaďák“ a dal si na rok pauzu. Alesi získal 21 bodů a skončil sedmý.\n\nV další sezóně byl jeho týmovým kolegou Ivan Capelli. Alesi sice dvakrát dojel třetí a bodoval ve všech závodech které dojel, ale připsal si také množství nedojetých závodů. S 18 body skončil opět sedmý.\n\nI tentokrát Ferrari změnilo druhého jezdce, kterým se stal Gerhard Berger. Sezóna opět probíhala v duchu minulých let, dvě pódia a plno odstoupení. S 16 body byl tentokrát klasifikován jako šestý.\n\nPo prvním závodě sezóny si Alesi poranil záda a v následujících dvou závodech jej nahradil Nicola Larini. Alesi v tomto roce čtyřikrát vystoupal na pódium, připsal si 24 bodů a skončil pátý.\n\nZa 5 let, které Alesi strávil u týmu z Maranella toho příliš nezískal, snad jen kromě oblíbenosti u tifosi, kteří milovali jeho agresivní styl jízdy. Jeho styl a také používání čísla 27 na svém voze, vedly ke srovnání s Gillesem Villeneuvem, stále populárním a milovaném jezdci, který za Ferrari jezdil v letech 1977-1982. Alesi a Berger vyhráli za své působení u Ferrari každý jeden závod. Alesi si připsal první a zároveň poslední výhru ve Formuli 1 při Grand Prix Kanady (v den svých 31. narozenin). Při oslavném kolečku mu došel benzín a do boxů ho svezl Michael Schumacher. Na konci roku měl na kontě 42 bodů a páté místo v poháru jezdců.\n\nKdyž Michael Schumacher odešel z Benettonu do Ferrari, Jean Alesi a Gerhard Berger putovali opačným směrem. Benetton F1 sice byl úřadujícím mistrem v poháru jezdců i konstruktérů, Alesi ale musel zažít podobný pokles formy jako v roce 1991 u Ferrari. Naopak Schumacher ve Ferrari započal návrat italského týmu na výsluní. Alesi a Berger strávili u Benettonu dva roky, kde se museli potýkat se smůlou a vnitřní politikou v týmu. Přesto získal Alesi v tomto roce nejvíce bodů v kariéře, 47 a v poháru jezdců byl čtvrtý, což zopakoval i následující sezónu.\n\nZatímco Berger si alespoň užil vítězství v Benettonu (Grand Prix Německa), Alesi takové štěstí neměl. Alesiho Benetton se jevil jako více turbulentní a nepomohlo mu ani ostudný výpadek v Austrálii, kde ignoroval několik rádiových příkazů, že má zajet do boxů. Alesi pokračoval dalších 5 kol než mu došlo palivo. Jeho forma byla nevyrovnaná, další incident přišel ve Francii, kde zbytečně vystrčil Davida Coultharda mimo trať a poté v Rakousku kde jeho pokus vybrzdit Eddieho Irvinea skončil kolizí a Alesi byl vyšetřován po závodě kvůli nebezpečné jízdě. Pole position a následné druhé místo v Grand Prix Itálie Benettonu nestačilo a na konci roku Alesiho propustil.\n\nOdchod z Benettonu a příchod k Sauberu znamenal definitivní ústup ze slávy a boje o přední příčky. První rok u Sauberu sice pravidelně dojížděl, ale bodoval jen ve 4 závodech. Úspěch zaznamenal v památné deštivé Grand Prix Belgie, kde skončil třetí a ukázalo se to jako jeho poslední pódiové umístění ve Formuli 1. Celkem získal 9 bodů.\n\nRok 1999 byl horší než ten předchozí, přišlo více výpadku a pouhé 2 body za dvě šestá místa byly zklamáním.\n\nPo účinkování u Sauberu se Alesi přesunul do týmu svého bývalého týmového kolegy Alaina Prosta a do jeho týmu Prost. Nespolehlivost vozu a tím pádem množství odstoupení ze závodu znamenaly, že Alesi měl na konci roku poprvé na kontě 0 bodů.\n\nAlesi zůstal u Prostu i v dalším roce a tentokrát se mu dařilo pravidelně dojíždět a dokonce třikrát bodovat. Po Grand Prix Německa ale z týmu odešel, přestože s Prostem dokončil všechny závody. Důvodem byl vyhazov Heinze-Haralda Frentzena z týmu Jordan po Grand Prix Velké Británie. Frentzen se zajímal o angažmá u Prostu a Alesi se rozhodl z Prostu odejít a uvolnit mu místo. Sám pak obsadil volné místo v Jordanu. S ním ještě dokázal naposledy bodovat a po konci sezóny ukončil kariéru ve Formuli 1. Bylo to symbolické, jelikož v Jordanu Alesi ve Formuli 3000 začínal a vyhrál s ním v roce 1989, nyní v něm kariéru ukončil.\n\nAlesi byl často označován za výrazného, emocionálního a agresiovního jezdce, ale po představení ve Phoenixu v roce 1990, byl spíše znám pro svou smůlu a dlouhou kariéru, než pro dobré výsledky. V roce 2001 se stal teprve pátým jezdcem, který absolvoval 200 závodů Grand Prix. Za tu dobu získal 32 pódii, ale pouhé jedno vítězství. Dalo by se říct, že Alesiho potenciál byl nenaplněný – někteří mu vytýkají, že svá vrcholná léta strávil v tehdy podprůměrném Ferrari, případně často odstupoval z vedení nebo 2. pozice v závodě a to v minimálně v 9 případech: Grand Prix Španělska 1991 (10 sekund penalizace, na vítěze ztratil jen 23 sekund), Grand Prix Belgie 1991 (z 1.pozice), Grand Prix Belgie 1995 (z 2.pozice), Grand Prix Itálie 1995 (z 1.pozice), Grand Prix Španělska, Monaka a Japonska 1995 (z 2.pozice), Grand Prix Belgie a Itálie 1995 (z 1.pozice). Smůlu měl i v Benettonu, kde ztratil vedení v Grand Prix Itálie 1996 i 1997 po pomalých zastávkách v boxech a v Grand Prix Monaka 1996 kdy mu selhalo zavěšení.\n\nJeho jediné vítězství tak bylo velice emocionální, stalo se to v den jeho 31. narozenin při Grand Prix Kanady 1995. Do čela závodu se sice dostal po problémech soupeřů (Michael Schumacher musel do boxů kvůli elektronice a Damonu Hillovi selhala hydraulika), to ale nic nemění na tom, že toto vítězství bylo oceňováno, hlavně po několika výborných, ale nedostatečně oceněných letech ve Ferrari. Alesiho výhra v Montrealu byla mnohými označena za nejvíce populární v sezóně, jelikož byla dosažena s vozem Ferrari a číslem 27 (které nosil Gilles Villeneuve) právě na okruhu pojmenovaném po slavném Kanaďanovi. Nezapomenutelný okamžik byl také ten, když Alesiho do boxů vezl Michael Schumacher, jelikož mu došlo v cíli palivo.\n\nAlesi už žádnou další Grand Prix nevyhrál, nejblíže zopakování triumfu byl v Grand Prix Itálie 1995, kde mu selhalo pravé zadní zavěšení pouhých 9 kol před koncem, když v závodě vedl a poté na okruhu Nürburgring, kde ho pouhá 2 kola před koncem předjel Michael Schumacher když Alesimu úplně odešly pneumatiky. V roce 1996 opět doplatil na zavěšení, které mu selhalo v Monaku 10 kol před cílem (Alesi se dostal do vedení poté co musel odstoupit Damon Hill po selhání motoru v Tunelu). A v Grand Prix Itálie 1997 po startu z pole position přepustil vedení v závodě Davidu Coulthardovi po pomalé zastávce v boxech.\n\nPo konci ve Formuli 1 se Alesi úspěšně přesunul do série DTM, kde hned v prvním roce obsadil celkové 5. místo. S vozem Mercedes dokonce vyhrál jeden závod. Další rok skončil opět pátý, tentokrát si ale připsal 2 výhry. V roce 2004 se mu dařilo méně, celkově by sedmý a ani jednou závod nevyhrál. Na stejné konečné pozici byl i následující sezónu, připsal si také jedno vítězství. Po konci sezóny 2006, kde dopadl nejhůř, devátý, kariéru v DTM ukončil.\n\nAlesi byl jedním z mluvčích týmu Direxiv, který podával přihlášku do Formule 1 v roce 2008. Tým se měl stát B týmem McLarenu a měl používat motory Mercedes. Nakonec byla dána přednost týmu Prodrive, který ale nakonec stejně do Formule 1 nevstoupil.\n\nAlesi se připojil k mnoha dalším bývalým jezdcům Formule 1 (Christian Danner, Johnny Herbert, Stefan Johansson, Ukyo Katayama, JJ Lehto, Gianni Morbidelli, Jacques Villeneuve a Alex Yoong), kteří vstoupili do nově vzniklé série s názvem Speedcar Series. Alesi dvakrát zvítězil a obsadil 4. místo v šampionátu. V druhé a poslední sezóně série Speedcar Series skončil pátý s 2 výhrami.\n\n13. října 2009 testoval Alesi vůz AF Corse Ferrari F430 GT2 v Maranellu. Bylo to ve stejný den, kdy se Felipe Massa vrátil do kokpitu Formule 1 po zranění, které utrpěl při Grand Prix Maďarska 2009. Po testu, ve kterém odjel 65 kol byl Alesi nadšený a Amato Ferrari mluvil o Alesim jako o možném kandidátovi pro rok 2010.\nNa začátku roku 2010 bylo oznámeno, že Alesi bude týmovým kolegou dalšího bývalého jezdce Formule 1, Giancarla Fisichelly, v sérii Le Mans a třídě GT2 v týmu AF Corse s vozem Ferrari. V prvních dvou závodech Alesi, Fisichella a jejich další týmlový kolega Toni Vilander vystoupali na stupně vítězů. Všichni tři se zúčastnili 24h Le Mans a ve své třídě byli čtvrtí. Ve třetím závodě sezóny v Algarve skončili druzí a na okruhu Hungaroring čtvrtí. Celkově v šampionátu obsadili skvělé druhé místo.\n\nV lednu 2011 při představení jejich nového vozu, oznámil tým Lotus Renault GP, že Alesiho angažovali jako ambasadora a testovacího jezdce pro projekt T125. V září prohlásil Alesi, že se pokusí kvalifikovat na 500 mil Indianapolis 2012 s vozem, který bude mít motor s označením Lotus.\nV 17. sérii a 5. epizodě pořadu Top Gear, Alesi pomáhal testovat moderátorovi Jeremy Clarksonovi jeden z vozů T125.\n\nV dubnu 2012 Alesi oznámil svou přihlášku na 500 mil Indianapolis s motorem Lotus. Dohoda s bývalým týmem ze série Indycar, Newman/Haas Racing, ale padla a majitel týmu HVM Racing, Keith Wiggins, řekl, že jeho tým nemá finance pro Alesiho závod. Nicméně, tým ze série Firestone Indy Lights, Fan Force United, souhlasil s tím, že Alesimu dá možnost v závodě, kde se kvalifikoval na 33. místě. Bohužel, jeho vůz s motorem Lotus nedokázal držet tempo závodu a nakonec musel Alesi i jeho týmová kolegyně Simona de Silvestro odstoupit po ani ne 12 kolech.\n\nJeho helma je bílá s černými a červenými pruhy, které jdou dolů na přední straně s jeho jménem. Jeho helma je založena na té, kterou nosil Elio de Angelis, Alesi k předloze přidal tmavě modrý vršek helmy (občas s motivem kapek deště). Od roku 2000 Alesi změnil barvu helmy z bílé na stříbrnou (kvůli jednomu ze sponzoru týmu Sauber, společnosti Red Bull).\nOsobní život\nAlesi je znalec vína a vlastní vinici nedaleko jeho rodného města Avignon. Tam bydlí se svou manželkou, japonskou modelkou, herečkou a popovou zpěvačkou Kumiko Goto. Mají spolu 4 děti.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n<nowiki>*</nowiki> – Alesi získal titul po shodě bodů díky 3 vítězstvím, Érik Comas měl jen dvě.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n<nowiki>*</nowiki> Sezóna v průběhu.\n\n"}
{"id": "188992", "url": "https://cs.wikipedia.org/wiki?curid=188992", "title": "Březinka", "text": "Březinka\n\nNázev Březinka může označovat:\n\n\n\n\n"}
{"id": "188993", "url": "https://cs.wikipedia.org/wiki?curid=188993", "title": "Květnov", "text": "Květnov\n\nNázev Květnov má více sídel:\n"}
{"id": "188994", "url": "https://cs.wikipedia.org/wiki?curid=188994", "title": "Markazit", "text": "Markazit\n\nMarkazit (Haidinger, 1845), chemický vzorec FeS (disulfid železnatý), je kosočtverečný minerál.\nNázev pochází z arabštiny a označoval pyrit a jemu podobné minerály. Starší český název je kyz kopinatý.\n\nVzniká v usazených horninách, z hydrotermálních roztoků na rudních žilách, častý je výskyt konkrecí a vyvinutých krystalů v hnědém uhlí. \n\nKrystaly jsou tabulkovité, kopinaté, prizmatické, rýhované podle {011}. Dokonalé krystaly mají tvar dvojjehlanu. Často tvoří hřebenité srostlice. Dvojčatí běžně podle {101}, méně často podle {011}. Agregáty jsou radiálně paprsčité, zrnité i celistvé.\n\n\npyrit, chalkopyrit\n\nK výrobě kyseliny sírové, někdy jako drahý kámen (dobře vyvinuté krystaly, fasetové brusy, kabošony). Při spalování uhlí znečišťuje ovzduší oxidem siřičitým.\n\nHojný minerál.\n\n\n\n"}
{"id": "188996", "url": "https://cs.wikipedia.org/wiki?curid=188996", "title": "Starokatolická církev", "text": "Starokatolická církev\n\nStarokatolická církev je křesťanskou církví, která se v několika fázích s gradací v druhé polovině 19. století po prvním vatikánském koncilu oddělila od římskokatolické církve pro nesouhlas v základních doktrinárních otázkách, především pak v oblasti papežské neomylnosti. Starokatolické církve v jednotlivých zemích jsou autokefálními církevními společenstvími. Některé z nich jsou sdruženy v Utrechtské unii (UU) starokatolických církví v čele s arcibiskupem v Utrechtu (je předsedou Mezinárodní biskupské konference Utrechtské unie starokatolických církví).\n\nStarokatolická církev považuje za závazných sedm ekumenických koncilů prvního tisíciletí, stejně jako pravoslavní. Užívá Nicejsko-konstantinopolské vyznání bez \"Filioque\". Církev uznává sedm svátostí. Církev odmítá dogmata, která vyhlásila římskokatolická církev v průběhu druhého tisíciletí (resp. po r. 1054).\n\n\nNejstarší starokatolická církev existuje v Nizozemsku. Od římskokatolické církve se katolíci v Nizozemí ovlivnění jansenismem formálně oddělili roku 1723. Specifické vlastnosti této „Malé církve“ (oficiálně : Římskokatolická arcidiecéze starobiskupského duchovenstva v Utrechtu) můžeme vysledovat již před tímto datem a byly ovlivněny tím, že katolická církev musela v kalvinistickém Nizozemí působit v ilegalitě. Rozkol byl způsoben tím, že jezuité požadovali, aby nizozemská církev aktivněji vystupovala proti státu.\n\nOd doby osvícenství se v německy mluvících zemích objevovaly reformní požadavky mezi katolickými duchovními, někteří z nich zakládali různá hnutí, která například v Prusku požívala legálního statusu. Prohlášení papežské neomylnosti na prvním vatikánském koncilu vyvolala zejména v Německu a Rakousku vlnu odporu. V roce 1871 se v Mnichově konal sjezd nesouhlasících duchovních, který můžeme považovat za počátek starokatolického hnutí. Vedoucí osobností byl mnichovský profesor teologie Ignaz Döllinger.\n\nNově ustavená starokatolická církev přijala apoštolskou posloupnost od zmíněné nizozemské „Malé církve“. Starokatolické církve v Nizozemsku, Německu, Rakousku a Švýcarsku spolu r. 1889 vytvořily \"Utrechtskou unii\". V prvních letech existence církve byla zavedena bohoslužba v národních jazycích, přijímání pod obojí a po roce 1880 byl zrušen povinný celibát duchovních.\n\nRoku 1931 byla uzavřena tzv. \"Bonnská úmluva\" mezi starokatolíky a anglikány, na jejímž základě existuje plné společenství mezi starokatolickými a anglikánskými církvemi (vzájemné uznávání svátostí, tj. intercommunio) .\n\nOd roku 1996 umožňuje starokatolická církev v Německu udělovat kněžské svěcení ženám. Následně umožnily svěcení žen i církve v Rakousku, Švýcarsku a Nizozemí. V České republice je jen jáhenské.\n\nRoku 2016 bylo uzavřeno plné svátostní společenství mezi starokatolickými církvemi a největší evropskou luteránskou církví - Církví Švédska (Svenska Kyrkan).\n\n\n\n"}
{"id": "188997", "url": "https://cs.wikipedia.org/wiki?curid=188997", "title": "Ivano-Frankivsk", "text": "Ivano-Frankivsk\n\nIvano-Frankivsk ( (IPA: ), do roku 1962 Stanislaviv [Stanislavov], ukrajinsky Станіславів; ; , \"Stanislew\") je historické město a správní středisko v Ivanofrankivské oblasti na západě Ukrajiny. Po Lvově je největším kulturním a hospodářským centrem západní Ukrajiny. Je také centrem jihovýchodní části Halyčyny, která se nazývá historickým pojmem Pokutí (Pokucie). V roce 2006 zde žilo přes 220 000 obyvatel a společně s přilehlými rajóny tvoří půlmilionovou aglomeraci.\n\nDříve polské město se nazývalo \"Stanisławów\" (ukrajinsky \"Cтaніcлaвів\", česky \"Stanislav\"). V roce 1663 jej tak nazval zakladatel města, polský šlechtic Andrzej Potocki (1630–1691), podle svého otce Stanisława Rewery Potockého (1579–1667). Po druhé světové válce sovětské úřady název města zjednodušily na Stanislav (ukrajinsky \"Станісла́в\") a v roce 1962 přejmenovaly podle ukrajinského spisovatele Ivana Franka na \"Ivano-Frankivsk\".\n\nOd 2. ledna 1919 zde sídlila Západoukrajinská lidová republika.\n\n\nIvano-Frankivsk má následující partnerská města:\n"}
{"id": "189001", "url": "https://cs.wikipedia.org/wiki?curid=189001", "title": "Mark Craney", "text": "Mark Craney\n\nMark Craney (26. srpna 1952, Minneapolis, Hennepin County, Minnesota, USA - 26. listopadu 2005, Sherman Oaks, Kalifornie, USA na zápal plic), byl bubeník skupiny Jethro Tull od června 1980 do května 1981.\n\n"}
{"id": "189003", "url": "https://cs.wikipedia.org/wiki?curid=189003", "title": "DMG", "text": "DMG\n\nSoubor s příponou .dmg (disk image) se používá obvykle v Mac OS X jako formát obrazu disku.\nTento formát umožňuje bezpečnou ochranu heslem a kompresi souborů, sloužící k zabezpečení dat nebo distribuci souborů.\nV současné době je tento formát využíván k distribuci software po Internetu. Jestliže soubor otevřete, bude připojen jako další disk ve Finderu.\n\nSoubory DMG je možné snadno vytvořit (s šifrováním nebo bez něj) pomocí nástrojů dodaných s Mac OS X: Disk Utility v Mac OS X 10.4 a 10.3 nebo Disk Copy v předchozích verzích. Tyto nástroje pracují se soubory DMG jako s obrazy pro vypalování médií DVD nebo CD. Soubory DMG můžou být spravovány pomocí příkazového řádku nástrojem hdiutil.\n\nSoubory DMG jsou publikovány s MIME typem \"application/octet-stream\". \n\nExistují nástroje ke konvertování souborů DMG na ISO obrazy. Soubory DMG často obsahují jiné typy obrazů disku jako např. svazky HFS+.\n\nV Mac OS X 10.2.3 představila firma Apple „obrazy disku pro internet“ (Internet-Enabled Disk Images). Při použití takového obrazu disku je jeho obsah automaticky zkopírován a soubor je zahozen. \n\n\n\n"}
{"id": "189005", "url": "https://cs.wikipedia.org/wiki?curid=189005", "title": "Alan J. Perlis", "text": "Alan J. Perlis\n\nAlan Jay Perlis (1. dubna 1922 – 7. února 1990) byl přední americký informatik.\n\nV roce 1966 dostal jako vůbec první člověk Turingovu cenu za „působení v oblasti počítačových programovacích technik a tvorbě kompilátorů“. Stalo se tak hlavně díky jeho práci na programovacím jazyku ALGOL.\n"}
{"id": "189006", "url": "https://cs.wikipedia.org/wiki?curid=189006", "title": "Kelvingrove Art Gallery and Museum", "text": "Kelvingrove Art Gallery and Museum\n\nKelvingrove Art Gallery and Museum je muzeum a galerie ve skotském městě Glasgow. Muzeum je druhá nejnavštěvovanější atrakce ve Skotsku a nejnavštěvovanější muzeum mimo Londýn. Svojí velkolepou sbírkou se řadí mezi nejvýznamnější v Evropě.\n\nMuzeum má své sídlo v západní části města, přímo u řeky Kelvin a parku Kelvingrove a naproti budově Kelvin Hall, kde sídlí další muzeum - Muzeum dopravy. Nad budovou muzea se vypíná hlavní budova University of Glasgow.\n\nBudova muzea byla navrhuta Sirem John W. Simpsonem a E. J. Milner Allenem. Byla postavena ve stylu španělského baroka, za použití pro Glasgow tradičních červených obkladových kamenů. Muzeum bylo otevřeno roku 1901. Zajímavostí je, že hlavní vchod do muzea je ze strany parku Kelvingrove, což bylo kvůli konání exhibic v parku, ale většina návštěvníků využívá pro vstup zadního vchodu z ulice Argyle Street.\n\nSbírky v muzeu pochází hlavně z McLellan Galleries a z Kelvingrove House Museum v parku Kelvingrove. Nejzajímavější jsou zejména sbírky brnění, obrazy francouzských impresionistů, nebo obraz Salvadora Dalího Ukřižování Ježíše Krista.\n\nMuzeum bylo v roce 2006 po tříleté rekonstrukci nově otevřeno. Celá rekonstrukce stála 28 miliónů liber.\n\n"}
{"id": "189012", "url": "https://cs.wikipedia.org/wiki?curid=189012", "title": "Estonská koruna", "text": "Estonská koruna\n\nEstonská koruna (\"Eesti kroon\") byla zákonným platidlem pobaltského státu Estonska před zavedením eura 1. ledna 2011. Základní tvar názvu měny v estonštině je \"kroon\", s číslovkami kromě 1 se užívá partitivního tvaru \"krooni\". Jedna setina koruny se nazývá \"sent\" (s číslovkami \"senti\"). ISO 4217 kód koruny byl EEK.\n\nEstonsko vyhlásilo v roce 1918 nezávislost na carském Rusku. Už téhož roku zavedlo na svém území novou národní měnu – estonskou marku. Marka byla oficiálním platidlem až do roku 1928, kdy byla nahrazena korunou v poměru 100 marek = 1 koruna. V roce 1940 se Estonsko stalo nedobrovolně opět součástí Ruska – tentokrát v podobě svazové republiky Sovětského svazu a začal zde platit sovětský rubl. Novodobá koruna se dostala znovu do oběhu až po osamostatnění Estonska v roce 1992. Nová měna byla hned od svého znovuzavedení v roce 1992 pevně navázána na německou marku v poměru 8 EEK = 1 DEM. Když byla německá marka svázána s eurem v poměru 1 EUR = 1,95583 DEM, byl přepočítán i kurs mezi korunou a eurem na 1 EUR = 15,64664 EEK jako 8násobek kursu marky. Dnes je Estonsko členem Evropské unie a zavedlo euro na svém území 1. ledna 2011.\n\nEstonské mince měly hodnoty 5, 10, 20, 50 senti a 1 a 5 korun.\n\nBankovky měly hodnoty 1, 2, 5, 10, 25, 50, 100 a 500 korun.\n\n"}
{"id": "189017", "url": "https://cs.wikipedia.org/wiki?curid=189017", "title": "Hymna Nového Zélandu", "text": "Hymna Nového Zélandu\n\nHymna Nového Zélandu je píseň God Defend New Zealand, společně s hymnou Spojeného království, God Save the Queen. Přestože jsou si obě písně rovny, běžně je používána pouze „God Defend New Zealand“.\n\nSlova písně napsal v sedmdesátých letech 19. století svobodný zednář Thomas Bracken jako báseň. Roku 1876 proběhla soutěž o vytvoření její melodie, kterou vyhrál John Joseph Woods.\n\nHymna má pět slok v angličtině tak i v maorštině.\n\nBěžně je zpívána jen první sloka a to v obou jazycích. Při sportovních událostech je nejdříve zpívána maorská část či pouze jedna anglická sloka.\n\nČeský překlad\n\n"}
{"id": "189022", "url": "https://cs.wikipedia.org/wiki?curid=189022", "title": "Konkávní", "text": "Konkávní\n\nJako konkávní (vydutý) se označují (například v matematice nebo optice) takové formy (plochy nebo křivky), které jsou vyduté směrem dovnitř.\n\nFormy, které jsou vyklenuté směrem ven (tj. vypuklé), se označují jako konvexní.\n\nOznačení konkávní se používá například \n"}
{"id": "189028", "url": "https://cs.wikipedia.org/wiki?curid=189028", "title": "James Spader", "text": "James Spader\n\nJames Todd Spader (* 7. února 1960 Boston, Massachusetts) je americký herec.\n\nPochází z učitelské rodiny; učiteli byli oba jeho rodiče a i jeho dvě starší sestry. Nejprve navštěvoval Akademii Phillipse Andovera a poté studoval herectví v newyorském Studiu Michaela Chekhova. Herecké zkušenosti získával na různých mimobroadwayských scénách a současně pracoval jako nakladač na nádraží, řidič na jatkách nebo se staral o koně v jezdecké škole.\n\nPřed kamerou se poprvé objevil v roce 1978 v komedii \"Team-Mates\", o tři roky později se představil jako bratr hlavní hrdinky (Brooke Shields) v milostném dramatu \"Endless Love\". Pro svou tvář jemných rysů a pohrdlivého výrazu byl zpočátku obsazován do rolí dobře situovaných snobských mladíků, úlisných intrikánů a bezohledných kariéristů (\"Kráska v růžovém\", \"Figurina\", \"Feťáci\", \"Wall Street\"). Po několika menších úlohách na sebe upozornil dvojrolí dvojčat Johna a Ricka Wesfordových v thrilleru \"Jack Rozparovač se vrací\".\n\nMezinárodní popularitu a cenu na festivalu v Cannes 1989 mu přinesla postava podivínského filmaře Grahama Daltona, který v komorní psychologické studii \"Sex, lži a video\" odhaluje pomocí svých videozpovědí problémy, jimiž trpí citově frustrovaní mladí lidé. Výstižný portrét arogantního a úspěšného příslušníka vyšší společenské vrstvy vykreslil Spader v melodramatu \"Bílý palác\" v úloze ovdovělého právníka Maxe Barona, který naváže milostný poměr s přitažlivou starší prodavačkou hamburgerů (Susan Sarandon).\n\nV roce 1994 se představil jako mladý egyptolog Daniel Jackson, účastnící se vojenské expedice na neznámou planetu, ve sci-fi snímku \"Hvězdná brána\".\n\nOd roku 2004 se věnuje převážně práci v televizi, za svůj výkon v seriálech \"Advokáti\" a \"Kauzy z Bostonu\" obdržel tři ceny Emmy. Od roku 2013 působí v seriálu \"Černá listina\".\n\nRoku 2015 ztvárnil Ultrona ve sci-fi filmu \"\".\n\n\n\n"}
{"id": "189030", "url": "https://cs.wikipedia.org/wiki?curid=189030", "title": "Maškaráda", "text": "Maškaráda\n\nMaškaráda je fantasy kniha Terryho Pratchetta, osmnáctá ze série Zeměplocha.\n\nMagráta Česneková se vdala a z trojice čarodějek zůstaly jen dvě; Bábi Zlopočasná a Stařenka Oggová. Podle tradice by ale čarodějky vždy měly být tři. Stařenka Oggová už má i vyhlédnutou nástupkyni za Magrátu, Anežku Nulíčkovou. Potíž je ale v tom, že Anežka čarodějkou být nechce. Anežka chce být hvězdou v ankh-morporské Opeře a nechce, aby se jí čarodějky pletly do života. Obě čarodějky nemají rády, když se někdo někomu plete do života (což neplatí tehdy, když se někomu do života pletou ony) a proto do Ankh-Morporku nejedou za Anežkou, ale za nakladatelem, kvůli honoráři za Stařenčinu Kuchařku.\nMezitím je Anežka Nulíčková přijata pouze do operního sboru, neboť má sice vynikající hlas, ale její objemná postava má daleko do subtilní operní hvězdy. A tak zatímco Anežka (která přijala umělecké jméno Perdita X.) z davu zpívá za Kristýnu, tajemný Duch vraždí zaměstnance Opery. Mezitím se v Ankh-Morporku objevují Bábi Zlopočasná se Stařenkou Oggovou a jejím kocourem Silverem a hned potom, co přesvědčí nakladatele, že jim dluží tři tisíce tolarů, začnou se o Operu a Ducha zajímat.\nPostupem času se ukáže, že za Ducha opery se vydávají dvě osoby; umělecký ředitel Sardelli (který vraždí a krade) a Valtr Plíža, komická postavička, která se s nasazením masky stává neohroženým hrdinou. Za dramatických okolností jsou oba Duchové odhaleni a obě čarodějky se spokojeně vracejí domů. A domů se vrací i Anežka Nulíčková a přidává se k čarodějkám.\n\n\n\"Maškaráda\" byla jako jedna z několika Pratchettových knih zdramatizována Stephenem Briggsem, ve Spojeném království scénář vyšel v roce 1998. V Česku byla hra po úpravách uvedena v pražském Divadle v Dlouhé pod režijním vedením Hany Burešové jako \"Maškaráda čili Fantom opery\", premiéra proběhla 12. dubna 2006. Na VII. Grand festivalu smíchu v Pardubicích 2007 hra zvítězila mezi odborníky i veřejností a také obdržela titul Komedie roku 2006, Helena Dvořáková v roli Anežky Nulíčkové dostala cenu za nejlepší ženský herecký výkon. Po 80 reprízách proběhla 27. února 2011 derniéra, které se zúčastnil i Terry Pratchett.\n\n"}
{"id": "189035", "url": "https://cs.wikipedia.org/wiki?curid=189035", "title": "Kortikosteroidy", "text": "Kortikosteroidy\n\nKortikosteroidy (kortikosteroidní nebo kortikoidní hormony) jsou steroidní hormony syntetizované z cholesterolu vznikající v buňkách kůry nadledvin. Užívají se při léčbě různých poruch imunity, především pro své protizánětlivé účinky.\n\nKortikosteroidy bývají někdy (nepříliš správně) nazývány i kortikoidy, což jsou syntetické analogy těchto hormonů.\n\nDělí se na tři skupiny:\n\nSekrece kortikosteroidů je řízena adrenokortikotropním hormonem (ACTH) produkovaným adenohypofýzou.\n\nV lidském organismu vzniká především kortizol (hydrokortizon). Tento hormon je řazen do skupiny steroidů s výrazným protizánětlivým, antialergickým a imunitu ovlivňujícím účinkem. Jeho základní fyziologickou funkcí je regulace látkové výměny cukrů. Nepřímo ovlivňuje i látkovou výměnu tuků a bílkovin.\n\nV medicíně jsou již několik desítek let používané syntetické látky s vystupňovaným protizánětlivým účinkem. Kortikosteroidy působí po celkovém podání (např. ústy či formou injekce) nebo po podání lokálním, buď na sliznici nebo kůži (kortikosteroidní dermatologika).\n\nPo aplikaci na sliznici mají výrazný protizánětlivý účinek, snižují překrvení a vedou ke snížení sekrece nosní sliznice. U neinfekčních onemocnění, např. u alergické rýmy, mají účinek nejen léčebný, ale při včasném podání též účinek preventivní.\n\nVzhledem k jejich účinku na imunitu (mají imunosupresivní účinek, tj. snižují imunitu) jsou nevhodné u akutních i chronických infekcí a jejich lokální nebo celkové podání v takových případech je možné pouze na základě rozhodnutí lékaře. Po jejich aplikaci se mohou vzácně objevit projevy přecitlivělosti na přípravek (pálení v místě aplikace, podráždění nosní sliznice, kýchání, sucho v ústech). Dalšími možnými nežádoucími účinky jsou zarudnutí tváří, kožní vyrážka, vzácně pak může dojít ke zhoršení nitroočního tlaku (u pacientů se zeleným zákalem), výjimečně může dojít (po dlouhodobé aplikaci) k proděravění nosní přepážky.\n\nMezi nežádoucí účinky patří euforie, bůvolí hrb (buffalo hump), měsíčkovitý tvar obličeje, červené tváře, hypertenze, břišní tuk, ztenčení kůže, tenké ruce a nohy, špatné hojení ran, lehčí pohmožděniny.\n\nK dalším příznakům se řadí řídnutí kostí, hyperglykémie, negativní dusíková bilance, infekce, zvýšená chuť k jídlu a s tím spojený přírůstek na váze.\n"}
{"id": "189037", "url": "https://cs.wikipedia.org/wiki?curid=189037", "title": "Charles Ives", "text": "Charles Ives\n\nCharles Edward Ives (20. října 1874, Danbury Connecticut – 19. května 1954, New York) byl americký hudební skladatel 20. století.\n\nIvesovy kořeny jsou přísně tradicionalistické. Stát Connecticut byl založen jako puritánské osídlení na počátku sedmnáctého století a pak, v roce 1788, se stal jedním z původních třinácti států nově vzniklých Spojených států.\nJeho otec Charles Ives řídil to, co generál Grant nazval „nejlepší kapelou armády“, a byl zběhlý v hymnách a národních písních.\nPozději o něm jeho syn řekl, že „v tom, jak otec hrával hymny, bylo cosi…jakýsi zápal, který je povznášel o tóninu výš“.\n\nCharles, který se nejprve učil u svého otce, byl vzdělán nejen v klasických kompozičních Bachových technikách, ale znal i smělejší americkou stranu světa Danburyho a již jako chlapec začal experimentovat způsobem, který spojujeme s jeho zralou hudbou, například načrtl několik „fug ve čtyřech tóninách“.\nVe dvanácti již pravidelně komponoval a hrál na bubny v otcově orchestru a ve čtrnácti se stal placeným varhaníkem v kostele.\n\nJeho hudební život již odrážel jeho temperament, který měnil od vitality až po uzavření do sebe.\nNež dosáhl dvaceti let, navštěvoval i jiné školy a působil v dalších varhanických funkcích a nakonec se v roce 1894 dostal na Yale, kde setrval až do roku 1898.\nTam byl jeho učitelem hudby Horatio Parker, který tohoto mladého neortodoxního muže přesvědčoval, že musí psát trochu konvenčněji, pomýšlí-li na kariéru skladatele.\n\nAčkoliv Ives odmítal tuto disciplínu, podle níž měl psát „stupidní fugy“, rovněž si uvědomoval, že být originálním neznamená jen psát odlišně, a jeho první symfonie, jíž se zabýval během svých studií, svědčí o zvládnutí širšího romantického způsobu vyjadřování, který tenkrát propagoval Antonín Dvořák.\n\nNicméně po ukončení univerzity si Ives zvolil zcela odlišnou dráhu, nejprve se odstěhoval do New Yorku, kde vstoupil do pojišťovací společnosti a později se spolu s kolegou Julianem Myrickem rozhodl zdokonalovat techniky prodeje.\nPak si vydělával na živobytí opět jako pojišťovací agent a ve volném čase skládal, ačkoliv po nějaký čas opět hrál na varhany v kostele, kde byly uvedeny i jeho některé skladby. V roce 1905 se začal dvořit Harmony Twichellové a 9. června 1908 se vzali a zůstali spolu až do Ivesovy smrti.\n\nIves v tě době měl již za sebou několik důležitých skladeb ve výrazném stylu, jenž byl typicky jeho, mezi něž patří dvě orchestrální skladby \"Nezodpovězená otázka\" a \"Central park ve tmě\", který rovněž nazval \"Dvě úvahy\". Pocházející z roku 1906, kdy se Ives a jeho kolega Myrick rozhodli zřídit svůj vlastní podnik.\nNejprve si založili svou vlastní pojišťovací společnost zvanou „Ives & Co.“ a po ní v lednu 1909 „Ives & Myrick“.\nČtyři následující desetiletí přinesla Ivesovi prosperitu jako obchodníkovi, a ačkoliv komponoval jen příležitostně, začal ve dvacátých letech zájem o jeho hudbu vzrůstat.\n\nNicméně prvním uveřejněním svých skladeb – sonáty pro klavír a sbírky čítající nejméně sto písní si zajistil na své vlastní náklady v roce 1919 až 1922. Jeho třetí symfonie, zkomponovaná v roce 1904, získala roku 1947 Pulitzerovu cenu, avšak jeho čtvrtá symfonie (1910 – 1916) byla hrána teprve v roce 1965.\nV letech 1931 – 1932 uvedl dirigent Nicolas Slonimsky ve Spojených státech a ve Francii jeho \"Tři místa v Nové Anglii\" a rovněž \"Čtvrtý červenec\" v Paříži a Aaron Copland uvedl sedm z jeho písní na festivalu Yaddo.\n\nI přesto však obtížnost jeho hudby neodradila jen ty nejzkušenější hudebníky – orchestrální dílo mělo tak nezávislý rytmický zápis, že bylo zapotřebí více než jednoho dirigenta. Na konci roku 1926 skončil s podnikáním.\nO deset let později byl svědkem toho, jak kritik Lawrence Gilman označuje jeho sonátu \"Concord\" za „největší hudbu napsanou americkým skladatelem“. Jeho zdraví se začalo stále více zhoršovat, se srdcem měl problémy již od svých třiceti let a ještě se přidala cukrovka. Charles Edward Ives zemřel pět měsíců před osmdesátými narozeninami.\n\n\n\n"}
{"id": "189038", "url": "https://cs.wikipedia.org/wiki?curid=189038", "title": "Kyjovská přehrada", "text": "Kyjovská přehrada\n\nKyjovská přehrada je přehradní nádrž, která leží na soutoku Sýrového potoka a jeho bezejmenného přítoku na rozhraní Lužických hor a Českého Švýcarska v katastrálním území Kyjov u Krásné Lípy v nadmořské výšce asi 390 m. Svoji rozlohou nevelká nádrž (cca 2 ha) leží v úzkém údolí.\n\nZ ryb se zde vyskytuje pstruh obecný f. potoční, pstruh duhový, siven americký, kapr obecný, lín obecný, hrouzek obecný a okoun říční. Vyskytuje se zde ondatra pižmová, občas zavítá i vydra říční, ale trvale se zde nezdržuje. V jarních měsících zde můžeme zahlédnout čápa černého. V létě je přehrada hojně navštěvovaná lidmi nejen z blízkého okolí, ale i lidmi ze zahraničí či z jiných koutů Čech, proto funguje jako koupaliště, včetně stánku z občerstvením.\n\nNa stejném místě stála původní přehrada. V roce 1971 došlo během přívalového lijáku k jejímu protržení. Nádrž byla opravena, ale výška její hladiny je nyní nižší cca o 2 m.\n\n Turistické oblasti ČR\n"}
{"id": "189039", "url": "https://cs.wikipedia.org/wiki?curid=189039", "title": "Josef Jan Trávníček", "text": "Josef Jan Trávníček\n\nJosef Jan Trávníček (* zřejmě Fulnek - † 26. listopadu 1860 Drnovice ) - ranhojič, chirurg, oční i ženský lékař, operatér a purkmistr města Vyškov.\n\nMěl ordinaci ve Vyškově v domě u mostu přes řeku Hanou. Stal se velmi vyhledávaným lékařem v celém okolí. Po 14 letech prxe roku 13. prosince 1809 podává žádost úřadům o vydávání praktického časopisu o lékařství, ranhojičství a lékárnictví. 30. května 1810 dostává zamítavou odpověď. Rok na to tento svůj úmysl uskutečňuje a vydává 2 sešity vlastním nákladem u brněnského tiskaře a knihkupce Jana Jiřího Gastla. První sešit pojednává o nové léčební pomůcce \"vodní frikci\" a druhý \"o podstatě a léčení nosního katarrhu, rýmy\". Jeho lékařská činnost se rozmáhá a proto si zřizuje novou ordinaci v Sušilově ulici. Stává se tak oblíbený že jej roku 1815 zvolili purkmistrem a tento úřad zastává až do suspendace roku 1832. Byl suspendován za údajnou zpronevěru, která mu nebyla nikdy dokázána. Roztrpčen se uchýlil do soukromí a umírá 26. listopadu 1860. Je pohřben v Drnovicích, kde byl jeho bratr farářem.\n"}
{"id": "189040", "url": "https://cs.wikipedia.org/wiki?curid=189040", "title": "Barokní kytara", "text": "Barokní kytara\n\nBarokní kytara je typ kytary z doby baroka (cca 1600–1750); jde o předchůdce moderní klasické kytary. Označují se tak i dnešní nástroje vyrobené ve stejném stylu.\n\nBarokní kytara byla menší než kytara dnešní, měla jednodušší konstrukci a struny byly vyrobeny ze střev. Pražce se vyráběly také ze střev a ke krku kytary se přivazovaly. Typický nástroj měl pět strun, z nichž bylo čtyři nebo i pět zdvojeno a nástroj tak celkem měl 9 až 10 strun.\n\nNa začátku romantismu struny přestávaly být zdvojeny a přibyla jedna basová struna E.\n\n\n"}
{"id": "189056", "url": "https://cs.wikipedia.org/wiki?curid=189056", "title": "Horní Světlá (Mařenice)", "text": "Horní Světlá (Mařenice)\n\nOsada Horní Světlá (do roku 1946 \"Horní Lichtenwald\", ) spadá pod obec Mařenice v okrese Česká Lípa v Libereckém kraji. Je nejvýše položenou osadou Lužických hor (osídlená část cca 650 m n. m.). Při sčítání lidu roku 2001 měla Horní Světlá 75 domů a 43 stálých obyvatel.\n\nVesnička Světlá pod Luží vznikla v 14. století na pasekách, které zde zanechali ve středověku skláři. Po nich jsou poblíž znatelné zbytky hutí. Kolem roku 1850 zde žilo 1800 obyvatel, kteří se živili hlavně tkalcovstvím. Po druhé světové válce byli původní obyvatelé obce vysídleni do Německa. Do roku 1946 nesla obec český úřední název Horní Lichtenwald.\n\nHorní Světlá je typickou horskou osadou s chalupami roztroušenými po horských loukách, rozloženou v údolí toku Svitávky. Mnohé z chalup jsou lidové roubené domy lužického typu.\n\nNa katastru \"Horní Světlá pod Luží 675024\", v severní části vesnice při hranici s Německem – Saskem se nachází roku 2002 vyhlášená Národní přírodní rezervace Brazilka a v roce 2011 byla na hoře Luž vyhlášena přírodní rezervace Luž. Je zde řada vrcholů Lužických hor, mimo zmíněné Luže Pěnkavčí vrch (792 m.), Bouřný (703 m.), Čihadlo (664 m.), Kopřivnice (638 m.) a Kamenný vrch (586 m.).\n\nNa cestě z Horní Světlé do Nové Hutě se nachází křižovatka Kaufmannův buk, kde byl v roce 1928 zavražděn kupec Josef Kaufmann. Buk už zde není, cedulka s tabulkou je na sousedním stromu. Vede tudy značená turistická trasa od Nové Huti směrem k přehradě Naděje.\n\nSeverně od Svétlé pod horou Luž je osada \"Myslivny\" ( ), kde se nachází ve výšce 580 - 680 m n. m. významné středisko zimní turistiky. Je východiskem upravovaných běžeckých tratí ve vrcholových partiích Lužických hor a současně zde nalezneme i lyžařské středisko sjezdového lyžování. Sjezdovky různé obtížnosti jsou v zimní sezóně v noci osvětlené. Místo je srážkově velmi bohaté a sněhová pokrývka zde dosahuje nadprůměrné výšky.\nZe severní strany Luže je umístěno lyžařské středisko Waltersdorf ležící na území sousedního Německa. Existují plány na propojení obou lyžařských středisek.\nBežecké stopy jsou propojeny na obě strany hranice a dosahují několika desítek km. O úpravu na území Německa i Čech se starají provozovatelé lyžařského střediska ve Waltersdorfu. Součástí osady jsou Chata Luží s restaurací i parkovištěm (silnice sem vede z jihu, z Horní Světlé) a sousední Lužická bouda s nabídkou ubytování. Kolem Chaty pod Luží je vedena červeně značená turistická trasa k vrcholu Luže a také cyklotrasa 3061.\n\n"}
{"id": "189059", "url": "https://cs.wikipedia.org/wiki?curid=189059", "title": "Moldavské leu", "text": "Moldavské leu\n\nMoldavské leu, ve spisovné češtině označovaný nesklonným slovem mužského rodu, tedy moldavský lei, je zákonným platidlem východoevropského státu Moldavsko. Název \"leu\" je podobný jako měny dalších balkánských zemí - rumunský leu a bulharský lev. Všechny měny se jmenují podle kočkovité šelmy, jen výslovnost a zápis názvu je přizpůsoben moldavštině, bulharštině a rumunštině.\n\nISO 4217 kód této měny je MDL. Jedna setina leu se jmenuje \"ban\" (množné číslo \"bani\"). Na území Moldavska se rozprostírá de facto nezávislý stát Podněstří, který se odtrhl od Moldavska, ale nebyl žádným státem uznán. Tato oblast používá svou vlastní měnu, která stejně jako celé Podněstří není mezinárodně uznávaná - podněsterský rubl.\n\nMezi lety 1918 a 1940 a 1941 až 1944 bylo Moldavsko součástí Rumunska. Rumunské leu bylo tedy měnou i zde. Část roku 1940 a pak od 1944 až do 1991 Moldavsko bylo svazovou republikou Sovětského svazu a začal zde platit sovětský rubl. V roce 1991 získalo Moldavsko nezávislost na SSSR a v roce 1992 zavedlo vlastní měnu moldavský kupon, který vycházel ze sovětského rublu v poměru 1:1.\n\nSoučasné moldavské leu vzniklo až v roce 1993, kdy nahradil kupon v poměru \"1 leu = 1 000 kupon\".\n\nV oběhu jsou mince nominálních hodnot 1, 5, 10, 25 a 50 banů.\n\nBankovky moldavského leu mají hodnoty 1, 5, 10, 20, 50, 100, 200, 500 a 1000 lei. Na aversní straně všech bankovek je vyobrazen moldavský kníže Štěpán III. Veliký.\n\n"}
{"id": "189061", "url": "https://cs.wikipedia.org/wiki?curid=189061", "title": "Seznam měst v Izraeli", "text": "Seznam měst v Izraeli\n\nNásledující článek je seznam izraelských měst, který je založen na statistických ročenkách Izraelského centrálního statistického úřadu (: הלשכה המרכזית לסטטיסטיקה, \"ha-Liška ha-Merkazit le-Statistika\"). Statut města získá v Izraeli sídlo tehdy, když je počet jeho obyvatel vyšší než 20 000, či v případě, že mu tato práva přidělí ministr vnitra. Sídla se v izraelském systému místních samospráv dělí do tří skupin:\n\nHlavním městem je podle izraelských zákonů (tzv. ) Jeruzalém. Jako hlavní město státu jej však uznávají pouze Spojené státy americké, Česká republika, Kostarika a Salvador. Většina ostatních států uznává za izraelské hlavní město Tel Aviv.\n\nK roku 2008 se v Izraeli nachází celkem 14 měst, jejichž počet obyvatel přesahuje 100 000. Následující tabulka je seznamem izraelských měst k roku 2009. Mimo názvu města obsahuje též jeho hebrejský a arabský název, spádový distrikt a demografický vývoj. Data pro tabulku byla získána ze statistických ročenek Centrálního statistického úřadu za roky 2000, 2002, 2004, 2006 a 2008.\n\nMezi každým dvouletým obdobím je graficky znázorněn trend vývoje. V tabulce bylo použito symbolů:\n\nMezi deset největších izraelských měst patří:\nV šesti izraelských městech nastala situace, že byl počet obyvatel v roce 2005 nižší než v roce 2000. Řazena jsou podle přibližného procentuálního čísla úbytku.\n\nMezi lety 2000 a 2005 se osm měst rozrostlo o více než 12%. Řazení je podle procentuálního růstu:\n\nNásledující tabulka je seznam měst s velký množstvím imigrantů. Za imigranty se považují ti lidé, kteří se usídlili v Izraeli po roce 1990. Většina jich pochází z bývalého Sovětského svazu, avšak nezanedbatelné množství pochází z Etiopie a Argentiny.\n\n\n"}
{"id": "189071", "url": "https://cs.wikipedia.org/wiki?curid=189071", "title": "Epoché", "text": "Epoché\n\nSlovem epoché, řecky „zdržení se“, vyjadřovali řečtí skeptici opatrný postoj odložení úsudku, snahu neunáhlit se a nepodlehnout prvnímu dojmu. V pyrrhonismu znamená dokonce radu nerozhodovat se vůbec, protože k tomu nemáme dostatečné vědění.\n\nV Husserlově fenomenologii je epoché první krok fenomenologické redukce, totiž předběžné vyřazení („uzávorkování“, \"Einklammerung\") nekriticky či naivně přijímaných předpokladů o vnímaném předmětu, především předpokladu jeho skutečnosti. Naše intence, přirozeně zaměřená na předmět sám, se totiž jaksi vrhá na tento předmět a tudíž si nevšímá podoby, jak se naší zkušenosti dává, čili fenoménu. Naopak epoché umožňuje zkoumat přesnou podobu zkušenosti a redukovat ji na čistý fenomén. Teprve po této odbočce a po prozkoumání fenoménu dostává naše poznání světa i vědecky zajištěný základ.\n\nTento postup doporučuje už Aristoteles, metodickou pochybnost a odmítnutí běžných domněnek o skutečnosti jako cestu k nepochybnému poznání objevil Descartes, na něhož Husserl přímo navazuje a odkazuje.\n\n\n"}
{"id": "189076", "url": "https://cs.wikipedia.org/wiki?curid=189076", "title": "Dubí (rozcestník)", "text": "Dubí (rozcestník)\n\nNázev Dubí může označovat:\n\n\n\n"}
{"id": "189077", "url": "https://cs.wikipedia.org/wiki?curid=189077", "title": "Koječín", "text": "Koječín\n\nNázev Koječín má více sídel:\n"}
{"id": "189083", "url": "https://cs.wikipedia.org/wiki?curid=189083", "title": "Dějiny Prahy od roku 2000", "text": "Dějiny Prahy od roku 2000\n\nNa počátku 21. století je Praha jednou z významnějších evropských metropolí, roku 2006 se stala 12. nejbohatším regionem Evropské unie. Velkoměsto si užilo ale také i prožilo okamžiků, mezi které lze zařadit například i povodně v roce 2002.\n\nPro rok 2000 byla Praha zvolena spolu s dalšími několika městy Evropským městem kultury, ze všech těchto měst však byla tím největším. Po celý rok se v metropoli tak konaly mnohé významné kulturní akce, jako například výstavy či divadelní představení.\n\nV září téhož roku se konalo v Kongresovém centru zasedání Mezinárodního měnového fondu, pouliční střety antiglobalizačních demonstrantů (převážně cizinců) s policií trvaly sice celý týden, pouze v jediném dni však byla situace kritická.\n\nRoku 2000 byla také dokončena přestavba Smíchova, tedy převážně oblasti Anděla. Staré haly závodu ČKD Tatra nahradily obchodní centra a kancelářské budovy či multikina, starý betonový vestibul stanice metra Anděl byl zbořen a nahrazen moderní kancelářskou budovou nizozemské pojišťovny ING. Automobilová doprava byla z oblasti vytlačena a nahrazena pěší zónou, tramvajová doprava naopak zůstala beze změny. Kolem celého okolí Anděla byl také zřízen ulicemi okruh, po kterém mohli motoristé celou oblast objet. \n\nKromě toho ale proměnami prošly některé jiné části metropole, například Těšnov, Holešovice, Vysočany, či Pankrác. Renovace opuštěných míst byla většinou provázena výstavbou multifunkčních objektů, tedy kancelářskými budovami, nákupními centry a luxusními byty v atraktivních lokalitách. Výsledkem tak bylo, že během první dekády 21. století se Pražané naučili nakupovat v zcela nových místech - v rozsáhlých hypermarketech, umístěných na periferii města, dostupných jak veřejnou dopravou, tak i automobilovou. Zcela se také změnila situace v centrální části města, kde původní obchody z časů socialismu doplnily stavby nové a mnohé dosud nevýznamné ulice se staly zvučnou adresou, přitahující obchody s luxusním zbožím.\n\nV říjnu roku 2001 se opakovala do jisté míry situace z roku předešlého. Opět se na Vyšehradě konal summit, tentokrát hlav států Severoatlantické aliance. Od září proto město zažilo zesílená bezpečnostní opatření včetně vojenské ostrahy ambasád a Rádia Svobodná Evropa. Právě to bylo z bezpečnostních důvodů a obav před teroristickým útokem obehnáno betonovými bloky a doprava v jeho okolí se omezila (znemožněn byl provoz v několika jízdních pruzích na přilehlých silničních komunikacích, včetně Severojižní magistrály). Obavy z možného teroristického útoku vyvolaly diskuze ohledně dostupnosti krytů civilní obrany pro Pražany, které poskytuje hlavně podzemní dráha a některé tunely. Podzemními prostorami pro případ katastrofy jsou také vybavené některé nemocnice.\n\nV srpnu 2002 zasáhla Prahu pětisetletá povodeň, během které byly postiženy pobřežní čtvrti Zbraslav, Smíchov, Malá Strana, severní část Starého Města, Karlín, Holešovice, Bubeneč, Libeň a Troja; evakuován byl Karlín, dále došlo ke zřícení několika budov a zaplavení úseků metra IV.C1 (jižní část), III.C, I.C (Florenc), I.B (až ke Smíchovskému nádraží), I.A (mezi Hradčanskou a Muzeem). Nejvíce byl postižen Karlín (opravy probíhaly dlouhé měsíce), následovaly Holešovice. Díky některým protipovodňovým opatřením nedošlo k zaplavení staroměstských ulic. Po dobu oprav metra byla přeprava cestujících zajišťována náhradními tramvajovými a autobusovými linkami a zvláštními vlaky; individuální automobilová doprava byla po tuto dobu omezována. Opravy podzemní dráhy trvaly až do března 2003, kdy se zprovoznily poslední ze stanic na úsecích II. B. Praha se po těchto zkušenostech rozhodla investovat více peněz do protipovodňové ochrany; během pěti let vznikly další kilometry mobilních stěn (Florenc, Kampa, Holešovice), speciální vrata na uzavření Čertovky a protipovodňový val v Karlíně.\n\nV letech 2003 a i 2004 pokračovaly v Praze opravy povodňových škod a zlepšování obrany proti velké vodě. Kromě toho se ale také proměnily některé starší části města, zvláště pak nepoškozenější Karlín, kam se nastěhovala například galerie a ožilo také Karlínské divadlo. Z velkých dopravních staveb, které ve městě přibyly v tomto období mohou být zmíněny například Tunel Mrázovka, úsek metra IV.C1 na sever města, či tramvajová trať Hlubočepy - Barrandov. Město tyto investice pořídilo s pomocí Evropské unie, zároveň se ale také i zadlužilo. Po úspěšně zorganizovaném mistrovství světa v ledním hokeji roku 2004 v nové Sazka Areně ve Vysočanech začala metropole pomýšlet i na pořádání letních olympijských her; tato otázka samozřejmě rozdělila pražskou veřejnost na dva tábory a také se stala předmětem jistých politických debat či témat předvolebních kampaní. Další kontroverzní událostí se stal spor o novou budovu Národní knihovny – tzv. blob. Tento spor byl však nakonec rázně vyřešen náhlou smrtí autora návrhu, architekta Jana Kaplického, který 14. ledna 2009 zemřel v Praze na selhání srdce.\n\nV roce 2010 byla Praha svědkem další významné události, neboť se zde sešli prezidenti dvou světových velmocí, prezident USA Barack Obama a prezident Ruské federace Dmitrij Medveděv, aby zde dne 8. dubna podepsali Novou dohodu START, tedy vzájemnou dohodu o snižování počtu jaderných zbraní.\n"}
{"id": "189085", "url": "https://cs.wikipedia.org/wiki?curid=189085", "title": "Grada", "text": "Grada\n\nGrada Publishing je největší nakladatelství odborné literatury působící v České republice, v roce 2010 bylo 2. největší mezi českými nakladateli vůbec. Působí také na Slovensku. Vzniklo roku 1991. Pokrývá široké spektrum odborné literatury z nejrůznějších oblastí lidské činnosti.\n\nV jeho produkci jsou tituly s právní tematikou, knihy ekonomické, tituly z oblasti financí a účetnictví, manažerské tituly, psychologické, zdravotnické, knihy s počítačovou tematikou, o architektuře a stavebnictví, knihy technické z nejrůznějších oborů a profesí. Tuto škálu doplňuje i naučně odborná literatura, která nabízí řadu publikací s velkým záběrem pro denní praktický život, např. sport a cestování.\n\nJediným akcionářem společnosti Grada Publishing, a.s. je Roman Sviták.\n\n"}
{"id": "189087", "url": "https://cs.wikipedia.org/wiki?curid=189087", "title": "Hvězdná brána (film)", "text": "Hvězdná brána (film)\n\nHvězdná brána (v anglickém originále \"Stargate\") je sci-fi film v produkci USA a Francie, který natočil v roce 1994 Roland Emmerich. Autory scénáře jsou Roland Emmerich a Dean Devlin. Světová premiéra filmu proběhla 28. října 1994. Film vydělal první týden v amerických kinech 16 651 018 $. Po velkém úspěchu filmu byl natočen i navazující seriál \"Hvězdná brána\", který se rozvinul do multimediální série. Stopáž filmu činí 121 minut.\n\nFilm začíná v roce 1928, kdy profesor Langford objevuje obrovský kamenný náhrobek v písčinách Gízy v Egyptě. Objekt je pokrytý neznámými symboly a pod ním je ukryto neznámé zařízení. Artefakty byly převezeny do USA a Vojenské letectvo se za pomoci vědců snaží rozluštit symboly.\n\nV devadesátých letech, Langfordova dcera Catherine nabízí egyptologovi a lingvistovi Danielu Jacksonovi, šanci na přeložení starověkých egyptských hieroglyfů, které mohou prokázat jeho kontroverzní teorii, že pyramidy jsou přistávací plochy pro kosmické lodi. Jackson úkol přijímá a cestuje na základnu vojenského letectva uvnitř Creek Mountain v Coloradu.\n\nJackson překládá hieroglyfy (viz níže) na kamenném náhrobku, který čte: \"Milion let je Ra, bůh slunce, zapečetěn a pohřben na věčné časy i jeho Hvězdná brána.\" Bývalý člen zvláštních jednotek, plukovník Jack O'Neil, přijíždí převzít velení nad projektem a deklaruje, že projekt je tajný.\n\nJacksona napadne, že symboly jsou souhvězdí, které jsou souřadnicemi pro místo ve vesmíru. Pořadí se vloží do Hvězdné brány, která vytvoří červí díru do určeného místa. Langfordová dává Jacksonovi medailon \"oko Ra\", který původně našla jako dítě při objevení brány v Egyptě. Potom O'Neil vede tým skrze Hvězdnou bránu. Objeví se na cizí planetě uvnitř pyramidy uprostřed obrovských dun. Jackson zjistí, že nemohou vytočit adresu Země, protože souřadnice Hvězdné brány pro cestu zpět na Zemi zde chybějí.\n\nNěkteří členové týmu zůstanou v pyramidě zatímco Jackson, O'Neil a další jdou ven a objeví vesnici obývanou lidmi, kteří když uvidí Jacksonův medailon, předpokládají, že jsou bohové posláni Raem. Jackson si uvědomí, že lidé mluví starověkým egyptským dialektem a začíná s nimi komunikovat. Zjišťuje, že psaní je těmto lidem zakázáno. Tým navazuje přátelství s lidmi: O'Neil se Skaarou, Kawalsky a Brown se Skaarovými přáteli a Jackson neúmyslně začíná nadějný vztah se Sha'uri, dcerou vůdce.\n\nJackson zjistí, že Sha'uri má nějakou zkušenost se psaním symbolů a naznačuje jí, že chce vidět více znaků. S její pomocí opouští město a jdou do skrytých katakomb. Z hieroglyfů napsaných na zdech zjistí, že egyptský bůh Ra byl ve skutečnosti nějakou cizí životní formou, která opustila svůj umírající svět hledat lék na svou vlastní smrtelnost a nakonec dospěla na Zemi, kde se \"zmocnila\" těla jednoho lidského mladíka jako parazit a zotročila lidi se svou pokročilou technologií. Zatímco tito lidé se posléze vzbouřili a pohřbili Hvězdnou bránu, tisíce ostatních byli odvedeni na další planety skrze Hvězdnou bránu a využívání jako otroci pro těžbu minerálu, na kterém je založena veškerá Raova technologie. Ra se bojí dalšího povstání na této planetě a zakazuje lidem čtení a psaní. Na tomto místě nalézá Jackson kartuši, která obsahuje symboly potřebné k cestě zpět na Zemi, ale sedmý symbol je nečitelný.\n\nO'Neil přikazuje týmu vrátit se do pyramidy. Zanedlouho sestoupí nad pyramidu obrovské kosmické plavidlo ve tvaru pyramidy. Všichni členové týmu v pyramidě jsou buď zabiti nebo transportováni do pyramidového plavidla transportními kruhy. O'Neil a Jackson jsou přivedeni strážemi do místnosti, kde se setkávají s Raem. Raovi stráže nosí hrůzostrašné brnění ve tvaru Anubise a Horuse. Ukáže se však, že stráže jsou lidé. Každý strážný má na svém zápěstí modré ozdobené tlačítko, které po stisknutí stáhne kovové boží masky do límců jejich brnění. Ra deaktivuje svou masku a ukáže se, že je lidský mladík, ale jeho bílé očí často žhnou.\n\nRa odhalí svůj záměr poslat na Zemi atomovou bombu přinesenou O'Neilem, která měla být použita ke zničení Hvězdné brány, aby se předešlo invazi na Zemi, jestliže bude objevena hrozba. Destruktivní síla bomby je nyní je 100x větší, protože Ra k bombě přidal minerál. O'Neil se pokusí o zneškodnění stráží a zabití Raa, ale slituje se když Ra použije své děti \"dvořany\" jako lidské štíty. O'Neil je uvězněn s dalšími zajatými členy týmu, zatímco Jackson je regenerován v zařízení ve tvaru sarkofágu. Ra hrozí, že zabije Jacksona a každého, kdo ho viděl, pokud Jackson nezabije zbytek týmu, aby ukázal vesničanům, že Ra je jejich jediný opravdový bůh.\n\nJakmile Ra shromáždí místní lidi před pyramidou, několik mladých vesničanů dává znamení Jacksonovi, že mají s sebou pozemské zbraně. Jackson, kterému je předávána tyčová zbraň na popravu, se rychle otočí a střílí na Raa. Vesničané zaútočí a osvobodí O'Neila, Jacksona a zbytek týmu. Všichni se ukryjí v jeskyni.\n\nDruhý den ráno, když Skaara kreslí obraz lidového vítězství nad Raem, si Jackson uvědomí, že část této kresby zobrazuje sedmý symbol potřebný k aktivaci Hvězdné brány: \"tři měsíce nad pyramidou\". O'Neil a vesničtí mladíci přestrojení za otroky, náhle přemohou a zabijí jejich dozorce a stáhnou mu boží masku, aby přesvědčili místní obyvatele že jejich \"bohové\" jsou pouze smrtelníci a s jejich pomocí se O'Neil, Jackson a zbývající členové týmu vrátí zpět k Hvězdné bráně doufajíce, že O'Neil deaktivuje bombu.\n\nRa mezitím popravuje jednoho ze svých stráží za selhání. Když místní obyvatelé zahájí otevřené povstání proti Raovi, Ra se rozhodne ustoupit a připravuje svou loď ke startu. Sha'uri je zabita v bitvě, ale Jackson použije mechanismus na zápěstí jednoho ze zabitých strážných, aktivuje transportér a křísí Sha'uri v Raově sarkofágu.\n\nRa mezitím nařizuje poslat bombu na Zemi. Jeho hlavní strážný se nabídne, že to udělá sám, aktivuje transportní kruhy, sestoupí k Hvězdné bráně, avšak narazí na O'Neila.\n\nMezitím na lodi Jackson bere Sha'uri, která je v bezvědomí, k místu s transportními kruhy a tak tak se mu podaří uniknout popravě od Ra, když O'Neil přemůže hlavního strážného, kterého drží u země na místě transportních kruhů, současně aktivuje ovládací mechanismus strážného a transportuje tak hlavu strážného na loď a Jacksona se Sha'uri k Hvězdné bráně.\n\nRaovo plavidlo stoupá nad pyramidu. O'Neil stále není schopen deaktivovat bombu, proto jí dopraví po mocí transportních kruhů na Raovu loď, která je již na oběžné dráze. Bomba exploduje a zničí Raa a jeho loď. Jackson se rozhodne zůstat na planetě se Sha'uri, zatímco O'Neil se zbytkem týmu vstupují do Hvězdní brány a vrací se na Zem.\n"}
{"id": "189088", "url": "https://cs.wikipedia.org/wiki?curid=189088", "title": "Metro v Madridu", "text": "Metro v Madridu\n\nMetro v Madridu ( ) je systém podzemní dráhy pod hlavním městem Španělska Madridem. Vzhledem k celkové délce 294 km se jedná o třetí největší systém svého druhu v Evropě (po Londýně a Moskvě), na světě je devátý nejrozsáhlejší. Systém se, co do počtu stanic (302), dělí v Evropě o první příčku s Paříží, celosvětově náleží Madridu 5.–6. místo. Zhruba 92 % celé sítě je podzemní. V roce 2018 využilo madridského metra 657 milionů cestujících.\n\nSoučasný systém má 13 linek klasického metra (z toho jedna linka je pouhou větví o dvou stanicích) a 3 linky lehkého metra. Síť typologicky patří k těm cirkulárně-radiálním, i když má jisté zvláštnosti (okružní linka na samé periferii).\n\nSíť madridského metra je provozována na nestandardním rozchodu koleje 1 445 mm, funguje zde také levostranný provoz. Lehké metro je již však provozováno na standardním rozchodu 1 435 mm a s pravostranným provozem. První úsek madridského metra byl otevřen v roce 1919, největší rozrůstání sítě zažil Madrid na přelomu tisíciletí.\n\nMetro se rozkládá nejen na území samotného hlavního města, ale i v jeho aglomeraci – konkrétně ve městech Alcorcón, Fuenlabrada, Getafe, Leganés, Móstoles na jihu; ve městech Pozuelo de Alarcón a Boadilla del Monte na západě; ve městech Alcobendas a San Sebastián de los Reyes na severu a ve městech Arganda del Rey, Coslada, Rivas-Vaciamadrid a San Fernando de Henares na východě. Metro tak spolu s příměstskou železnicí Cercanías tvoří páteř dopravního systému spravovaného CRTM (Consorcio Regional de Transportes de Madrid), který pokrývá celé Madridské autonomní společenství. Síť je doplněna městskými a příměstskými autobusovými linkami.\n\nJedním z prvních pokusů o uspořádání veřejné dopravy v Madridu bylo vytvoření omnibusové přepravy v roce 1856. Tento pokus však nebyl příliš úspěšný. Přeprava neměla stanovené pravidelné linky ani intervaly, jednalo se spíše o příležitostné spoje např. v období býčích zápasů. Využívány byly vozy konstrukce Ripert. Dopravu zajišťovala společnost \"Compañía de Ómnibus Villa de Madrid\", která měla v roce 1883 24 registrovaných vozů, celkem však jezdila 40 vozidly, které byly často přeplněné a překračovaly stanovené limity maximální obsazenosti. V Madridu byly provozovány tři pravidelné linky, kterých využilo 7 milionů cestujících ročně. Omnibusové linky spojovaly především centrum se železničními stanicemi.\n\nNa sklonku roku 1870 se započalo s výstavbou první tramvajové tratě. Ta byla otevřena v roce 1871 jako koňka a spojovala čtvrtě Sol a Salamanca po ulicích \"Alcalá\" a \"Serrano\". Koncesionářem se stal José Trigo, který se proslavil i jako průkopník tramvajové dopravy v kubánské Havaně. V roce 1876 došlo k výstavbě dalších linek, rozvoj však zbrzdilo nařízení městských radních z 27. března 1877, které zakazovalo použití parního pohonu u tramvají, takže si tramvaje musely i nadále vystačit s koňským pohonem. I tak ale tramvaje postupně omnibusy z madridských ulic vytlačily. Až v roce 1898 byl zahájen přechod z animální trakce na trakci elektrickou, který byl dokončen v roce 1901. Spolu s růstem počtu obyvatel hlavního města (v roce 1857 měl Madrid 280 tisíc, v roce 1877 téměř 400 tisíc a v roce 1900 prakticky půl milionu) a zahušťováním tramvajové sítě (například na náměstí Puerta del Sol se křížilo ve stísněných podmínkách 7 tramvajových linek) začala vzrůstat potřeba kapacitní městské přepravy – přirozeně se začalo uvažovat o podzemní železniční dráze.\n\nPrvním uveřejněným návrhem na výstavbu madridské podzemní dráhy vůbec byl plán inženýra Pedro García Ferii, který počítal s pěti linkami spojujícími důležité body ve městě. Linka 1 měla vycházet od stanice Delicias přes stanici Mediodía (dnes Atocha) na náměstí Puerta del Sol a na stanici Norte (dnešní stanice Príncipe Pío). Linka 2 měla začínat poblíž mostu Puente de Segovia a pokračovat přes Puerta del Sol, Retiro k býčí aréně ve Ventas. Začátek trasy linky 3 byl plánován u Puerta de Toledo a dále měla pokračovat přes Puerta del Sol k hippodromu na Paseo de la Castellana. Čtvrtá linka měla spojit stanici Mediodía přes Retiro se čtvrtí v okolí královského paláce s odbočnými větvemi do čtvrtí Salamanca a Argüelles. García Feria počítal s výstavbou kaskády na tocích v okolí Madridu (zejména řeky Manzanares, Jaramá a Tajo) tak, aby zajistil dodávky elektrické energie do sítě metra k napájení nejen vozů, ale i dalších obslužných zařízení. Počítalo se s rozdělením vozů do tří tříd, plánovaný tarif počítal kromě jízdenek pro osoby také s poplatkem za převoz dobytka, zboží a vozů. Do každého vozu se mělo vejít 50 cestujících a interval měl činit 6 minut. I když projekt získal potřebnou koncesi, vlivem nepříznivé politické a hospodářské situace nebyl realizován a upadl v zapomnění.\n\nDalším návrhem, který byl představen v roce 1898, byl plán Manuela Becerry a Artura Sorii. Ti na rozdíl od García Ferii plánovali s výstavbou podzemní železnice s parními lokomotivami a iberským rozchodem 1 672 mm. Navrhovali jedinou trasu mezi Ventas a již zmiňovaným náměstím Puerta del Sol. Plán také rozděloval vozy do tří tříd, počítalo se opět s dopravou zboží a dobytka. Tento projekt také ztroskotal a nebyl nikdy realizován.\n\nMadridské metro patří k jedněm z nejstarších; první návrh podzemní dráhy pro metropoli Španělska představili inženýři Carlos Mendoza, Antonio Gonzáles Echarta a Miguel Otamendi v roce 1914. V návrhu se objevily čtyři linky: první spojovala Cuatro Caminos a Progreso přes Puerta del Sol, druhá ulici \"Marqués de Urquijo\" (Argüelles) s ulicí \"Goya\" přes Sol. Třetí měla vést z \"Diego de León\" do ulice \"Alcalá\". Poslední měla spojit Argüelles s ulicí \"Goya\" přes ulici \"Alonso Martínez\".\n\nJako první úsek se měla stavět část první linky, která by spojovala centrum s tehdejším severním okrajem města. Zajistila by spojení dvou hustě obydlených částí metropole, kde byla tramvajová doprava neefektivní, pomalá a přetížená. Architektonickým návrhem byl pověřen Antonio Palacios.\n\nOtamendimu se dostalo v září 1916 přijetí u krále Alfonse XIII. Ten vyjádřil podporu projektu a živě se o něj zajímal, královským dekretem z 19. září 1916 pak schválil koncesi na čtyři linky \"Madridské městské dráhy\" (Ferrocaril Central Metropolitano de Madrid). Iniciátoři projektu však nebyli úspěšní v získání dostatečného množství peněžních zdrojů od bank. Nakonec získali 2,5 milionu španělských peset jako bankovní úvěry a 1,45 milionu peset daroval vznikající společnosti král. Dne 12. ledna 1917 byla udělena koncese na 99 let na provozování městské podzemní dráhy pro společnost, která byla od 24. ledna téhož roku zapsána jako \"Compañía Metropolitano Alfonso XIII\" \"(Společnost městské dráhy Alfonse XIII.)\". Základní kapitál společnosti byl stanoven na 10 milionů peset. Objevily se i konflikty s madridskou radnicí, které se nelíbil stavební zábor na povrchu i narušení městského podzemí. Dalším sporným bodem byl fakt, že dráha měla po vypršení 99 let koncese přejít do rukou státu, a nikoliv města. Jiní kritici pochybovali o účelnosti takového typu stavby a předpokládali, že lidé dají přednost pohybu po povrchu. Radnice však 20. dubna 1917 svoje námitky stáhla a výstavbě prvního úseku metra již prakticky nic nebránilo.\n\nVýstavba první linky madridského metra začala bez větší pozornosti večer 17. července 1917 na náměstí Puerta del Sol. Výstavbou byla pověřena stavební společnost Sociedad Hormaechea y Cía z Bilbaa. Celá doba výstavby trvala dva roky a tři měsíce. Stavba byla rozdělena na dva konstrukční úseky – první, mezi Puertou del Sol a náměstím Bilbao, byl kvůli úzkým uličkám stavěn jako ražený tunel – ražba probíhala belgickou tunelovací metodou z několika přístupových šachet. Mezi Bilbaem a Cuatro Caminos, kde měl úsek linky procházet pod celkem širokými ulicemi, byl zvolen postup hloubeného tunelu – po vyhloubení byla vybetonována klenba a stěny tunelu, ty byly zasypány a následně byla již v podzemí odtěžena hornina mezi vybetonovanými prvky tunelu.\n\nPři pracích se objevily mnohé obtíže, například s dodávkami materiálu, kterého byl nedostatek kvůli 1. světové válce zuřící po Evropě. Generální stávka ze srpna roku 1917 naopak stavbu příliš neohrozila. Během roku 1918 byla dokončena klenba tunelu v celé délce trasy, začalo se s výstavbou spodní části tunelu, přístupů ke stanicím a depa Cuatro Caminos. Na jaře 1919 zbývalo již na některých místech dokončit ostění tunelů a ve stanicích probíhaly dokončovací a dekorační práce. Poválečná situace zkomplikovala také dodávky nových vozů pro metro – ačkoliv vozové skříně byly vyrobeny vagónkou Carde y Escoriaza v Zaragoze, žádný z domácích ani evropských výrobců nebyl schopen dodat elektromotory pro nové vozy. Nakonec se situaci podařilo vyřešit nákupem vyřazených motorů z vozů pařížského metra. Následně byly nahrazeny motory od amerických společností Westinghouse a General Electric. Již v této době bylo plánováno prodloužení rozestavěného úseku na jih – na Atochu přes náměstí \"Progreso\" a \"Antón Martín\", na tuto trasu pak společnost obdržela koncesi.\n\nPrvní úsek metra byl slavnostně otevřen 17. října 1919, kdy během slavnostní ceremonie konané od půl čtvrté odpoledne na Cuatro Caminos král Alfons XIII. přestřihl pásku za účasti královské rodiny, ministrů vlády a představitelů \"Compañía Metropolitano\". Biskup Madridu a Alcalá pak požehnal linku metra a následně i vůz, kterým celá společnost projela novou trasou od severu k jihu. Na stanici Sol pak ještě král odhalil pamětní desku a zpáteční cestou na Cuatro Caminos, kde bylo přichystáno slavnostní pohoštění, již vlak nezastavoval.\n\nPřesto první cestující mohli první úsek dlouhý 3,48 km využívat (a navíc jen omezeně) až o další téměř dva týdny později – od 31. října. Za první den provozu se svezlo přes 50 tisíc cestujících, ti čekali dlouhé fronty a mnohdy využili metro pouze jako atrakci. Jízdné bylo zavedeno pouze na jednu jízdu, cena činila 0,15 pesety; využívat se mohly zatím pouze konečné stanice, ostatních 6 mezilehlých stanic bylo otevřeno později, jak byly zkracovány provozní intervaly z původních 6 na 3 minuty. Provozní doba metra byla od 6.30 do 2.00 hodin, tato poměrně dlouhá doba provozu se stala dlouhodobým standardem a vlastně i v současnosti se příliš neliší. Cestujícím sloužily pětivozové soupravy celkově složené z 11 motorových (ty měly dva motory) a 10 vlečných vozů. Vozy byly 11,75 m dlouhé, 2 m široké a 3,385 m vysoké. Rozchod kolejí nebyl zvolen standardní ani iberský, ale neobvyklý – 1 445 mm. Napájení vozů bylo realizováno tramvajovými trolejemi. První měsíce se průměrný denní počet cestujících pohyboval okolo 40 000 a průměrný denní příjem za jízdné činil 6 500 peset. Za první rok provozu metro svezlo 14 milionů cestujících.\n\nJiž během roku 1920 se začalo stavět prodloužení první linky na jih, směrem do stanice Atocha. Úsek mezi Puerta del Sol a Plaza San Pedro byl ražený, zbývající část na Atochu byla hloubená. Součástí rozšíření byla i výstavba propojovacího tunelu s budoucí linkou metra (ten však nebyl nikdy využit). Dne 31. července téhož roku zažádala společnost o koncesi na již třetí rozšíření linky z Atochy na Puente de Vallecas. Tato žádost byla schválena 27. března 1921 a 1. července byla zahájena výstavba tohoto úseku. Ve stejný den se začal stavět i první úsek druhé linky mezi stanicemi Sol a Goya. Následně se úsek stavěl i s přilehlým úsekem do Ventas. Na samém sklonku roku, 26. prosince ještě král Alfons XIII. otevřel úsek ze stanice Sol do stanice Atocha. Celkový příjem z jízdného činil 3 miliony peset, výdaje na provoz dosáhly 1,2 milionu peset, společnost tak byla v roce 1921 zisková. V roce 1921 zaznamenala společnost madridského metra i jisté komplikace – byly sice dodány motory a podvozky z USA, dodávka nových vozů však byla zdržena stávkami v Zaragoze. Metro také muselo řešit výpadky dodávek elektrické energie. Elektřinu metro získávalo od společnosti \"Unión Eléctrica Madrileña\" \"(Madridská elektrická unie)\", ta však kvůli dlouhotrvajícímu suchu zaznamenala pokles výkonu vodních elektráren na nádržích v okolí Madridu. Společnost metra tedy začala uvažovat o záložních zdrojích proudu. To vyústilo v roce 1922 v zahájení výstavby vlastní elektrárny s dieselovými motory ve čtvrti Pacífico.\n\nSpolečnosti byla udělena 3. února 1923 koncese na výstavbu prodloužení linky 2 ze stanice Sol do stanice Quevedo. Výstavba byla zahájena 11. září téhož roku. Zároveň společnost získala pozemky pro výstavbu druhého depa (Ventas), sloužícího druhé lince. Dne 8. května 1923 byl za účasti ministrů otevřen úsek Atocha – Puente de Vallecas, který prodloužil první linku o 2,3 km na celkových 7,7 km. Linka tak měla již 14 stanic. První úsek druhé linky, Sol–Ventas, dlouhý 3,8 km a s 8 stanicemi byl otevřen za účasti královských veličenstev 14. června 1924. Na úseku byla zvláštností stanice Retiro, která byla tříkolejná kvůli budoucímu větvení linky. Téhož roku byla konečně otevřena záložní elektrárna Pacífico. V roce 1924 již celkové příjmy společnosti činily 7,5 milionu peset. Společnost také nakoupila 31 nových vozů, čímž navýšila stav vozového parku na 49 motorových a 33 vlečných vozů. Dne 25. prosince 1925 byla zprovozněna i linka Ramal – R ( – byla to odbočka linky 2).\n\nRoky 1925 a 1926 byly ve znamení tzv. \"války tarifů\" (), během které metro soupeřilo o cestující s tramvajovou sítí. Cena jízdného tehdy klesla asi na polovinu. Během roku 1926 také započala výstavba severního prodloužení linky 1 ze stanice Cuatro Caminos do stanice Estrecho a následně do stanice Tetuán ve stejnojmenné čtvrti. Tento 1,9 km dlouhý úsek byl otevřen 6. března 1919. Mezitím byl od roku 1928 budován úsek linky 2 taktéž severním směrem do stanice Cuatro Caminos, kde se měla propojit s linkou 1. Tento úsek byl otevřen po 14 měsících 10. září 1929, ale bez jakýchkoliv oficialit. Zajímavostí byl 1,5 km dlouhý úsek zcela bez stanice a kolejové propojení obou linek metra ve stanici Cuatro Caminos, což umožnilo přesun vozů mezi linkami.\n\nV roce 1930 byl změněn tehdejší plán na výstavbu linky 3, která se měla napojit na linku 2 ve stanici Goya. Provoz metra byl zachován i během stávky v listopadu 1930. Po vyhlášení druhé Španělské republiky a svržení krále, byla 14. dubna 1931 společnost donucena změnit své jméno z \"Compañía Metropolitano Alfonso XIII\" na \"Compañía Metropolitano de Madrid\". Rozvoj sítě metra však pokračoval dál, 1. srpna 1931 byla zahájena výstavba větve linky 2 ze stanice Goya do stanice Diego de León. V roce 1932 měla společnost již 1 271 zaměstnanců a síť metra přepravila ročně již 100 milionů cestujících, v tomto roce se také poprvé v metru objevily automaty na jízdenky – první 2 byly brzy doplněny o dalších 13. Úsek mezi stanicemi Goya a Diego de León byl otevřen 17. září, ale vláda odmítla účast na oficiálním ceremoniálu. Linka 2 se tak stala první (a jedinou) linkou, která se větvila, vlaky končily střídavě ve stanicích Ventas a Diego de León. Nově otevřený úsek byl unikátní také moderním řešením upevnění kolejnic – přímo na betonovém podkladě, místo obvyklého kolejového lože. V září 1932 také společnost obdržela koncesi na první úsek linky 3 v úseku Sol–Embajadores, práce byly zahájeny společností Agromán v létě následujícího roku, ale potíže způsobovalo zvodnělé podloží.\n\nV roce 1933 se objevily požadavky zaměstnanců na růst platů, byl zbourán původní výstup ze stanice Sol na náměstí Puerta del Sol. Ministerstvo veřejných prací také začalo požadovat výstavbu nové linky, která by vedla pod třídou Paseo de la Castellana, koncept byl ale zamítnut z důvodu nízkého předpokládaného využití. Kouření bylo v metru zakázáno v roce 1935, přispěl k tomu i nátlak akcionářů Peréze a Rodrígueze. Začaly se také objevovat stávky a konflikty vyvolané komunisty mezi zaměstnanci. V roce 1935 bylo odsouhlaseno prodloužení linky 3 ze stanice Sol do stanice Argüelles a v síti se poprvé objevily elektrické výhybky.\n\nObčanská válka ve Španělsku, která vypukla 17. července 1936, významně poznamenala i vývoj madridského metra. Madrid od počátku patřil k území ovládanému republikány a socialisty. Od 6. srpna začaly být přes noc otevírány stanice metra, aby umožnily úkryt před bombardováním. Jediným úsekem, který byl nově zprovozněn během války, byla 1,4 km dlouhá část třetí linky se stanicemi Sol–Lavapiés–Embajadores. Kvůli poškození a z válečných důvodů musely být uzavřeny úseky Goya – Diego de León, Atocha – Menéndez Pelayo, Sevilla–Sol a celý Ramal, v provozu byly také zvláštní sanitní vozy metra. Pro republikánské vojáky byla v metru zavedena bezplatná přeprava, ta však musela být kvůli mnohým podvodníkům následně zrušena. Ramal byl využíván pouze pro vojenskou dopravu, v tunelu Goya – Diego de León byla zřízena podzemní továrna na zbraně. Práce na úseku Sol–Argüelles byly zastaveny a obecně byl nedostatek peněz na platy dělníků. V červnu 1937 došlo z ideologických důvodů k přejmenování stanic Ópera na \"Fermín Galán\" a Iglesia na \"Sorolla\". Ze společnosti byli donuceni odejít zaměstnanci, kteří nesdíleli komunistické názory, v podnikových novinách byli tito zaměstnanci osočováni – to se nevyhnulo ani zakladatelům metra Mendozovi, Otamendimu a Echartovi, kteří na čas ze společnosti odešli.\n\nDne 10. ledna 1938 došlo v podzemní továrně na zbraně právě poblíž stanice Lista (úsek Goya – Diego de León) k mohutné explozi, linka 2 v úseku Sol–Ventas byla uzavřena do 24. ledna. Vzhledem k válečné situaci je obtížné vypátrat přesné počty, ale uvádí se 2 000–5 000 zabitých – nejen v samotné továrně. Výbuch kromě ní prakticky zdemoloval blok budov na povrchu, ulici s tramvají a tlaková vlna poškodila i několik sousedících stanic. Příčinou byla pravděpodobně nehoda či neodborné zacházení s výbušným materiálem, případně snaha republikánů o odpálení části Madridu během jeho obležení. Madrid byl 28. března 1939 konečně dobyt Francovou armádou a metro vypravilo zvláštní vlak pro obyvatele Madridu, kteří chtěli přivítat osvoboditele. Po období „rudé vlády“ se do společnosti vrátili i její zakladatelé, Carlos Mendoza se stal prezidentem společnosti, jeho zástupci byli jmenováni Antonio Gonzáles Echarta a Venancio Echevarría. Ihned po ukončení vojenských operací byla započata obnova tunelů Ramalu a Torrijos (Goya – Diego de León), tyto rekonstrukce byly hotovy nejpozději do září 1939. Byl také obnoven provoz v původním rozsahu, společnost Agromán pokračovala ve výstavbě úseku Sol–Argüelles a začalo se uvažovat o výstavbě čtvrté linky, tzv. \"Bulevares\". V tomto období bylo také znovu přijato 633 zaměstnanců, kteří byli ze společnosti vyloučeni během komunistických čistek; další pak byli naopak pro své komunistické postoje a zapojení během války propuštěni.\n\nAčkoliv Španělsko zachovalo během druhé světové války neutralitu, ekonomická situace způsobená válečným stavem v celé Evropě se odrazila i na situaci v zemi, již tak velmi poškozené následky občanské války, a velmi ztížila obnovu a rozvoj metra v následujících letech. V Madridu navíc došlo k růstu počtu obyvatel a to spolu s nedostatkem autobusů a tramvají, které byly během války zničeny, vedlo k velkému náporu cestujících v metru.\n\nV roce 1940 došlo k náboru nových zaměstnanců, během kterého byly upřednostněny zejména vdovy po obětech občanské války. Kvůli nutnosti urychlení nástupu cestujících se v rámci kampaně objevily nápisy upozorňující na nutnost nechat nejprve vystoupit cestující z vagonů. Pokračovala obnova vozového parku, prodloužení některých vozů z 11,75 m na 14,30 m a objednávka přibližně 100 nových vagonů u společnosti \"Constructora Nacional de Maquinaria Eléctrica\" (CNME). Kvůli problémům se stavbou na náměstí Plaza de España a všeobecnému nedostatku stavebního materiálu se zpozdila výstavba nového úseku linky 3.\n\nJelikož se společnost Agromán zavázala, že náklady na výstavbu nové linky 4 budou stejné jako u linky 3, byla v roce 1941 zahájena výstavba. Během roku 1941 se postupně zlepšily přepravní výkony metra – pomohla k tomu i úprava signalizace vedoucí ke snížení zpoždění; ve stanici Diego de León došlo k výměně výhybek a obratových kolejí. Nicméně kapacita metra stále nestačila přepravní poptávce, což bylo dáno i opožděním dodávek vozů objednaných u CNME. Zlepšení doznala informovanost cestujících, neboť bylo investováno do hlásičů, mikrofonů a informačních cedulí u vstupů do stanic. Téhož roku se objevil i požadavek na zavedení metra do Univerzitního městečka \"(Ciudad Universitaria)\" – k \"Paraninfu\". Miguel Otamendi tento návrh opakovaně (opět v roce 1953) odmítl kvůli ekonomické nevýhodnosti projektu – technické náročnosti (velké klesání a stoupání) a předpokládanému nízkému dopravnímu využití. Dne 15. června 1941 došlo za účasti ministra dopravy a madridského starosty ke slavnostnímu otevření prodloužení linky 3 mezi stanicemi Sol a Argüelles, pro veřejnost se otevřela linka následujícího dne.\n\nV roce 1950 madridské metro přepravilo 337 milionů cestujících.\n\nVelký rozvoj sítě metra nastal v 70., 80. a 90. letech 20. století, úměrně s ekonomickým růstem španělské metropole a jejím rozšiřováním do okolí (převážně díky rozvoji tzv. satelitních měst). U starších stanic byla prodloužena nástupiště, aby bylo možné zajistit provoz nových, kapacitnějších vlaků. Důležité bylo otevření prvního úseku okružní linky 6 v roce 1979. Ostře toto období kontrastuje s padesátými léty, kdy problémy s organizací práce a rostoucími náklady jakékoliv rozšiřování zhatily.\n\nUrychlit budování nových úseků (ale též řešit problematickou situaci způsobenou zastaráváním prvních úseků, zvyšováním cen a špatným hospodařením) pomohlo také znárodnění provozující společnosti na konci 70. let.\n\nNa konci 20. století a počátku 21. století se jednalo o jednu z nejrychleji se rozrůstajících sítí, srovnatelnou například se soulskou; díky linkám 10 a 9 dokáže madridské metro obsloužit i předměstské oblasti. Otevřen byl například úsek linky 8 vedoucí na letiště či okružní linka 12 propojující města Alcorcón, Leganés, Getafe, Fuenlabrada a Móstoles v madridské aglomeraci.\n\nV roce 2007 byly otevřeny tři nové linky lehkého metra ( ) – jedná se ale spíše o tramvajové tratě. Linka ML-1 je vedena ze stanice Pinar de Chamartín severním směrem do Las Tablas, linky ML-2 a ML-3 začínají na stanici Colonia Jardín. Zatímco ML-2 vede severozápadně přes Pozuelo de Alarcón a stáčí se zpět ke stanici Aravaca, linka ML-3 vede na západ do stanice Puerta de Boadilla.\n\nV souvislosti se španělskou dluhovou krizí vyvolalo jak ve Španělsku, tak i v zahraničí značný mediální zájem přejmenování linky 2 v roce 2013 podle sponzora – společnosti Vodafone. Madridský dopravní podnik, který metro provozuje, si od této netradiční reklamy sliboval značné snížení nákladů. Přejmenována byla kromě linky 2 i jedna z nejvýznamnějších stanic Sol na \"Vodafone Sol\". I kvůli kontroverzím se stanice i linka vrátily k původním jménům v červnu 2016. Podle dopravního podniku přineslo přejmenování 3 miliony eur, tzn. milion eur ročně. Hospodářská krize také zbrzdila prudký rozvoj metra z předcházející dekády a mnoho plánovaných projektů odsunula na neurčito.\n\nV březnu 2019 byla po 20 letech otevřena rozestavěná stanice Arroyofresno na lince 7. Její stav byl zanedbaný a musela projít významnou rekonstrukcí.\n\nMetro je v současnosti provozováno od 6.00 hodin do 1.30 (poslední soupravy končí jízdu okolo druhé hodiny ranní).\n\nZa čtvrtou linku lehkého metra bývá občas považována tramvajová linka ve městě Parla.\n\nMetro je provozováno ve čtyřech tarifních pásmech: A (město), B1, B2 a B3 (příměstské).\n\nUžívání metra je zpoplatněno, funguje zde turniketový systém. Jízdenky jsou magnetické a při průchodu turniketem jsou navíc označeny tiskem. Ačkoliv turnikety při výstupu jízdenky nepožadují, je nutné uschovat jízdní doklad po celou dobu jízdy. Děti do 4 let nemusejí jízdné platit. Cena jízdného je následující:\nOrganizátor dopravy v Madridském autonomním společenství nabízí zlevněné předplacené jízdné. Pro jeho využití je třeba požádat o bezkontaktní průkazku Tarjeta Transporte Público. Její platnost bývá 4 roky (roční jízdné) nebo 7 let (měsíční jízdné) a vzhledem k uvedení jména a fotografie je nepřenosná. Kartu je možné dobít v automatech umístěných ve všech stanicích metra a příměstské železnice Cercanías i na dalších místech. Cena předplaceného jízdného je následující:\nK lednu 2018 byly pokryty telefonním signálem následující úseky a stanice:\n\nAčkoliv se o pokrytí sítě metra signálem wi-fi hovoří, signálem je zatím pokryta pouze linka 8. Projekt je odmítán zejména pro svou vysokou cenu. První pokrytou stanicí byl pilotní projekt u stanice Nuevos Ministerios v roce 2014.\n\nLinky klasického metra jsou provozovány na rozchodu 1 445 mm. Ten má být údajně používán pouze v Madridu. Při výstavbě první linky metra byl tento rozchod převzat z rozchodu madridské tramvajové sítě. Rozdíl 10 mm oproti standardnímu rozchodu 1 435 mm vznikl pravděpodobně při převodu jednotek z britského systému imperiálních jednotek. Linky lehkého metra jsou již provozovány na standardním rozchodu 1 435 mm.\n\nLevostranný provoz, který je rozšířen na všech linkách klasického metra, má původ ve skutečnosti, že v době otevření (1919) byl levostranný provoz normou v celém Španělsku. Když byla povrchová doprava v roce 1924 převedena na pravou stranu, změny na infrastruktuře metra byly považovány za neúměrně vysoké, a proto byl levostranný provoz zachován až dodnes. Linky lehkého metra jsou ale již provozovány pravostranně.\n\nNapájení souprav je v celém madridském metru uskutečňováno trolejovým vedením. Nicméně se v síti nacházejí odlišnosti, týkající se trakčního napětí i způsobu odběru proudu.\n\nNa tratích klasického metra se vyskytují dvě napěťové soustavy – 600 V a 1 500 V stejnosměrně, lehké metro je napájeno napětím běžným pro moderní tramvajové sítě – 750 V stejnosměrně.\n\nV madridském metru soupravy odebírají proud pomocí trolejového vedení – liší se však způsobem: v současnosti je nejběžnější pevné trolejové vedení, které lze nalézt na drtivé většině úseků klasického metra. Na povrchových úsecích a několika dalších podpovrchových je instalováno klasické železniční řetězovkové vedení. Na starších úsecích se zachovalo původní prosté tramvajové vedení, to je také použito na moderních úsecích lehkého metra. Všechny úseky postavené či rekonstruované po roce 1999 (kromě povrchových úseků) jsou vybaveny pevným trolejovým vedením.\n\nNa linkách 4 a 5 se dříve vyskytovaly v různých úsecích všechny tři způsoby odběru proudu. V současnosti probíhají práce tak, aby bylo v co možná největším počtu úseků použito pevné vedení.\n\nMadridské metro používá vlastní systém návěstidel \"(Normativa interna de circulación)\", jehož účelem je zajištění bezpečného a plynulého provozu v celé síti metra. Tento systém vychází z prvotních pravidel, která byla zavedena s otevřením metra v roce 1919 (např. bílá návěst \"Volno\"). Tato pravidla platí pro klasické metro, lehké metro používá vlastní návěstní předpisy.\nNávěstidla se dělí na následující typy:\n\nNa návěstidlech se mohou objevit následující signály:\n\nNávěstidla se mohou rozlišovat podle jejich umístění – ve stanici, v mezistaničním úseku či na vedlejších tratích. Návěstidla se také mohou lišit vzájemným umístěním světel – existují uspořádání vertikální, trojúhelníková a „obrácené L“ – vertikální se zdvojeným horním světlem.\n\nV madridském metru jsou provozovány následující soupravy (M označuje motorové vozy, R vlečné vozy; pokud není mezi písmeny spojovník, jedná se o soupravu):\n\nCelkově je v síti provozováno 2 332 vozů.\n\nNejblíže realizaci je rozšíření linky 11 ze stanice Plaza Elíptica do stanice Conde de Casal. Zahájení prací je plánováno na rok 2020.\n\nExistují plány na rozšíření sítě metra – rozšíření linky 2 dále na východ do stanice \"El Cañaveral\" a propojení s linkou 7, prodloužení linky 3 přes Cuatro Caminos, prodloužení linky 8 podél Castellany směrem k Atoche, přeměna linky 11 na východní polookruh, který by vedl přes Chamartín do stanice Avenida de la Ilustración, výstavba linky 14, která by převzala severní příměstskou část linky 10. Plánuje se také výstavba dalších tramvajových úseků, případně i úplně nové tratě. Velká část projektů však byla odložena z důvodu nedostatku finančních prostředků.\n\n\n\n\n"}
{"id": "189093", "url": "https://cs.wikipedia.org/wiki?curid=189093", "title": "Donátor", "text": "Donátor\n\nDonátor ( \"donare\" – darovat, věnovat) je osoba, která vlastním nákladem vytvořila hodnotu a tuto hodnotu odkázala dedikací (darovacím dokumentem) nejčastěji veřejné společnosti. Slovo pochází z latiny. Prvotními donátory bývali majitelé panství, jejichž záměrem byla výstavba církevní stavby, nebo jejích vybavení, také obraz, socha a jiné dílo, a to jako celek. Donátor kostela nebo kláštera bral na sebe závazek nejen zbudovat stavbu, ale i udržet její provoz. Za tím účelem daroval pozemky pro stavbu samotného objektu, ale i pole, louky či lesy na její provoz podle velikosti a účelu zamýšlené stavby . Z tohoto důvodu donátor těchto objektů musel být dosti majetný. Donátor, když již vynaložil tolik prostředků, chtěl dát o sobě vědět současníkům i budoucím, proto jeho jméno na pomnících bývá vytesáno do kamene darovacím nápisem, budova je po něm pojmenovaná, na skupinových obrazech bývá zobrazen, nebo dílo nese jeho erb. Drobní donátoři jako dík za uzdravení a přímluvu svých svatých patronů často nechali vytesat jeho sochu.\n\nIdeál a praxe k přístupu nezištného daru bývá rozdílný. Podléhá vývoji společnosti, vlivům a významu obdarovaného, ale i vlivům a možnostem dárce. Slovo donátor nezastaralo. Užívá se dosud pro zřizovatele – donátory nadací a jiných nevýdělečných organizací. Rozdíl mezi donátorem a sponzorem je v rozdílném přístupu v dosažení návratnosti daru (například reklama sponzora televizního pořadu). Sponzor se podílí na úhradě části nákladů.\n\n"}
{"id": "189094", "url": "https://cs.wikipedia.org/wiki?curid=189094", "title": "David Juříček", "text": "David Juříček\n\nDavid Juříček (* 8. srpna 1974, Olomouc) je bývalý dlouholetý český házenkářský reprezentant. Jeho poslední působení se váže s nováčkem extraligy 2014/2015 Tatranem Litovel. V Litovli působil 2 roky, potom se rozhodl ukončit hráčskou kariéru. Dlouhou dobu působil v jednom z nejslavnějších českých házenkářských klubů HCB Karviná, v roce 2004 přestoupil do francouzského klubu Montpellier HB, poslední tři sezóny francouzského angažmá strávil od roku 2011 v klubu Saint Raphäel Var Handball. Na mistrovství světa v házené v roce 2005 byl vyhlášen nejlepším pivotem turnaje. \n"}
{"id": "189099", "url": "https://cs.wikipedia.org/wiki?curid=189099", "title": "Eliana Ramos", "text": "Eliana Ramos\n\nEliana Ramos (23. prosince 1988 – 13. února 2007) byla známá uruguayská modelka.\n\nNejznámější byla hlavně v zemích Latinské Ameriky, kde byla zapsána pod jednou z největších argentinských agentur.\n\n13. února 2007 byla nalezena mrtvá v domě svých prarodičů v Montevideu ve věku osmnácti let. Pitva prokázala, že porucha příjmu potravy jí způsobila infarkt.\n\nJejí přátelé poté řekli, že trpěla smrtí své sestry Luisel, která zemřela jen několik měsíců před ní na selhání srdce během módní přehlídky. \n\nJejí úmrtí rozvířilo hladinu veřejného mínění ohledně anorexie v Latinské Americe, jelikož se stala už třetí modelkou během několika měsíců, která zemřela kvůli podvýživě. \n\n"}
{"id": "189100", "url": "https://cs.wikipedia.org/wiki?curid=189100", "title": "Nick", "text": "Nick\n\nNick může být:\n\n"}
{"id": "189101", "url": "https://cs.wikipedia.org/wiki?curid=189101", "title": "Toutatis", "text": "Toutatis\n\nToutatis či Teutates je keltský bůh který byl ctěn ve starověké Galii a Británii. Jeho funkce je nejasná, ale předpokládá že šlo ochranné božstvo kmene. Nemusí se tak jednat o jméno konkrétního božstva, ale o pouhé určení „bůh našeho kmene“. Formy jména Toutatis i Teutates jsou rovnocenné, první z nich získala na popularitě díky frázi „U Toutatise!“ užívané v komiksech o Asterixovi. Francouzský keltolog Joseph Vendryes jméno Teutates ze slova \"teutā\" „kmen, lid“, analogického staroirskému \"tuath\", ale také oskijskému \"touto\" a gótskému \"thiuda\", všechna ve stejném významu.\n\nNejstarším pramenem o tomto božstvu je epos římského básníka Marca Lucana z 1. století \"Pharsalia\", který zmiňuje trojici Teutates, Esus a Taranis, kterým jsou přinášeny lidské oběti. Pozdější komentátoři dále uvádějí že Toutatisovi jsou oběti jemu přinášené topeny v sudu a to nejčastěji prvního listopadu, což naznačuje souvislost s irským svátkem Samain. Postava házící oběti do sudu s vodou na Gundestrupském kotlíku z 4. - 3. století př. n. l. je badately vykládána právě jako Teutatis.\n\nV rámci interpretatio romana byl Lucanovými komentátory Toutatis srovnáván s římským Martem či Merkurem. Mars však v pramenech z keltsko-římského prostředí nevystupuje v první řadě jako bůh války, ale především jako ochránce kmene a území, často také jako léčitel. Výslovné ztotožnění Toutatise a Marta se objevuje až v Bernských komentářích k Lucanovi z 9. století. Jméno \"Mars Toutatis\" se objevuje také na stříbrné plaketě nalezené v anglické vesnice Barkway. Nejasné je spojení s Merkurem, s takto označovaným božstvem byla v keltsko-římském prostředí spojována jak řemesla tak válka.\n\nPodle Jaana Puhvela odpovídá trojice Esus, Taranis, Teutates římské triádě Jupiter, Mars, Quirinus a severské Ódin, Thór, Frey. Teutatise tak chápe jako v rámci trojfunkční hypotézy jako božstvo zemedělské stavu.\n"}
{"id": "189102", "url": "https://cs.wikipedia.org/wiki?curid=189102", "title": "Řecké námořnictvo", "text": "Řecké námořnictvo\n\nŘecké námořnictvo (Πολεμικό Ναυτικό) je částí ozbrojených sil Řecka. V letech 1833–1924 a 1936–1973 se jmenovalo Královské řecké námořnictvo.\n\nV roce 1912 vypukla první balkánská válka, Řecko v ní bojovalo proti Osmanské říši. Řecko mělo poměrně silné válečné námořnictvo. Řekové zvítězili pod vedením kontradmirála Kountouriotise v bitvě u Elii, a v lednu 1913 v bitvě u Lemnosu.Během balkánské války se velmi proslavil v té době moderní pancéřový křižník Georgios Averoff.\n\nV Řecku na počátku první světové války existovaly dva dominantní proudy – neutralitu země podporovala konzervativní germanofilská pravice vedená řeckým králem Konstantinem I. Naopak vstup do války na straně Dohody podporovali liberálové vedení premiérem Venizelem. Později došlo k obsazení Soluně se strany Dohody a vláda v Athenách musela vydat pod tlakem dohodovým mocnostem námořnictvo. Do války se země zapojila v roce 1917.\n\nDne 15. srpna 1940 potopila italská ponorka řecký lehký křižník \"Elli\" přestože Italové nevedli s Řeckem válku. V říjnu 1940 vtrhla italská vojska do země z území obsazené Albánie. Po německém útoku v dubnu 1941 odplula většina řeckého námořnictva do Alexandrie. V říjnu roku 1944 se námořnictvo vrátilo do Řecka.\n\n\n\n\n\n\n\n\n\n\n\n\n\n\n\n"}
{"id": "189105", "url": "https://cs.wikipedia.org/wiki?curid=189105", "title": "Me'ir Amit", "text": "Me'ir Amit\n\nMe'ir Amit (: מאיר עמית, rodným jménem Me'ir Slucki, : מאיר סלוצקי; žil 17. března 1921 – 17. července 2009) byl izraelský politik, generálmajor Izraelských obranných sil (IOS), náčelník izraelské vojenské rozvědky Aman v letech 1962 až 1963 a ředitel izraelské rozvědné služby Mosad v letech 1963 až 1968. Je historicky jediným člověkem, který stál zároveň v čele obou těchto zpravodajských služeb.\n\nNarodil se ve městě Tiberias u břehů Galilejského jezera jako Me'ir Slucki. Společně s rodinou, která byla činná v dělnicko-sionistickému hnutí, se jako malý přestěhoval do Jeruzaléma a Ramat Ganu. Chodil do zemědělské školy v kibucu Giv'at ha-Šloša a na telavivskou střední školu Balfour Reali. V roce 1936, v patnácti letech, vstoupil do židovské podzemní vojenské organizace Hagana a v roce 1939 odešel do kibucu Alonim v dolní Galileji. V řadách Hagany sloužil v letech 1940 až 1945 jako palestinský židovský policista. V té době si rovněž hebraizoval své příjmení na Amit. V roce 1941 se oženil s Jonou Kelmanovou, se kterou měl později tři dcery.\n\nV řadách Hagany se účastnil bojů během izraelské války za nezávislost, ve které bojoval v bitvě u Mišmar ha-Emek, v bitvě u Jizre'elského údolí a v bitvě o Dženín, ve které byl zraněn. Po uzdravení se stal zástupcem velitele 15. pěšího praporu brigády Golani a posléze povýšil na velitele 19. obrněného praporu téže brigády. Během války jeho obrněný prapor bojoval v operacích Chorev a Uvda a patřil mezi první jednotky brigády Golani, které dosáhly jihoizraelského města Ejlat.\nPo válce se rozhodl opustit kibuc a vstoupil do řad Izraelských obranných sil (IOS). V letech 1951 až 1952 byl velitelem brigády Golani a z této pozice velel bitvě u Tel Mutila, která byla izraelskou reakcí na syrské překročení demilitarizovaného pásma na Golanských výšinách. Během bitvy se Izraelcům podařilo zatlačit Syřany zpět na jejich část demilitarizovaného pásma, avšak za cenu 40 mrtvých izraelských vojáků a mnoha dalších zraněných, za což byl Amit izraelským armádním velením kritizován. V roce 1952 byl jmenován velitelem školícího velitelství IOS. V roce 1954 se zúčastnil důstojnického kurzu ve městě Camberley ve Spojeném království a po návratu do Izraele stanul v čele operačního oddělení IOS. V roce 1955 byl jmenován velitelem jižního velitelství IOS a o rok později byl opětovně jmenován do čele armádního operačního oddělení. Ze svých funkcí byl zodpovědný za naplánování a provedení Sinajského tažení z roku 1956. V letech 1958 až 1959 stál v čele centrálního velitelství IOS.\n\nV roce 1958 se vážně zranil během rutinního parašutistického tréninku, když se mu při seskoku jen částečně otevřel padák. Po několik dní byl jeho stav kritický a po zlepšení strávil osmnáct měsíců v nemocnici. Po propuštění z nemocnice byl poslán na studijní pobyt do Spojených států, kde studoval ekonomii na Columbijské univerzitě v New Yorku, kterou absolvoval v roce 1961.\n\nPo svém návratu do Izraele v roce 1961 Amit vyhověl žádosti náčelníka Generálního štábu Cvi Cura a stal se náčelníkem vojenské zpravodajské služby Aman. Ve funkci jej provázely střety s tehdejším ředitelem Mosadu Iserem Har'elem ohledně kompetencí obou služeb. Amit přitom patřil k nejnekompromisnějším kritikům Mosadu a společně s náměstkem ministra obrany Šimonem Peresem kritizoval Har'ela za jeho postup vůči egyptskému raketovému programu.\n\nV červenci 1962 totiž egyptský prezident Gamál Násir veřejně prohlásil, že Egypt vlastní pro boj s Izraelem nové tajné zbraně. Tato skutečnost však nebyla v Izraeli plně známá, neboť byl Mosad zaneprázdněn jinými úkoly: „Har'elovi se kladlo za vinu, že nebyl schopen tento vývoj situace předvídat (…) a že při honbě za nacisty a sledováním Joseleho Schumachera po celém světě zbytečně mrhal časem a prostředky Mosadu.“ Nedlouho nato zjistili agenti Mosadu informace o původu těchto zbraní. Již od 50. let totiž v egyptském zbrojním průmyslu působila řada německých techniků, inženýrů a bývalých důstojníku Wehrmachtu. Přímo na egyptském raketovém programu přitom pracovali němečtí raketoví odborníci, kteří se během druhé světové války podíleli na nacistickém programu raket V-2. Po zjištění těchto skutečností byl Har'el „přesvědčen, že němečtí vědci pracují na zbraních ohrožujících samotnou existenci Izraele.“ Mosad proto zahájil operaci s krycím názvem „Damokles“, jejímž součástí bylo zasílání dopisových bomb, únosy a řada „nehod.“ Celá záležitost se provalila v březnu 1963, když byli ve Švýcarsku zatčeni dva agenti Mosadu. Kvůli „rozsáhlé hysterické tiskové kampani“, která mohla ohrozit Ben Gurionovu politiku vůči Západnímu Německu a tajný německo-izraelský nákup zbraní, nařídil Ben Gurion Har'elovi zastavit všechnu činnost proti německým vědcům v Egyptě. Har'el však namísto toho rezignoval, načež Ben Gurion povolal Amita do Tel Avivu, kde mu nakázal, aby po Har'elovi převzal řízení Mosadu do doby, než se po Har'elovi najde vhodný nástupce. Na devět měsíců se stal historicky jediným člověkem, který zároveň stál ve vedení Amanu i Mosadu.\n\nPo nástupu do čela Mosadu se Amit musel vyrovnat s animozitou svého předchůdce, který se při nejrůznějších příležitostech snažil zpochybňovat jeho vedení. Har'el však nebyl jediným, komu se nový ředitel nelíbil; část nespokojených agentů, včetně například budoucího premiéra Jicchaka Šamira, z agentury na protest odešla. Patrně nejvážnější situací, při níž Har'el požadoval Amitovo propuštění, bylo zapletení Mosadu do vraždy marockého opozičního vůdce Mehdiho Ben Barky z roku 1965. Počátkem 60. let totiž Mosad spolupracoval s marockou tajnou službou, kterou dokonce pomáhal reformovat a cvičit její agenty. V roce 1965 požádal marocký ministr vnitra a šéf tajné služby Mohamed Oufkir Mosad, aby pomohl vypátrat Ben Barku, který plánoval svržení marockého monarchistického režimu. Do operace se zapojila i francouzská tajná služba SDECE. Ve spolupráci všech tří tajných služeb byl Ben Barka vypátrán a marockými a francouzskými agenty v říjnu 1965 unesen do Paříže. Následně byl po výslechu a mučení zabit. Poté, co se celá událost provalila, začalo ve Francii médii velmi sledované vyšetřování. Přestože se Francouzi o podílu Izraelců nezmínili, požadoval Har'el v Izraeli odvolání Amita či premiéra Levi Eškola a zodpovědnou osobu obvinil z porušení národního a mezinárodního práva. Amit však „účast izraelských agentů na únosu a zavraždění Ben Barky popřel a tvrdil, že Mosad v celém případě sehrál jen ‚okrajovou úlohu‘: Marokáncům pouze dodal ‚jeden pas‘ a ‚pronajal pro ně několik aut‘.“ Zároveň dodal, že premiér Eškol dal k operaci souhlas. Následně proběhlá dvě interní vyšetřování však žádný výsledek nepřinesla. Amitovi se nakonec podařilo celou událost přečkat a samotný skandál zůstal v tajnosti.\n\nAmitovu působení v čele Mosadu je však připisováno ukončení rivality mezi tajnými službami, které se dlouhá léta potýkala s nejednoznačností pole působnosti. To bylo umožněno především jeho chápáním potřeby koordinace a spolupráce mezi jednotlivými službami. Za Amitova vedení došlo k řadě významných úspěchů zpravodajské služby a připisuje se mu i velká zásluha na rozšíření sítě agentů (tzv. HUMINT), zvláště v arabském světě. Jedním z jeho prvních rozhodnutí bylo v roce 1964 navázání spolupráce s iráckými Kurdy, které Mosad pomáhal cvičit a zbrojit. Kurdy v Iráku dokonce Amit několikrát tajně navštívil.\nVelkým úspěchem izraelských zpravodajských služeb byla infiltrace špiona Eliho Kohena (krycí jméno „Menaše“) do nejvyšších úrovní syrské politiky. Kohen byl v květnu 1960 naverbován do zvláštní jednotky vojenské rozvědky Aman a následně vyslán přes Argentinu, coby bohatý obchodník, v roce 1962 do Sýrie. V Sýrii vystupoval jako prosperující obchodník s nábytkem a postupně získal mnoho konexí ve vysokých finančních, vojenských a politických kruzích, včetně úzkých styků s nejvýznamnějšími představiteli strany Baas. Díky tomu se například se syrskými přáteli vypravil v červenci 1962 na výlet po syrských opevněních na Golanských výšinách a získané informace a pořízené fotografie pak Izraeli později pomohly při dobytí tohoto hornatého území v šestidenní válce v roce 1967. V roce 1964 byl Kohen převelen pod Mosad a nadále pokračoval ve své špionážní činnosti v Sýrii. Kohen však nepatřil mezi dokonalé špiony a jeho časté používání vysílačky, navíc na stejné frekvenci, nakonec vedlo k jeho odhalení syrskou kontrarozvědkou. V následném procesu byl odsouzen k trestu smrti a 19. května 1965 veřejně oběšen.\nMezi nejvýznamnější úspěchy Mosadu pod Amitovým vedením však patřilo zorganizování únosu tehdy nejmodernějšího sovětského stíhacího letounu MiG-21F z výzbroje iráckého letectva v roce 1966. Celou operaci přitom iniciovala poznámka tehdejšího velitele letectva a pozdějšího prezidenta Ezera Weizmana, který v roce 1963 směrem k Amitovi prohlásil: „Když mi sem dopravíte Mig-21, odvedete dobrou práci.“ Operace dostala kódový název „Jahalom“, avšak Mosad při ní zprvu nebyl úspěšný. Nakonec se mu ale podařilo k dezerci přemluvit iráckého pilota, kapitána Munira Redfu, který pocházel z maronitské křesťanské rodiny. Výměnou za dezerci Redfa žádal, aby Mosad propašoval z Iráku jeho rodinu. Navíc byla dohodnuta finanční odměna ve výši více než milion dolarů. Celá operace nakonec proběhla 16. srpna 1966. Redfa letěl přes severní Jordánsko a krátce před izraelským vzdušným prostorem mu přiletěly naproti dva izraelské stíhací letouny. Díky získání letounu, který byl ve výzbroji všech nepřátelských států, se Izraeli podařilo zjistit letové a technické vlastnosti a parametry letounu, které se později ukázaly jako nedocenitelné při šestidenní válce v roce 1967. Plány letounu i letoun samotný Izrael rovněž zapůjčil americké straně (CIA a USAF), díky čemuž došlo k ještě většímu upevnění vzájemných vztahů.\n\nDíky těmto agentům v egyptské armádě měla IOS během Šestidenní války v roce 1967 k dispozici klíčové informace pro izraelský preventivní úder proti egyptským leteckým základnám (operace Moked). Další detailní informace dodané Amitovým Mosadem pak posloužily při následné pozemní ofenzívě. Díky Amitovi, který přesvědčil tehdejšího amerického prezidenta Johnsona a šéfa CIA Helmse, se v šestidenní válce dostalo Izraeli na diplomatické půdě podpory Spojených států.\n\nPo svém odchodu z Mosadu dále pracoval pro vládu. V roce 1976 vystoupil ze Ma'arachu a pomáhal zakládat Demokratické hnutí za změnu (zkráceně Daš) Moše Dajana. Ve volbách v roce 1977 pak za tuto stranu kandidoval do Knesetu a stal se jeho poslancem. V roce 1977 byl jmenován ministrem dopravy a komunikací ve vládě Menachema Begina, čímž rozhněval své někdejší labouristické kolegy a přátele. V roce 1978 však vládu i Daš opustil a stal se členem opoziční liberální strany Šinuj a v roce 1980 se nakonec vrátil do Ma'arachu. Během funkčního období sedmého Knesetu byl členem výboru pro zahraniční věci a obranu. Po jednom funkčním období v Knesetu v roce 1982 ukončil svou politickou dráhu.\n\nPo odchodu z politiky zastával řadu vysokých pozic v izraelských hi-tech společnostech. Stal se jedním z „otců“ výstavby první izraelské telekomunikační družice Amos. V roce 2003 mu byla udělena Izraelská cena za celoživotní přínos izraelské společnosti. V roce 2006 poskytl rozhovor, ve kterém zhodnotil boj s islámským terorismem. Na konflikt s ním se dívá jako na třetí světovou válku kvůli snahám rozšířit islám po celém světě. Zastává také názor, že by současný íránský prezident Mahmúd Ahmadínežád měl být odstraněn. Před svou smrtí byl předsedou izraelského Střediska pro zvláštní studia.\n\nIzraelský prezident Šimon Peres o něm po jeho smrti prohlásil:\n\n"}
{"id": "189108", "url": "https://cs.wikipedia.org/wiki?curid=189108", "title": "Henoteismus", "text": "Henoteismus\n\nHenoteismus (řecky \"heis Theos\" - jeden bůh) je označení pro takový druh náboženství, které uctívá jednoho hlavního či nejvyššího boha, ale - na rozdíl od náboženství monoteistických - nevylučuje ani nepopírá existenci jiných bohů (polyteismus). Podobný význam má i slovo monolatrie.\n\nPojem vytvořil německý filosof Friedrich Schelling a zpopularizoval indolog Max Müller, který jím charakterizoval indická náboženství. Za příklad může posloužit kemetismus či řecké náboženství. Henoteistické pojetí víry můžeme najít také v učení mormonů.\n"}
{"id": "189111", "url": "https://cs.wikipedia.org/wiki?curid=189111", "title": "Strašilky", "text": "Strašilky\n\nStrašilky (Phasmatodea) jsou řád tropického hmyzu bizarního zjevu. Mohou vypadat jako větvička, list nebo třeba kus kůry a dokonale tak splývat s prostředím. Jedná se o výlučně býložravý hmyz.\n\nVyskytují se ve všech tropických a subtropických oblastech, převážně ve vlhčích lesních biomech. Nejvíce druhů žije v jihovýchodní Asii a Malajsii (Indomalajská oblast). Některé druhy osídlily i teplejší části mírného pásu, hlavně na jižní polokouli. Například některé druhy, zavlečené z Nového Zélandu, dokáží přežívat v jihozápadní Anglii. V Evropě jsou původní druhy pakobylek \"Bacillus rossius\" a \"Clonopsis gallica\", které žijí ve Středozemí.\n\nVětšina strašilek je větších než 5 cm, ale najdou se i druhy, které dorůstají až do velikostí větších než 25 cm, výjimečně i přes 60 cm (\"Phryganistria chinensis\"). Mnoho druhů strašilek ztratilo schopnost létat, jejich křídla jsou zkrácená či zcela zakrnělá. Většinou mohou létat samci a samice nikoliv, ale u některých druhů nelétají obě pohlaví. Naproti tomu existují i druhy s letuschopnými samicemi. Strašilky jsou morfologicky velmi variabilní. Dají se rozdělit do tří typů: typ hůlkovitý nebo větévkovitý, často neobyčejně úzký, štíhlý a dlouhonohý - tyto typy označujeme obecně jako pakobylky, druhý typ je kratší a robustnější, přičemž tělo je pokryto trny nebo jinými výrůstky, někdy i neobvykle velikými a mohutnými, tyto typy se označují jako strašilky v užším slova smyslu, třetí typ připomíná jak zbarvením, tak i tvarem list, přičemž celek je neobyčejně mimetický — takové druhy obecně označujeme jako lupenitky. České označení \"lupenitky\" se kryje s taxonomickým, tedy označuje přesně danou čeleď Phylliidae, respektive podčeleď Phylliinae (podle použitého systému). Naproti tomu označení \"pakobylka\" a \"strašilka\" (v užším smyslu) se vůbec nekryje s taxonomickým systémem, ale popisuje pouze vzhled (navíc názor na to, co je ještě strašilka a co už pakobylka se může subjektivně různit).\n\nPrvotním ochranným mechanismem strašilek je jejich kryptické zbarvení a tvar těla, díky kterému splývají s prostředím, v němž žijí. Tento efekt často ještě umocňují svým chováním. Většina druhů pakobylek (vypadají jako větvičky) přikládá přední nohy k sobě natažené v ose těla, čímž opticky prodlouží \"větvičku\", za kterou se vydávají. Mnoho druhů strašilek se při pohybu pohupuje a napodobuje tak větvičku nebo list ve větru. Čerstvě vylíhlé nymfy některých druhů (například \"Extatosoma tiaratum\") se podobají vzhledem i způsobem chůze mravencům, starší nymfy i dospělci této strašilky připomínají zase štíry (svým zvednutým zatočeným zadečkem). Obojí může mít efekt na odrazení nepřátel. Když už přece jen dojde k napadení, strašilky mají v záloze další mechanismy. Nejjednodušší je prostě spadnout z větve dolů, nebo, v případě okřídlených druhů, odletět. Mnoho okřídlených druhů může ještě před startem odhalit pestrou kresbu na druhém páru křídel, čímž predátora poleká (\"Necroscia annulipes\"). Zajímavou zbraní strašilek je takzvané kousání zadníma nohama. Dělají to například strašilky \"Heteropteryx dilata\", \"Extatosoma tiaratum\" nebo rod \"Eurycantha\". Tyto strašilky mají zadní nohy porostlé trny a při napadení se nepřítele snaží sevřít mezi stehno a holeň. Samci druhů \"Eurycantha calcarata\" nebo \"Eurycantha horrida\" mohou tímto způsobem dokonce poranit prst člověka až do krve. Některé druhy strašilek mohou zase vypouštět páchnoucí sekret nebo jej dokonce vystřikovat na nepřítele (\"Peruphasma schultei\", \"Pseudophasma spp\"....).\n\nMnoho druhů strašilek je schopno nepohlavního rozmnožování, takzvané partenogeneze. V partenogenetické populaci se nevyskytují samci; samice jen kladou neoplozená vajíčka, ze kterých se líhnou zase jen samice. U některých druhů se samci téměř nevyskytují, některé druhy vytvářejí partenogenetické i normální bisexuální populace (například v závislosti na klimatu) a některé druhy jsou vždy bisexuální. Oplozené samice většinou snášejí více vajíček a i líhnivost bývá o něco vyšší. \n\nVajíčka strašilek připomínají semínka rostlin. Na svrchním pólu vajíčka se nachází víčko (operculum), kterým se později líhne nymfa. Samice je nejčastěji jednoduše pouštějí na zem, některé druhy (\"Extatosoma tiaratum\") je vystřelují do větší vzdálenosti. Jiné druhy vajíčka kladou do různých štěrbin nebo do půdy, některé druhy je nalepují na rostliny.\n\nNymfy strašilek se do dospělosti svlékají většinou šestkrát, samci někdy pětkrát. U některých druhů je počet svlékání větší či menší, ale opět platí, že samci mají o jedno svlékání méně a dospívají tedy dříve. Před svlékáním se strašilky snaží nalézt vhodné místo, kde se zavěsí hlavou dolů a mají pod sebou dost prostoru. Většinou je zapotřebí vzdušná vlhkost, jinak nymfa zůstane uvězněna ve staré kutikule a zahyne, v lepším případě přijde o jednu nebo více končetin. Strašilky však mají velkou regenerační schopnost a během tří svlékání jsou schopny nahradit ztracenou nohu či tykadlo.\n\nChov strašilek není příliš náročný. Je třeba jen zajistit správnou velikost a typ insektária, optimální vlhkosti a teploty a samozřejmě pravidelný přísun čerstvé potravy vhodného druhu. V přírodě se strašilky živí různými tropickými rostlinami, pro nás těžko dostupnými. Většina druhů přijímá ochotně některé naše rostliny. Nejčastěji se používá ostružiník, protože některé jeho druhy mají listí i přes zimu. Kromě něj lze krmit i jinými rostlinami čeledi růžovitých (maliník, růže, jahodník, hloh) a třeba i břečťanem, lískou, dubem, bukem, břízou, lípou a podobně. Některé druhy přijímají jako náhradní potravu pouze kapradiny (\"Oreophoetes peruana\"), jiné například rododendron (\"Asceles sp\". “Ban Salok”). Existují samozřejmě i druhy (monofágní), které nežerou nic jiného než svou původní rostlinu a ty tedy můžeme jen těžko chovat.\n\nNěkteré často chované druhy:\n\n\n"}
{"id": "189133", "url": "https://cs.wikipedia.org/wiki?curid=189133", "title": "Leo Birinski", "text": "Leo Birinski\n\nLeo Birinski (patrně 8. června 1884 Lisjanka, Ukrajina, Ruské impérium – 23. října 1951 Bronx, New York City, USA) byl dramatik, filmový scenárista a režisér židovského původu. Působil v Rakousku, Německu a v USA. Jako dramatik dosáhl největší popularity v Evropě v letech 1910 – 1917, pak byl postupně zapomenut. Od 20. do 40. let 20. století pracoval především jako scenárista pro film, nejprve německý, později americký. V USA se však vrátil i k psaní divadelních her. Psal německy, později v USA anglicky.\n\nZnovuobjevení českých překladů Birinského her v 60. a pak v 70. letech 20. století v českých antikvariátech podnítilo vznik nových inscenací v Rakousku, v tehdejším Československu, Jugoslávii a Maďarsku. Probudilo však i zájem o jeho životní osudy. Do současnosti se totiž o jeho životě zachovalo jen minimum běžně dostupných informací. Navíc kolem osoby Birinského vždy vznikaly nejrůznější legendy a fámy, jejichž šíření patrně sám podporoval. Například fáma o jeho sebevraždě v roce 1920 dokonce z novinových nekrologů vstoupila i do encyklopedií.\n\nLeo Birinski – příjmení po matce – zhruba od roku 1908 až do smrti jeho občanské i umělecké jméno. Leo Gottesmann – příjmení po otci – nejméně do roku 1906 je používal jako občanské jméno.\n\nRůzné pravopisné a jazykové varianty: Leo G. Birinski, Leo Birinsky, Lev G. Birinski, Lav Birinski, Birinszki Leó, Lev Birinszkij, Leon Birinski atd. V českém prostředí je znám pod poruštěným jménem Lev Birinskij. To patrně souvisí s marketingovou a vlasteneckou mystifikací pražského Národního divadla k české premiéře jeho hry \"Mumraj\" roku 1912. Tato satira na ruské poměry, napsaná německy židovským autorem žijícím ve Vídni, by patrně byla v českém Národním divadle neprůchodná, proto byl Birinski prohlášen za židovského autora píšícího rusky a jeho příjmení dostalo ruskou koncovku. Formulace „Rusky napsal Lev Birinskij“ na zdejší divadelní ceduli vstoupila do českých dějin divadla a jen velice obtížně se vyvracela, takže ještě na konci 20. století zde byl Birinski uváděn jako ruský autor.\n\nJeho původ je dost nejasný a existuje asi osm, někdy zcela protichůdných, verzí místa a data jeho narození. Podle českých pramenů se narodil roku 1885 v Kyjevě na Ukrajině. Podle německých a rakouských pramenů a podle \"Velké židovské národní biografie\", vydané v Czernowitz, se Birinski narodil v Bukovině – buď přímo v hlavním městě Czernowitz nebo v městečku Storozynetz, a to roku 1880 nebo 1884. Podle amerického filmového slovníku to bylo roku 1882 někde v Rusku. Jednoznačnou odpověď nedávají ani Birinského dobové osobní dokumenty. Ve vídeňských přihláškách k pobytu (zachovalo se jich 18 z let 1904 – 1921) zpočátku uváděl jako datum narození červenec 1884 a jako rodiště střídavě haličská městečka Borszczów nebo Skała. Dne 12. prosince 1914 Birinski náhle změnil identitu a až do definitivního odjezdu z Vídně uváděl jako datum narození 8. červen 1884 a jako rodiště městečko Lisjanka v Rusku (190 km jižně od Kyjeva, dnes Ukrajina). Při příjezdu do USA se imigračním úředníkům prokázal nikaragujským pasem a jako místo narození uvedl přístav Bluefields v Nikaragui. Který z těchto údajů je pravdivý, dnes nelze s jistotou určit, některé z nich však lze vyloučit. Židovské matriky z Czernowitz a z Borszczowa se zachovaly dodnes a podle nich se v těchto obcích prostě nenarodil. Nikaragujská identita vypadá exoticky, ale není věrohodná – roku 1921 odjel z Vídně do Berlína jakožto ukrajinský občan (což lze doložit). Nikaragujské doklady si zřejmě nějakým způsobem opatřil v Německu; jakým, to by byla jen spekulace. Podle rodinných souvislostí se jako Birinského nejpravděpodobnější rodiště jeví Lisjanka. Jeho otec Hersch (Hermann) Gottesmann pocházel z Borszczowa a byl obchodním zástupcem (v přihláškách k pobytu uváděl povolání „Agent“). Roku 1877 se v obci Počapincy (10 km od Lisjanky) oženil s Čarnou Birinskou (nebo Berinskou), dcerou pachtýře z Lisjanky. A v Lisjance se také narodil roku 1889 Leův mladší bratr Mordko. Tamější dobové matriky byly zničeny, takže tato hypotéza zůstane navždy nepotvrzená. Pokud se týče data narození, musíme věřit tomu, jež v souvislosti s Lisjankou uváděl on sám: 8. června 1884 (není však jasné, zda podle juliánského nebo gregoriánského kalendáře).\n\nO důvodech náhlé změny jeho identity roku 1914 můžeme jen spekulovat. Pro život v Rakousku-Uhersku bylo určitě jednodušší vystupovat jako rakouský občan haličského původu – o tom zřejmě rakouské úřady přesvědčil, možná i díky haličskému původu otce Hermanna. Po vypuknutí první světové války mu však mohlo hrozit povolání do armády a začalo být výhodnější přiznat původ z Lisjanky. Tím se z něj stal občan nepřátelského státu s povoleným trvalým pobytem ve Vídni. Jde ovšem jen o hypotézu.\n\nOsudy rodiny Gottesmannových v prvních letech jeho života můžeme odvozovat jen z nepřímých indicií. Z místa narození jeho mladšího bratra Mordka (1889) lze soudit, že rodina nejméně do konce 80. let zřejmě žila v Lisjance. Někdy před rokem 1900 se patrně přestěhovala do Czernowitz, kde se 1. ledna 1900 narodila jeho nejmladší sestra Hanna (Anna).\n\nÚdaj o jeho příchodu do Vídně existuje ve dvou verzích. Podle dobového životopisu, uváděného českými prameny, se to stalo roku 1901. Podle přihlášek k pobytu bratra Mordka přesídlila rodina z Czernowitz do Vídně až v červenci 1904. A tyto údaje se zdají pravděpodobnější. Birinski později (roku 1940 při sčítání lidu v USA) uvedl, že absolvoval tři roky vysoké školy. Pokud je to pravda, musel před tím vystudovat gymnázium. A to by podle ruského modelu (např. v Kyjevě) ukončil asi roku 1902, podle rakouského modelu (např. v Czernowitz) asi roku 1903. Podle dostupných pramenů se zdá, že do Vídně přišel až po absolvování střední školy. Leo se zde přihlásil pod jménem Gottesmann a jako místo narození uvedl Borszczów v Haliči (otcovu rodnou a domovskou obec). Toto příjmení po otci používal nejméně do roku 1906. Nejstarší dokument, v němž se již prezentoval jménem po matce, tedy jako Birinski, je dopis odeslaný z Vídně roku 1908. Tomuto příjmení zůstal věrný až do smrti, pod ním také publikoval, občas ještě v pravopisné variantě Birinsky. Ve Vídni pracoval jako knihkupecký příručí (Handelskommi). Jeho stopa dočasně zmizela na konci roku 1906, kdy ještě pod jménem po otci odjel z Vídně „domů“ (můžeme se dohadovat, zda do Haliče či na Ukrajinu a zda právě v tomto období někde tam nestudoval na vysoké škole). Ve Vídni se znovu prokazatelně objevil v roce 1908, již jako Birinski. Rychle pronikl do tamních uměleckých kruhů, spřátelil se s významnými herci Hugem Thimigem a Josefem Kainzem, kteří mu pomáhali v začátcích jeho umělecké dráhy. Začal překládat a později se věnoval i vlastní dramatické tvorbě. Pro Kainze v posledním období jeho života zřejmě pracoval jako osobní tajemník a pečoval o něj i během jeho fatální nemoci až do Kainzovy smrti v září 1910. Podle přihlášek k pobytu Birinski v té době občas pobýval v Berlíně a v Mnichově, kde patrně navazoval další umělecké kontakty.\n\nZ vídeňského období pocházejí jeho tři divadelní hry. Tragédie \"Der Moloch\" byla uvedena v lednu 1910 ve Vídni a ještě v témže roce vydána tiskem, nejprve na pokračování v berlínském měsíčníku Ost und West, posléze pak ve Vídni a v Berlíně dvakrát knižně. Prokazatelně byla uvedena i v Německu a dále v chorvatském a slovinském překladu. Do češtiny byla sice přeložena hned v roce 1910 Vincencem Červinkou, ale z uvedení pražským Národním divadlem nakonec z trochu záhadných důvodů sešlo. O tragédii \"Raskolnikoff\" podle Dostojevského \"Zločinu a trestu\" se sice rovněž psalo již v roce 1910, ale vydána byla asi až v roce 1912 v Mnichově, a to ve formě rozmnoženého strojopisu. Poprvé byla inscenována v dubnu 1913 v Geře (ve Vídni ji uvedli až roku 1917). Některé prameny ji přesto označují za prvotinu. Mimo autorovu domovinu byla v té době uvedena patrně pouze v Německu, Chorvatsku a ve Slovinsku. Český překlad vytvořila roku 2007 podle původního vydání Kateřina Bohadlová, v roce 2009 se uskutečnila česká premiéra. Nejúspěšnější hrou tohoto období se stala komedie – podle samotného autora tragikomedie – \"Narrentanz\". Uvedena byla 28. září 1912 současně v deseti městech. Vzápětí byla hra v Mnichově vydána knižně. Následovalo množství dalších inscenací v celé německojazyčné oblasti, v listopadu byla hra uvedena dokonce v německém divadle v New Yorku. Řadu překladů zahájilo české uvedení pod názvem \"Mumraj\" 1. října 1912 v pražském Národním divadle (překlad Vincenc Červinka), a to za účasti autora. Kromě češtiny lze prokázat existenci dobových překladů do polštiny, slovinštiny, maďarštiny, dánštiny, nizozemštiny a francouzštiny. Tisk se zmiňoval ještě o překladu do angličtiny, a dokonce do japonštiny – jejich existenci ani případné inscenace se však zatím prokázat nepodařilo. Kromě těchto tří her je Birinski podepsán ještě pod úpravou Nestroyovy frašky \"Nur Ruhe!\", která byla uvedena v lednu 1914 ve Vídni a obratem tamtéž vydána knižně (jediný dostupný výtisk vlastní Knihovna Kongresu ve Washingtonu). Oprávněnost uvádění Birinského jako spoluautora však zejména vídeňský kritik a satirik Karl Kraus nemilosrdně odmítl.\n\nV březnu 1920 proběhla vídeňským tiskem zpráva o jeho sebevraždě a rozšířila se rychle i do zahraničí. Později se zjistilo, že šlo o fámu, která vznikla záměnou Birinského s jeho mladším jmenovcem (a snad také příbuzným z Haliče) Leonem Gottesmannem. Objevila se nějaká dementi, leč nebyla zřejmě dost důrazná, takže pro většinu encyklopedií Birinského život tehdy skončil. Díky tomu se jeho osobnost rozdělila na dvě slovníková hesla: Birinski – divadelník roku 1920 „zemřel“ a Birinski – filmař se ve 20. letech „z neznáma vynořil“. Skutečný Birinski však v dubnu 1921 definitivně opustil Vídeň a přesídlil do Berlína. A z Vídně odjížděl jako ukrajinský občan.\n\nV Německu se patrně oženil s pianistkou židovského původu Felicií Aschkenasovou, narozenou zřejmě roku 1902 ve Varšavě. Pracoval již téměř výlučně pro film, napsal celou řadu scénářů, a dokonce spolupracoval s Paulem Lenim na režii známého filmu \"Das Wachsfigurenkabinett\" (1923 – 1924). Jeho prvním doloženým dílem z této doby byl scénář pro film \"Tragödie der Liebe\" (režie Joe May, 1922); podle některých pramenů šlo o první promítaný film, v němž si malou roli zahrála Marlene Dietrich. Během německého období se prokazatelně podílel na 13 filmových scénářích, některé z nich daly vzniknout významným filmům: \"Varieté\" (režie E. A. Dupont, 1925) nebo filmy Gennara Righelliho. Pro Righelliho měl psát scénář i k nerealizovanému projektu \"Winnetou\", kde měl titulní roli hrát Wilhelm Dieterle. Během berlínského pobytu napsal divadelní hru \"Der heilige Teufel (Rasputin)\", jež patrně nebyla nikdy uvedena a jejíž německý text se nepodařilo najít. Existuje pouze v pozdější anglické verzi, nalezené v USA.\n\nRoku 1927 odešel do Spojených států. Podle imigračních seznamů přicestoval 16. září lodí RMS Berengaria společnosti Cunard Line, na niž nastoupil v Cherbourgu, do newyorského přístavu Ellis Island. Při vstupu do země se ze záhadných důvodů prokázal nikaragujským pasem (tedy i tamním občanstvím), v němž měl dokonce zapsáno jako místo svého narození nikaragujské město Bluefields a své první jméno ve tvaru „Leon“. Oficiálně přijel navštívit svého známého Simona Suttu (obchodník s kůžemi z Moskvy, který žil na Manhattanu). Pobyt, původně plánovaný na 6 měsíců, se protáhl až do jeho smrti, tedy na 24 let. Jeho manželka Felicia v doprovodu své matky přicestovala 28. října 1929 rovněž na Ellis Island, také s nikaragujským pasem a také na návštěvu Simona Sutty. O necelý měsíc později podala u vrchního soudu v Los Angeles žalobu o rozvod kvůli „manželovu krutému jednání“. Z pozdějších dokumentů vyplývá, že k rozvodu nakonec nedošlo. Podle imigračních seznamů opustil Birinski americký kontinent jen jednou, když roku 1936 navštívil asi na týden Havaj. Při návratu uvedl, že je rozvedený, židovskou národnost nahradil ruskou, jen nikaragujskému občanství zůstal věrný. A ze stejného pramene známe i jeho tehdejší trvalé bydliště: Hollywood, 3110 Hollyridge Drive. Dne 9. března 1937 odevzdal úřadům v Los Angeles tzv. Declaration of intention (prohlášení o záměru získat občanství USA), v níž kromě nikaragujské příslušnosti uvedl, že na území USA vstoupil s tímto cílem 7. května 1932 autem z Mexika. Při sčítání lidu roku 1940 uvedl nikaragujský původ, rodinný stav: ženatý, vzdělání: tři roky vysoké školy a povolání scenáristy ve filmovém studiu. S manželkou Felicií se zřejmě nerozvedl, ale nežili spolu. Felicia měla koncem 40. let trvalé bydliště prokazatelně v Buenos Aires v Argentině. A to je skoro vše, co je o Birinského americkém pobytu doloženo písemně; žádné významnější informace se nenašly ani v knihovně při Academy of Motion Picture Arts and Sciences, přestože „he worked on some major films“. Přestože ve všech úředních dokumentech, nalezených v USA, Birinski uváděl nikaragujský původ, pravděpodobnější je, že se narodil v ukrajinské Lisjance. Tuto verzi totiž podporují starší prameny a o Birinského původu z Ruska psal v nekrologu i jeho dobrý známý Paul Frank.\n\nV USA pokračoval v práci autora filmových námětů, scenáristy a příležitostného režiséra. Prokazatelně se tam podílel na dvanácti scénářích a na osmi nerealizovaných projektech, u několika dalších filmů je jeho podíl nejistý. Jeho prvním americkým dílem se ihned zřejmě stala režie filmu \"Das große Glück\", což byla německojazyčná verze filmu \"A Ship Comes In\" z roku 1928. Další dva projekty, na nichž se podílel, se realizace nedočkaly. V pozůstalosti po Glorii Swanson se zachovaly různé verze scénáře pro nedokončený film \"Queen Kelly\". Jednu z verzí scénáře vytvořil mezi březnem a dubnem 1929 právě on sám. Druhým nerealizovaným projektem měl být film \"The Bargain in the Kremlin\", jehož scénář s „revolučním příběhem“ měl psát pro režiséra Paula Leniho. Některé z filmů patřily podle hollywoodské terminologie mezi tzv. „velké“: na příklad \"Mata Hari\" s Gretou Garbo nebo Mamoulianovy filmy \"The Song of Songs\" (s Marlene Dietrich) a \"The Gay Desperado\". V roce 1936 byl jeden film podle jeho scénáře natočen i ve Francii. On sám si ještě jednou vyzkoušel i filmovou režii v romanci \"Flirtation\" z roku 1934. Koncem roku 1936 proběhla tiskem zpráva, že MPAA v zájmu dobrých vztahů s Velkou Británií podle Haysova kodexu zastavuje práci na filmu \"I Gave My Wife to the King\" o aféře bývalého britského krále Edwarda VIII. a paní Wallis Simpsonové. S námětem jako první přišel právě Birinski. Posledním známým filmem podle Birinského námětu byla špionážní komedie \"The Lady Has Plans\" z roku 1942 s Paulette Goddard.\n\nDva z jeho filmů se staly předlohou pro stejnojmenné rozhlasové hry: roku 1937 to byl \"The Song of Songs\" a roku 1943 \"The Lady Has Plans\". Obě hry byly vysílány v síti CBS (Columbia) v rámci cyklu The Lux Radio Theatre a dodnes se v soukromé sbírce zachovaly jejich nahrávky.\n\nVe Spojených státech se věnoval i psaní divadelních her. V září 1932 si zaregistroval práva na hru \"The Last Czarina\", což zřejmě byla první anglická verze hry \"Der heilige Teufel (Rasputin)\", kterou si přivezl z Německa. Její pozdější verze s názvem \"The Holy Devil (Rasputin)\" se našla v pozůstalosti po novináři a spisovateli Hermanu Bernsteinovi (zemřel v srpnu 1935), který v textu provedl několik především jazykových úprav. Tato hra téměř jistě nebyla nikdy ani inscenována, ani vydána tiskem. Po celou první polovinu 30. let se v newyorském tisku objevovaly zmínky o dalších a dalších chystaných inscenacích Birinského her – pod rozmanitými názvy se však zřejmě skrýval pouze různě přepracovaný a do kulis španělské občanské války přesazený \"Mumraj\". K realizaci skoro jistě ani v jednom případě nedošlo. V lednu 1935 byla v broadwayském divadle Imperial Theatre uvedena jeho hra \"Nowhere Bound\" o lidech deportovaných z USA. Na repertoáru se udržela měsíc, bylo odehráno celkem 15 představení. On sám zde působil zároveň jako spoluproducent inscenace. V září 1944 pak následovala hra \"The Day Will Come\", uvedená v jiném broadwayském divadle National Theatre (dnes Nederlander Theater). Její děj se odehrával v Rusku během druhé světové války, klíčovou situací bylo setkání Adolfa Hitlera s Bludným Židem v opuštěné ruské vesnici. Odehráno bylo cca 20 představení. Kromě toho existují ještě zmínky o hrách \"Clouds over the Continent\" z roku 1937 nebo \"Melodrama in D Minor\" z roku 1943, jejich jevištní realizaci nebo vydání tiskem se však nepodařilo prokázat. Texty těchto her zatím nebyly nalezeny.\n\nPoslední stopa po něm a jeho díle tedy pochází z roku 1944. Následujících sedm let jeho života je opět zahaleno mlhou. Podle dochovaného úmrtního listu Leo Birinski zemřel dne 23. října 1951 ve více méně chudinské nemocnici Lincoln Hospital v Bronxu. Úmrtní list poněkud atypicky neobsahuje téměř žádné údaje o zemřelém – pouze informaci, že mu bylo 50 let. Podle všech zjištění mu však v okamžiku smrti muselo být 67 let. A tak i ten poslední úřední dokument o jeho životě zakonzervoval záhadu či omyl zcela v duchu celého jeho životopisu. Pravděpodobně zemřel v bídě a zřejmě zcela osamělý (bez známých dědiců a bez kontaktů s příbuznými). Byl pohřben na newyorském městském hřbitově Potter´s Field na ostrově Hart Island v hromadném hrobu („plot 45, section 2, no. 14“). Paul Frank v nekrologu, otištěném v prosinci 1951 v newyorském německojazyčném týdeníku Aufbau, píše, že Birinski zemřel na mozkovou mrtvici ve věku 69 let, a potvrzuje, že poslední období života strávil v bídě. Tento nekrolog se zřejmě stal zdrojem informací pro „Doylův slovník“. Roku 2009 se podařilo najít Birinského příbuzné, žijící v Izraeli a v USA.\n\n\n\nNahrávky dvou rozhlasových her se dodnes zachovaly v soukromé sbírce.\n\n\n"}
{"id": "189134", "url": "https://cs.wikipedia.org/wiki?curid=189134", "title": "Ruské impérium", "text": "Ruské impérium\n\nRuské impérium, také \"Ruská říše\" (rusky Российская империя, v předreformní podobě Pоссiйская Имперiя) byl státní útvar existující v letech 1721–1917. Jednalo se o třetí územně nejrozsáhlejší říši v dějinách lidstva. Název byl zaveden po vítězství v severní válce (1700–1721) carem Petrem I. Velikým, který přijal titul imperátora a nahradil tak předchozí státní útvar Ruské carství. Hlavním městem se stal nově založený Petrohrad (\"Sankt-Petěrburg\"). Ruské impérium zaniklo v únorové revoluci roku 1917, kdy abdikoval car Mikuláš II. a moc se dostala do rukou prozatímní vlády.\n\nRoku 1897 činila rozloha impéria 22 400 000 km² (pro porovnání: dnešní Ruská federace zaujímá 17 075 200 km²), téhož roku zde žilo 128 200 000 obyvatel, z nichž přibližně polovin tvořili Rusové. Říše byla rozdělena na 81 gubernií, 20 oblastí a 1 okruh (stav v roce 1914).\n\nPřestože oficiálně se Rusko stalo říší (impériem) na začátku 18. století (1721) za vlády Petra I. Velikého, byla imperiální expanze součástí dějin předchozího státního útvaru, ze kterého Rusko vzešlo, Moskevského knížectví. Její vládci (nejprve knížata, posléze velkoknížata a nakonec carové) od počátku 15. začali sjednocovat staré ruské země k odboji proti Tatarům a po sjednocení se Rusko orientovalo na vnější nepřátele, kteří se dlouhodobě obohacovali na úkor Rusi (Tedy Poláky, Tatary, Litevce a Švédy). Za zvláště významnou je nutno považovat osobnost Ivana III který začal sjednocovat ruské země znovu pod vládu staré dynastie Rurikovců.(1462–1505) a Ivana IV. (1533–1584), kteří rozšířili území Moskevské Rusi o severoruské městské státy, jako byl Veliký Novgorod a Pskov (Ivan III.) a o poslední území tatarských chanátů v Kazani (Ivan IV.) Astrachani a na Sibiři, odkud předtím byly na Rus pořádány nájezdy. Za vlády Ivana IV. také započala ruská kolonizace Sibiře. V roce 1639 stanuli Rusové u pobřeží Tichého oceánu a následně založili město Vladivostok. Rusko také do poloviny 19. století kolonizovalo a kontrolovalo severoamerickou Aljašku a část dnešní Kalifornie, kde byla založená ruská pevnost Fort Ross.\n\nVedle územní expanze byla pro vznik Ruska významná také dynastická prestiž, kterou Moskvě zajistil právě Ivan III. svatbou s byzantskou princeznou Sofií Palaiologinou a přijetím dvojhlavého orla jako státního znaku a titulu cara (od slova C\"aesar\" = císař) v roce 1472. Na tuto imperiální tradici a zvláště ideologii Moskvy – Třetího Říma navázal také Petr I. Veliký, který ruskou koncepci říše více pozápadnil.\n\nK nejvýznamnějším územním ziskům 17. století patřilo získání současné levobřežní Ukrajiny (historicky Malá Rus nebo Divoká Pole) a vybudování na místě Kyjevské Gubernie. Tyto zisky navrátily pod ruský stát ztracené území na úkor Poláků a Litevců, paradoxně se Rusko zaměřilo na země, které na něj dříve samy pořádaly dobyvačné výpravy. Konkrétněji směrem k Polsku a k Pobaltí, jejichž strategický význam si ruští carové dobře uvědomovali.\n\nStranou nezůstávaly ani oblasti jihovýchodní kolem Černého moře, doposud kontrolované Osmanskou říší a jeho vazalským státem Krymským chanátem, což byl poslední pozůstatek mongolské expanze do Evropy. Kontrola nad Černým mořem a potažmo kontrola Bosporu a Dardanel se staly dalším z klíčových momentů ruské imperiální expanze od Petra I. Velikého až do roku 1917. Rusko postupně získalo kontrolu nad pobřežím Černého moře (dobytí Azova bylo první vlaštovkou) a svoji pozici v regionu upevnilo připojením Gruzie na počátku 19. století (1810). Gruzie přijala svrchovanost Ruského impéria výměnou za ochranu před tureckými nájezdy.\n\nV 18. století se Rusko také významně rozšířilo směrem na západ. Za Petra I. Velikého a jeho nástupců bylo k Rusku zcela připojeno Pobaltí (dobyto na Švédsku, které vedlo proti Rusku dobyvačnou válku, ale samo v ní bylo samo poraženo.), za Kateřiny II. Veliké získalo Rusko východní oblasti Polsko-litevské unie (část Litvy, východního Polska a Běloruska) a také Krym po vítězném tažení Suvorova, s přilehlou částí zbylého území Krymského chanátu, kde Rusové založili založili významné přístavy jako Sevastopol, Cherson a Oděsa. Jako výsledek Finské války proti Švédsku bylo v roce 1809 k Rusku také připojeno Finsko, kterému Rusko později udělilo status autonomního velkoknížectví. Rusko se účastnilo řady evropských tažení a například generál Suvorov vedl spojené armády 2. koalice a dokud je vedl, tak vítězila.\n\nNa začátku 19. století se Rusko stalo cílem Napoleonových mocenských ambicí, což vedlo k absolutnímu zničení celé Napoleonovy 700 000 Grande Armeé, tehdy nejpočetnější armády světa. Během odvetného tažení car Alexandr dobyl Paříž roku 1814 se svými evropskými spojenci, kteří přešli na jeho stranu po porážce Napoleona v Rusku. \n\nBěhem 19. století se ruské teritorium rozšířilo ještě o několik oblastí: vedle Kavkazu a Zakavkazska se jednalo o Besarábii na úkor Turecka (1812) na jihu a jihozápadě, a dále o oblasti ve střední Asii (Chiva a Buchara připojeny v letech 1869–1885). Středoasijská expanze byla součástí ruské koloniální politiky a jeho velmocenského soupeření v regionu s Velkou Británií. Oblast Střední Asie a oblast kolem Kaspického moře umožňovaly přístup do Persie, Afghánistánu a odtud do britské Indie.\n\nAčkoliv Ruské impérium ještě rostlo, již v průběhu 19. století se prohluboval jeho úpadek po vítězství konzervatismu v napoleonských válkách. Nízká míra vzdělanosti nižších vrstev obyvatelstva, absolutismus, zaostalost venkova a zemědělské výroby, následky nevolnictví, národnostní otázka a nacionalismus, a konečně obecně pomalá industrializace země, vedly k prohlubování vnitřní krize Ruska. Jedním z projevů krize byla porážka Ruska v Krymské válce (1853–1856) proti spojeným armádám Británie, Francie, Turecka a Itálie a prodej Aljašky Spojeným státům americkým (1868).\n\nNa počátku 20. století začaly sociálně-politické problémy, se kterými se Rusko potýkalo, eskalovat. Ruské impérium se ocitla v hluboké sociálně-politické krizi, jejímiž hlavními jmenovateli byly sílící snahy především středních vrstev a dělnického hnutí o uvolnění režimu po předešlém zrušení nevolnictví carem Alexandrem III. během občanské války následně eskaloval rostoucí odpor neruských národů (Poláci, Čuvaši, Litevci, Finové) proti intenzivnější rusifikaci. Za tohoto stavu se Rusko střetlo s Japonskem v boji o vliv na Dálném východě a utrpělo v rusko-japonské válce (1904-1905) poprvé v historii významnou porážku během své expanze do Asie. Ruský vliv na Dálném východě se zhroutil, ruské tichomořské loďstvo bylo rozdrceno (viz bitva u Cušimy) a velmocenská prestiž země upadla poprvé od napoleonských válek. Následné dvě ruské revoluce v roce 1905 a 1917 ukázaly na hlubokou krizi absolutismu a samoděržaví.\n\nPoslední ranou byla pro Ruské impérium první světová válka, která naplno odhalila jeho nefunkční společenské uspořádání a technologickou zaostalost. Poslední car nebral ohledy na nikoho, jeho násilná vláda znamenala otřesy, země byla zaostalá, během války se ruská carská armáda rozložila a Ruská říše společensky, ekonomicky i vojensky zkolabovala. Oslabený carský režim padl ve víru druhé revoluce a rozvrácenou zemi nakonec, po letech občanské války, ovládli bolševici. Krátkou epizodou byl vznik Ruské republiky v roce 1917.\n\nRuská říše zůstávala po celou dobu svojí existence absolutistickým státem, založeným na principu samoděržaví. I po revoluci 1905 a Říjnovém manifestu zůstával ruský car (neoficiální titul), resp. gosudar-imperátor absolutistickým panovníkem s neomezenou mocí stejně jako ve všech ostatních absolutních monarchiích Evropy. Princip samoděržaví vycházel částečně z byzantské tradice. Znamenalo to v podstatě to, že gosudar-imperátor ve svých rukách držel veškerou výkonnou, zákonodárnou a soudní moc, které potom delegoval na jemu podřízené orgány stejně jako u všech ostatních absoltních mocností v Evropě.\n\nSamoděržavný princip vlády byl tedy určitým derivátem několika tradic a vlivů. Petr I. Veliký se snažil (a podařilo se mu to částečně) samoděržaví a Rusko pozápadnit, ale užíval k tomu stále despotických metod svých moskevských předchůdců.\n\nV 19. století se samoděržaví samozřejmě proměňovalo. Například Alexandr II. (1855–1881) se snažil o jeho moderní interpretaci a zavedl celou řadu reforem, které vedly nebo měly vést k pozvolnému přechodu od despoticky a tradičně organizovaného státu k právnímu státu. Naopak vlády jeho syna Alexandra III. (1881–1894) a také vnuka Mikuláše II. (1894–1917) se snažily o návrat k tradičnímu konzervativnímu pojetí samoděržaví, které vidělo v gosudaru-imperátorovi a jeho neomezené moci jedinou záruku politické stability a existence Ruska. Tyto snahy se samozřejmě dostávaly do konfliktu s politickými i sociálními změnami uvnitř ruské společnosti.\n\nSeznam ruských gosudarů-imperátorů od roku 1721:\n\n\nTento orgán vznikl vládní reformou Petra I. Velikého a měl na jedné straně nahradit bojarský sněm a na druhou napomoci lepší organizaci vlády nad Ruskem podle západních vzorů. Vládní rada byla v podstatě výkonným, zákonodárným i soudním orgánem ruských monarchů a předsedal jí od doby Petra I. Velikého oberprokurátor Nejsvětějšího synodu. Počet členů Rady se během 18. a 19. století měnil. Vládní rada se dostala do odlišného kontextu po zřízení ministerstev a Státní rady (1801).\n\nByla zřízena carem Alexandrem I. v roce 1801 jako nejvyšší poradní orgán ruských panovníků v rámci reformy ruské státní správy na počátku 19. století. Hlavní funkce Státní rady byly spojeny se zákonodárstvím. Podle ustanovení z roku 1810 se ve Státní radě měly především probírat návrhy zákonů a zákonných úprav. Část členů Státní rady nebyla volena, ale jmenována carem, další část byla volena z gubernií a poslední byla založena na principu delegace (například Nejsvětější synod měl nárok na 6 míst, finský Senát na 2 místa atp.). V roce 1906 došlo k transformaci Státní rady v horní komoru ruské Dumy.\n\nAž do roku 1906 neměla Ruská říše jako absolutisticky organizovaný stát ekvivalent moderního parlamentu nebo sněmu. Obdobně v Rusku oficiálně neexistovaly politické strany. Ruská Duma byla vytvořena až po ruské revoluci v roce 1905 (na základě Manifestu Mikuláše II. ze 6. srpna 1905, kterým byla poprvé Duma svolána), později byla také legalizována existence politických stran a garantována základní občanská práva obyvatelstva (Říjnovým manifestem). Mezi léty 1906–1917 byly zvoleny a svolány celkem čtyři Dumy, jelikož nově etablující se politický systém Ruska byl relativně nestabilní.\n\nČtyři ruské Dumy:\n\nVolební systém Ruska byl založen na kuriálním principu, který zaručoval dominantní přístup k zastoupení v Dumě pro velkostatkáře a městské elity, ale daleko menší pro dělníky, rolníky, největší sociální skupinu Ruska, nebo pro zástupce neruských národů.\n\nPolitické strany zastoupené ve čtyřech předrevolučních ruských Dumách:\n\nMinisterstva podle evropského (francouzského) vzoru byla v Rusku zřízena za vlády Alexandra I. v roce 1802. Ministři byli považováni na prvním místě za služebníky cara, na něž gosudar-imperátor delegoval část ze svých neomezených pravomocí. V roce 1802 se jednalo o tato ministerstva:\nZáležitosti kultu byly přenechány Nejsvětějšímu synodu, v jehož čele nestál ministr, ale oberprokurátor.\n\nV roce 1906 (po první ruské revoluci) mělo Rusko ještě ministerstvo zemědělství, obchodu a průmyslu, cest a komunikací; ministerstva pozemních vojenských sil a námořnictva bylo spojeno v jedno ministerstvo. O záležitosti carského dvora se staral zvláštní ministr.\n\nFunkce předsedy vlády se v Rusku poprvé oficiálně objevila v roce 1906 v rámci zřízení kolektivního vládního orgánu rady ministrů. Předtím tuto funkci neoficiálně vykonával často ministr zahraničních věcí. Po roce 1905 mělo Rusko stabilně předsedu vlády a tyto funkce mezi léty 1905–1917 vykonávali:\n\n\nModerní státní správu do Ruska zavedly reformy Petra I. Velikého. Do této doby (1708) byla praxe státní správy stále založena na archaickém principu kormljenie. Rusko také postrádalo centralizovaně organizovanou a standardizovanou organizaci státní správy i profesionální státní úředníky.\n\nPetr I. Veliký také nechal rozdělit Rusko na několik menších a větších správních celků. Nejmenší z nich byla volosť (rusky: \"волость\"), dále následoval ujezd (rusky: \"уезд\") a nakonec gubernie (rusky: \"губерния\"), které byly ještě reformou v roce 1718 rozděleny na provincie.\n\nVýznamným krokem bylo utvoření profesionální třídy státních úředníků a důraz na jejich vzdělávání. V roce 1722 znamenalo zavedení takzvané Tabulky hodností další krok v systemizaci a standardizaci státní správy říše. Přes četné změny během 18. (především za Kateřiny II. Veliké) a 19. století zůstal princip volosti – ujezdu – gubernie zachován.\n\nK roku 1914 bylo Rusko rozděleno na 81 gubernii, 20 oblastí a na 1 okruh. Větší města jako byla například Oděsa, Sevastopol, Rostov na Donu a další) měla vlastní nezávislou administrativu a vládu stojící mimo systém gubernií. Finsko, Moskva, Varšava, Vilno nebo Kyjev) měly generální guvernéry.Tento systém se týkal klasické administrativní a policejní správy. Například v oblasti vzdělávání bylo Rusko rozděleno odlišně na 12 okruhů (rusky: округ). Z obecného hlediska bylo Rusko relativně přísně centralizovaným státem, vzhledem k rozloze a rozdílnosti jím kontrolovaných teritorií však byla efektivní správa v 18. a 19. století problémem.\n\nArmáda hrála v dějinách Ruské říše významnou roli a byla považována za jeden z hlavních pilířů ruského státu. Vzhledem k neustálému ohrožení od ruských sousedů jako Tataři, Turci, Poláci a Švédové, kteří se svého času pokoušeli obohatit na úkor ruských zemí a neexistujícím přírodním hranicím v podobě členitého terénu nebo moře které chránilo například Británii před invazemi, tak v Rusku byl značný důraz na silnou armádu. Stejně tomu bylo u jiných impérií té doby, Rusko se podílelo na koloniální expanzi, přes Sibiř až na Aliašku a do denšní Kalifornie, kde Rusové postavili pevnost Fort Ross. Funkce armády nebyly čistě vojenské ale v mnoha případech také správní a policejní. Zcela charakteristickým bylo propojení armády se státní správou a vládou obecně. Cela řada ruských politiků 18. a 19. století začala kariéru v armádě nebo flotile, a měla vysoké vojenské hodnosti.\n\nPočátky moderní evropské armády v Rusku je možné přisuzovat opět Petrovi I. Velikému, který se nechal inspirovat nizzemskými evropskými vzory nejprve při organizaci Preobraženského pluku (1685). Mezi první inovace patřilo například zavedení nových vojenských stejnokrojů (uniforem), ale také mnoha nových technologií a organizace velení, loďařství na evropské úrovni a také rozvoj všech technických věd které s tím souvisely. Petrův Preobraženský pluk se stal později vzorem pro reorganizaci ruské armády, kterou Petr I. Veliký inicioval zvláště po počátečních neúspěších ve válce se Švédskem (bitva u Narvy, 1700). Snad nejvýznamnějším krokem v těchto reformách byla skutečnost, že ruská armáda přestala mít svůj dosavadní polofeudální charakter, ale stala se pravidelnou armádou, která byla kdykoliv k dispozici potřebám gosudara-imperátora. Až do roku 1917 byly přitom armáda a flotila považovány za osobní majetek gosudara-imperátora.\n\nExistence stálé armády samozřejmě znamenala nutnost zajištění dostatečného přílivu rekrutů a finančních zdrojů. V roce 1705 byla stanovena první organizovaná povinnost odvodu rekrutů. Všeobecná branná povinnost pro všechny ruské obyvatele byla uzákoněna v roce 1874 carem Alexandrem II.\n\nRuská armáda a flotila byla v 18. a 19. století do jisté míry mnohonárodním tělesem, ve kterém sloužila na jedné straně masa často nevzdělaných rolníků, na druhé straně mnohonárodní elita ruských důstojníků, pocházejících z řad místních aristokracií nebo starých vojenských rodin (pobaltští Němci, Poláci, Gruzíni a Tataři patřili k nejčastějším neruským členům důstojnického sboru). Vzhledem ke svému imperiálnímu charakteru nebyl jiný etnický původ ani náboženství problémem. Služba v armádě a ve flotile byla jednou z forem inkorporace lokálních elit do imperiální vládnoucí vrstvy.\n\nNejvyšší vojenskou hodností byl v 18. a 19. století podle Tabulky hodností generál-polní maršál (pro pozemní vojska) a generál-admirál (flotila). Tyto dvě hodností byly zařazeny do I. třídy vojenských hodností. Nejnižší vojenské hodnosti (mimo čtrnáct hodnostních tříd) byl u pěchoty řadový voják a u flotily námořník 2. stupně.\n\nZáklady moderního soudnictví položil v Rusku Petr I. Veliký svými reformami politické správy, avšak nejvýznamnější moderní reforma soudnictví byla provedena až v roce 1864 carem Alexandrem II. Jeho reforma provedla několik významných kroků na cestě k budování moderního právního státu a vědomí v Rusku.\n\n\"Suděbnyj Ustav\" (1864) především zajistil oddělení soudní moci od moci správní a učinil z ní nezávislou sféru výkonu spravedlnosti. V rámci této reformy byla ustanovena nezávislost soudců, veřejné konání soudních líčení a především rovnost všech sociálních skupin před zákonem. Reforma soudnictví Alexandra II. se inspirovala částečně z britských a francouzských zkušeností. Za zvláště demokratickou inovaci lze (vedle rovnosti před zákonem) považovat především volitelnost soudců, kterou tato reforma také zavedla. Rovněž struktura soudnictví byla více standardizována: každý soudní tribunál měl svůj odvolací soud a na nejvyšším stupni potom stál Nejvyšší kasační soud. Soudci v nejnižší instanci byli voleni, zatímco soudci ve vyšších instancích byli delegováni.\n\nLokální samosprávu uvedl do Ruska Alexandr II. Nikolajevič v rámci liberálních reforem své vlády v roce 1864 zřízením místních zastupitelských shromáždění zemstev ve 34 evropských guberniích Ruska. Do zemstev byli voleni zástupci velkostatkářů, měst a rolníků podle principu nerovného zastoupení, což znamenalo, že velkostatkářům byl garantován největší vliv. Ruská místní samospráva byla po roce 1864 organizována vzestupně. Na nejnižším stupni byla venkovská samospráva miru a volosti a dále zemstva na úrovni provincie a gubernie. Všechny stupně byly vzájemně provázány, avšak klíčový vliv měla zemstva na úrovni provincií a gubernie, která ovlivňovala především místní školskou, zdravotní ale i ekonomickou politiku či poštu. Do nich delegovaly vesnické komunity své zástupce. Během více než 60 let své existence se zemstva stala baštou ruských liberálů a konstitucionalistů. Po roce 1905 byla zemstva zvláště zainteresována v uvádění agrární reformy Petra Stolypina, který chtěla podstatně modernizovat ruskou vesnici.\n\nMěstská samospráva organizována na podobném principu jako zemstva. Městské zastupitelské orgány (dumy) byly složeny na základě\nvolebního censu. Výkonná moc příslušela ve městech starostovi a městské radě (\"uprava\").\n\nMezi léty 1892–1894 byla nicméně ruská samospráva omezena novými zákonnými úpravami vlády Alexandra III. Mezi jiným tyto úpravy znamenaly podřízení zemstev a městských dum gubernátorovi (tedy přímo státní moci).\nPo roce 1918 byla zemstva nahrazena sověty.\n\nJako imperiální stát bylo Rusko během 1721–1917 sociálně stratifikovanou společností, která byla mnohonárodní a mnohokonfesionální. Jako jinde v Evropě měly největší vliv proporcionálně nejmenší skupiny obyvatelstva, složené ze šlechty, vysoce postavených byrokratů, vojáků a církevních hodnostářů a nakonec stále více také bohatých podnikatelů. Největší skupinou obyvatelstva byli rolníci, jelikož Rusko zůstávalo až do roku 1917 dominantně agrárním státem.\nHlavními pilíři imperiální moci Ruské říše byli tyto sociální vrstvy:\n\nRuská šlechta (\"dvorjanstvo\", rusky: дворянство) odrážela mnohonárodní podstatu Ruské říše. V jejím centru stály staré a nové ruské šlechtické rodiny, avšak vedle nich to byly významné tatarské, německé, švédské, gruzínské a polské šlechtické rodiny, které byly postupně inkorporovány do ruské aristokracie a přijaty do služeb a ke dvoru ruských gosudarů-imperátorů.\n\nVýznamnou proměnou prošla ruská šlechta v době Petra I. Velikého, který pochopil nutnost její poevropštění a zároveň šlechtu obměnil šlechtou novou, která nebyla postavena na původu, ale na zásluhách. V předpetrovské době byla šlechta na jedné straně významným politických aktérem v oblasti správy a armády, na druhé straně byla pevně svázána s carským absolutismem. Petr I. kladl důraz především na větší vzdělanost šlechty a její provázání s efektivně spravovaným státem. Naopak závislost aristokracie na samoděržaví mu vyhovovala.\n\nK emancipaci ruské šlechty došlo ve skutečnosti až v době Kateřiny II. Veliké v roce 1762, kdy Kateřina II. po svém nástupu potvrdila některá významná privilegia pro ruské \"dvorjanstvo\", jako bylo například osvobození od povinné vojenské služby (platné do roku 1874) a právo vycestovat ze země bez nutnosti pasu (tedy privilegium volného pohybu).\n\nRuská šlechta byla rozdělena do následujících kategorií:\nBěhem 19. století prošla ruská šlechta významnými změnami, především se zvýšil počet členů nové šlechty, jež získala titul službou a zásluhami, ale i její ekonomické funkce. Podle statistických odhadů se mezi léty 1850 až 1900 počet celoruské šlechty zvýšil o 80 % z 1 miliónu osob na 1,8 miliónu osob.\nPodle statistik z roku 1897 je také možné rekonstruovat přibližnou etnickou strukturu ruské šlechty. Podle A. Kappelera bylo celkem 40 % šlechty ruského původu, polská šlechta tvořila ne méně než 29 % (při sčítání byli zahrnuti společně s běloruskou a litevskou šlechtou v čísle 39 %), 5,9 % ruské šlechty byli Gruzíni, 4,8 % tatarská šlechta a kolem 2 % německá pobaltská šlechta.\n\nRuská šlechta měla samozřejmě velký vliv na politický vývoj i situaci Ruska. Podle dalších odhadů bylo 71 % úředníků a vojáků na nejvyšších postech ve druhé polovině 19. století šlechtického původu.\n\nVýznamným pilířem ruského státu byla samozřejmě sociální vrstva ruské byrokracie. Představy o tom, že carské Rusko mělo přebujelou byrokracii, jsou mylné. Podle statistiky z roku 1897 tvořila státní správa pouhých 0,75 % všeho obyvatelstva Ruska. Základy ruské moderní byrokracii nepoložil nikdo jiný než Petr I. Veliký, který systematizoval a reorganizoval celou státní správu Ruska a zavedl instituci státního úředníka. Tabulka hodností (1722) potom přesně stratifikovala ruskou byrokracií do celkem 14 hodnostních tříd. Orlando Figges shrnuje, že carskému Rusku rozhodně nechyběla profesionální a vzdělaná byrokracie, ale její problém spočíval ve skutečnosti, že ruská byrokracie byla v určitém smyslu hybridem, ve kterém se smísila tradice ruského patrimonialismu s pruským systémem racionalizované správy. Tato situace vedla k tomu, že ruská byrokracie často a jednoduše podléhala blahovůli carského dvora a obecně postrádala některé hlavní charakteristiky moderní byrokracie jako jsou řádné procedury, pevně stanovené institucionální vztahy nebo řádné právní postupy. Druhým problémem byla skutečnost, že byrokracie neměla pevně zakotvené postavení ve všech částech Ruska. V mnoha regionech sehrávala administrativní roli ruská carská armáda, a tedy vojáci.\n\nArmáda (pozemní i flotila) tvořila poslední sekulární skupinu obyvatelstva Ruska s velkým vlivem na politický vývoj a situaci státu. Její význam byl tím větší čím více Rusko po roce 1721 expandovalo a rozšiřovalo své teritorium. Vedle toho měla armáda neopomenutelné represivní funkce. Celkově tvořili vojáci celkem 1 % všeho obyvatelstva Ruska (1897). Podobně jako byrokracie, byla i armáda mnohonárodní sociální vrstvou, ve které sloužili vojáci ze všech konců Ruské říše. Nejvyšší posty byli v rukou ruské aristokracie (viz výše) a podobně jako v jiných monarchii této doby (například Prusko a Rakousko[-Uhersko])docházelo na nejvyšších stupních ruské vládního systému k mísení vojenských a civilních funkcí (na úrovní gubernátorů, ministrů atp.).\n\nPravoslavná církev a pravoslaví měly v carském Rusku zvláštní postavení v podstatě státního náboženství. Pravoslaví dávalo moci ruských autokratů a celému Ruskému státu náboženskou dimenzi a ideologické ospravedlnění. K pochopení role této sociální skupiny je nutné podívat se hlouběji do ruských dějin a zmínit vztah státu a církve v době starších ruských dějin a zejména instituci caesaropapismu. Na rozdíl od západního katolicismu pravoslavná církev se nikdy neoddělila od světské moci a byla přímo spojena s sekulární mocí státu. Jejím nejvyšším představitelem byl ruský vládce. Tento prvek plně využil Petr I. Veliký, jenž pravoslavnou církev ještě více svázal s ruským státem zřízením Nejsvětějšího synodu a funkce oberprokurátora (1721). V této instituci zasedali církevní představitelé stejně jako představitelé světské moci státu jmenovaní panovníkem.\nK roku 1897 tvořili členové pravoslavné církve asi kolem 65 % všeho obyvatelstva Ruska. Pravoslavná církev měla politický vliv především v oblasti vzdělávací politiky a zastávala spíše konzervativní postoje vůči modernizaci Ruska. Nicméně její postavení ve společnosti a v praktické politice během druhé polovině 19. století viditelně upadalo.\n\nVe srovnání se západní Evropou mělo Rusko na konci 19. století stále úzkou skupinu středních tříd. Podle statistiky z roku 1897 tvořily ruské střední třídy kolem 12 % všeho obyvatelstva. Vlastní střední třída byla podstatně diferencovaná a zahrnout se do ní dají podnikatelé a rentiéři, obchodníci, svobodná povolání, inteligence a zaměstnanci ve službách.\n\nObecně je nedostatek střední třídy nebo středních vrstev považován za jednu z příčin a zároveň projevů ruské zaostalosti. Na druhé straně je možné právě během druhé poloviny 19. století výrazné proměny a početní nárůst střední třídy, především v oblasti podnikatelů a obchodníků. Podle odhadů bylo v roce 1850 v Rusku 246 000 členů podnikatelských a obchodnických vrstev (resp. buržoazie), zatímco v roce 1900 se jednalo o téměř trojnásobné číslo – 600 000 členů. Problémem ruské buržoazie byla ale nejen její relativní nepočetnost, ale především malý politický vliv, často konzervativní a antiliberální názory či negativní postoje k technologickým inovacím. Na konci 19. století se ale tato situace začala dramaticky měnit. Mezi vlivné politiky po roce 1905 patřili například okťabristé Alexandr Gučkov a Alexandr Protopopov, oba pocházející z bohatých podnikatelských rodin.\n\nRuská inteligence resp. intelektuální elita (inteligencia, rusky: интелигенция) zaznamenala ve druhé polovině 19. století jeden z nejdramatičtějších nárůstů: v roce 1850 k ní patřilo asi 50 000 členů, ale v roce 1900 to bylo již 400 000 členů. Tyto odhady ukazují na dynamické změny v ruské společnosti, ke kterým docházelo za přispění i proti vůli carismu. Je nutné zmínit skutečnost, že sociální původ členů inteligence byl velice různorodý, včetně členů ruské aristokracie nebo středních tříd (městských elit, podnikatelů atp.). Inteligence patřila často k jedním z největších kritiků konzervativního režimu Ruska.\n\nV roce 1897 tvořili 77,1 % obyvatelstva Ruska rolníci, což potvrzovalo postavení Ruska jako agrárního státu. Nicméně tato obrovská masa obyvatelstva nebyla zcela homogenní. Například v západních oblastech Ruska neexistovalo nevolnictví dávno před jeho oficiálním zrušením v roce 1861, tamní rolníci hospodařili na soukromé půdě a nebyla zde obščina. Ve středním Rusku byla situace odlišná. Zdejší rolnictvo bylo hluboce zakořeněné v nevolnickém systému a těžko se přizpůsobovalo požadavkům doby na větší flexibilitu a inovace i v zemědělské oblasti. Mimo to zde stále dominovala obščina a postoje k soukromému vlastnictví půdy byly spíše negativní. \nMasa rolnictva byla hlavním lidským zdrojem Ruské říše po celé 19. století. Jeho význam byl samozřejmě také ekonomický. Rusko bylo v podstatě po celé 19. století až do První světové války závislé na produkci obilí, která byla samozřejmě plně svázána s rolnictvem. 16-20 % ruského národního produktu představoval export obilí a celkem tři čtvrtiny tohoto obilí pocházely z produkce ruského rolnictva. Nicméně z rolnictva se také rekrutovali zemědělští a průmysloví dělníci, jejichž počty se během druhé poloviny 19. století zvyšovaly.\n\nIndustrializace a společenské změny, které přinášela, stály za vznikem nové sociální skupiny – dělnictva, které se rekrutovalo především z řad rolnického obyvatelstva a stěhovalo se z venkova do měst. Také v samotném zemědělském sektoru se zvyšoval počet lidí závislých na mzdě. Podle statistických odhadů vzrostl počet obyvatel Ruska závislých na mzdě – tedy zemědělských a průmyslových dělníků – ze 4 miliónů v roce 1860 na 17,4 milióny v roce 1913. Celkově se odhadovalo, že ve městech žije kolem asi 12,8 % obyvatel Ruska, což bylo číslo relativně velmi malé.\nV první polovině sledované doby (asi do 90. let 19. století) byla většina ruského dělnictva ještě úzce svázána s venkovem. Jednalo se o námezdní sezónní dělníky, kteří v době sezóny pracovali na polích jako rolníci a přes zimu se nechali najímat na práci ve městech. Tato situace se začala měnit na konci 19. století, kdy se etablovala skupina kvalifikovaných městských dělníků, kteří se identifikovali se svou sociální skupinou a ztratili vazby na venkov. S touto skutečností souviselo také zformování prvního dělnického hnutí a od roku 1898 sociálně-demokratické strany (ilegální do roku 1905). Ve druhé Dumě (1907) získali sociální demokraté třetí největší počet hlasů a až nové volební úpravy jejich počet snížili na 14 poslanců ve třetí a čtvrté Dumě. Tento nový trend ukazoval na stále větší zpolitizování alespoň části dělnického obyvatelstva měst a korespondoval s vývojem jinde v Evropě.\n\nBěhem období 18. a 19. století se ruská kultura dostávala do stále intenzívnějších kontaktů s evropskou či západní kulturou. Modernizační linie Petra I. Velikého vedla k pomyslnému \"otevření oken\" na Západ, které se ale po dlouhou dobu projevovalo především na úrovni elit. Během 18. století se ruské elity (především aristokracie, dvůr a inteligence) staly frankofonní.V Rusku se rozšiřovala četba osvícenské literatury a například carevna Kateřina II. Veliká si osobně dopisovala s francouzským filosofem osvícenství Voltairem. Tato prozápadní orientace elit byla v kontrastu s relativně autochtonním vývojem ruské lidové kultury, která byla směsí slovanských, skandinávských, finských a řady asijských stejně jako křesťanských či pohanských vlivů. tento rozpor se stal v 19. století ústředním bodem diskuzí o chápání a pojímání Ruska a jeho postavení ve světě. Na jedné straně se kolem poloviny 19. století v Rusku zformovala skupina tzv. zapadniků, kteří viděli Ruska jako nedílnou součást evropského, civilizovaného světa a přihlašovali se k tradici Petra I. Velikého. Proti nim se postavila skupina tzv. slavjanofilů, kteří chápali Rusko jako zvláštní kulturně-politický útvar, který je nositelem euroasijské civilizace, a stavěli se velice kriticky k západnímu pojetí Ruska i k Západu obecně. Tento známý intelektuální spor dobře ukazuje na rozporuplnou situaci, ve které se poreformní Rusko ocitalo, která má svoje místo v ruské společnosti dodnes.\n\nNení pochyb o tom, že ruská kultura imperiálního období je pevnou součástí světového kulturního dědictví. V literatuře to byla celá řada osobností, které si zaslouží pozornost: Alexandr Sergejevič Puškin, Michail Jurjevič Lermontov, Nikolaj Vasiljevič Gogol, Lev Nikolajevič Tolstoj,Anton Pavlovič Čechov, Fjodor Michajlovič Dostojevskij a dále také historici Nikolaj Michajlovič Karamzin a Sergej Solovjev. Z hudebních skladatelů je nutné připomenout například Petra Iljiče Čajkovského, Michaila Ivanoviče Glinku, Sergeje Prokofjeva, Modesta Petroviče Musorgského či Nikolaje Andrejevič Rimského-Korsakova. Z malířství připomeneme například Ilju Repina. V tvorbě těchto osobností se s různou intenzitou a v různých podobách a často i nevědomky odrážel již zmíněný konflikt o pojetí a chápání Ruska jako kultury mezi dvěma civilizačními světy Západem (Evropou) a Asií. Lidová kultura přitahuje zájem badatelů o mnoho méně, než vysoká, což ale neznamená, že by se nejednalo o bohatou a obohacující směs kulturních praktik, tradic, zvyků a artefaktů. Kromě toho je nutné zdůraznit, že během 18. a 19. století se v rámci Ruského impéria formovaly základy moderní národní kultury řady evropských i neevropských národů (ukrajinská, běloruská, estonská, litevská, lotyšská, finská, polská, moldavská, gruzínská, tatarská, arménská atp.).\n\nRuský vzdělávací systém byl zformován podle evropského vzoru. Do této doby stejně jako jinde v Evropě měla kontrolu a vliv na vzděláváním v Rusku především pravoslavná církev. V 18. století se jeho struktura a organizace orientovala na vzdělávání státních elit (aristokratů a vojáků). Již Petr I. Veliký založil několik kadetek orientovaných na výchovu důstojníku pro ruskou armádu a flotilu. Následně v Rusku vznikala první gymnázia (1726) a univerzita v Petrohradě (1724) a v Moskvě (1755) Zájem státu na vzdělávání širších vrstev byl až do druhé poloviny 19. století velmi malý, a to i přes existující legislativu z 18. století (z doby Kateřiny I. Veliké), která organizovala základní školní docházku.\n\nZákladní školství bylo v Rusku poprvé konsolidováno za Kateřiny II. Veliké a není bez zajímavosti, že Kateřina II. se nechala inspirovat rakouským vzorem a pozvala si dokonce rakouské specialisty. Základní školství bylo organizováno do několika stupňů: farní školy – městské školy – normální školy. Ve třicátých letech 19. století bylo ruské školství (základní také) poprvé centrálně reorganizováno a podřízeno autoritě ministerstva národní osvěty vedeného v této době hrabětem Sergejem Uvarovem. Skutečný zájem o vzdělání rolnického obyvatelstva se ale začal zintenzivňovat během po roce 1861 (zrušení nevolnictví). Organizaci, správu a financování základních škol si rozdělovaly mezi sebou tři instituce: stát, zemstva a pravoslavná církev. Základní škola se také stávala od poloviny 19. století stále více místem pro rusifikační snahy v neruských oblastech Ruské říše. Jedinou výjimkou bylo Finsko, jehož vzdělávací systém byl autonomní. Přes velký nárůst základních škol během 80. a 90. let 19. století v roce 1915 navštěvovalo v evropském Rusku základní školu jen 58 % školou povinných dětí.\n\nRuské střední školství prošlo během 19. století řadou významných změn, nicméně zcela specifickou funkci sehrávala v Rusku gymnázia, jejichž původním účelem bylo vzdělání elit. V souladu s celoevropskými trendy bylo gymnázium v Rusko reorganizováno do tzv. klasického gymnázia s výukou klasických jazyků, a progymnázia zaměřeného více na moderní jazyky. Klíčové bylo, že podle konzervativních zákonných úprav (1887) byl přístup na gymnázium odepřen dětem z nižších vrstev obyvatelstva (dělníků, služek, rolníků) a že absolvování gymnázia bylo jedinou vstupenkou na 12 ruských univerzit. Kromě gymnázii se v Rusku rozvíjelo také profesní střední vzdělávání v podobě reálek, průmyslových a komerčních škol. Na tyto střední školy navazovala celá řada polytechnik.\n\nBěhem 19. století bylo v Rusku založeno celkem 9 nových univerzit. K roku 1916 bylo v říši celkem 12 univerzit, což samozřejmě neodpovídalo skutečné velikosti země. Jednalo se o univerzity v Petrohradu (1724, obnovena 1804), Moskvě (1755), Děrptu (1802), Kazani (1804), Charkově (1805), Varšavě (1816), Kyjevě (1834), Novorossijsku (1864), Tomsku (1880), Saratovu (1909), Rostově (1915) a Permu (1916). V době reforem Alexandra II. byla státní kontrola nad univerzitami zmírněna a posíleny některé akademické svobody i přístup lidových vrstev obyvatelstva na univerzity. Tento trend se ale změnil s nástupem konzervativního režimu Alexandra III., který znovu podřídil univerzity plné ideologické kontrole ruského státu.\n\n\n"}
{"id": "189135", "url": "https://cs.wikipedia.org/wiki?curid=189135", "title": "Kyperská vlajka", "text": "Kyperská vlajka\n\nVlajka Kypru je tvořena zlatou siluetou mapy ostrova v bílém poli umístěnou ve středu vlajky, pod kterou jsou zkřížené dvě olivové ratolesti.\n\nBarvy vlajky mají napomoci dosažení mírového soužití mezi dvěma komunitami žijícími na ostrově, tedy mezi Řeky a Turky. Rovněž olivové ratolesti symbolizují mír. Barvy řecké a turecké vlajky (modrá a červená) byly proto záměrně opomenuty.\n\nKyperská vlajka byla přijata dne 16. srpna 1960, po dosažení nezávislosti na Velké Británii. Vybrána byla arcibiskupem Mgr. Makariosem, prvním prezidentem Kypru na podkladě návrhu vytvořeném učitelem základní školy. V březnu roku 2004 byla komisí složenou z kyperských Řeků i Turků vybrána ze stovek návrhů nová vlajka, která obsahovala jak řecké, tak i turecké barvy. Uprostřed pak byl umístěn žlutý (měděný) pruh, který sousedil jak nahoře, tak i dole s bílou barvou, což vycházelo z původní vlajky. Tento pruh symbolizoval celý ostrov. Nový návrh byl však odmítnut v lidovém hlasování.\n\nZlatá či žlutá barva mapy ostrova na vlajce je kvůli snadnější reprodukci. Původně měla být mapa v barvě mědi podle kovu, který dal ostrovu jméno (cuprum). Řecký výraz pro měď doslova znamený „kyperský kov“ a na ostrově jsou mědi značné zásoby. Rovněž francouzský výraz pro měď souvisí s Kyprem, slovo „cuivre“ pochází z latinského „'cyprium aes“ tedy „kyperský bronz“. Občané Kypru mají právo užívat neomezeně jak kyperskou, tak i řeckou či tureckou vlajku.\n\n"}
{"id": "189136", "url": "https://cs.wikipedia.org/wiki?curid=189136", "title": "Théby", "text": "Théby\n\nThéby (starořecky Θήβαι, \"Thebai\"; latinsky \"Thebae\"; novořecky Θήβα, \"Thíva\") je řecké město a obec v regionální jednotce Bojótie ve Středním Řecku. Nachází se severně od pohoří Kithairon, jež odděluje Bojótii od Attiky. V dobách starověkého Řecka to bylo největší a nejvýznamnější sídlo Bojótie. Homér je nazýval „městem se sedmi branami“ (\"Thebe Heptapylos\"). V období byzantské říše bylo město proslaveno svým hedvábím. K roku 2011 žilo v obci Théby 36 477 obyvatel, což z nich dělá nejlidnatější obec regionální jednotky Bogótie.\n\nObec Théby od roku 2011 zahrnuje 4 obecní jednotky. Více než dvě třetiny obyvatel žije v obecní jednotce Théby. V závorkách je uveden počet obyvatel obecních jednotek a komunit.\n\n\nDo Théb je situován děj mnoha mytických příběhů a legend. Théby měly být rodištěm Hérakla, Dionýsa, Niobé, Oidipa a Antigony. Antické Théby ležely v úrodném kraji na jižním okraji bojótské roviny. Město nebo možná spíše jen hrad (\"akropolis\") Kadmeia bylo prý podle legend vybudováno Féničanem Kadmem, který měl usmrtit draka, jež pustošil zdejší krajinu.\n\nV Thébách se usídlili féničtí přistěhovalci, které následovali Řekové z Malé Asie, jak to líčí legenda o Amfíónovi, který měl svou hrou na lyru skládat bloky kamenů. Společně se svým bratrem Zéthem tak rozšířil thébské hradby a vybudoval sedm bran do města. Odtud tedy onen citát o „sedmibranných Thébách“, čímž se toto město v Řecku odlišovalo od Théb v Egyptě, které prý měly sto bran. V dobách rozkvětu Théb měl obvod hradeb činit více než 7 kilometrů. Původní obyvatelstvo prý z města vypudily bojótské kmeny příchozí z Thesálie.\n\nKe Kadmovu rodu patřil také syn Láia, Oidipus, který předal vládu svým synům Eteoklovi a Polyneikovi s tím, že se bratři budou každoročně střídat ve spravování města. Eteokles ale smlouvu záhy porušil a dal tím podnět ke slavnému tažení sedmi proti Thébám. Ti byli sice Thébany odraženi, ale o dvacet let později je následovali epigoni – jejich synové, kteří nakonec staré Théby zničili.\n\nJe velmi obtížné vybrat z těchto mytických vyprávění skutečné historické události. Na druhou stranu nelze tyto legendy zcela zavrhovat, neboť při odkrývání archeologických vykopávek na počátku 20. století se zde našly důkazy přítomnosti Féničanů, což by potvrzovalo pravdivost legend o Kadmově vládě.\n\nDalší archeologická činnost v okolí Théb vedla k objevu šachtových hrobů z mykénských dob obsahujících zbraně, slonovinu a tabulky s nápisy v lineárním písmu B. Dále lze spolehlivě prokázat, že Théby byly jedním z prvních řeckých sídel opatřených hradbami a tudíž se jednalo o významné místo v prehistorických dobách na samém úsvitu řecké civilizace. Tím se ovšem Théby staly lákavým cílem pro cizí útočníky. Zřejmě invaze Dórů někdy po roce 1200 př. n. l. a jejich dobytí Théb posloužilo jako podklad pro vznik legendy o zničení města epigony.\n\nV pozdějších dobách si Théby díky své centrální poloze a vojenské síle činily přirozený nárok na vedoucí pozici mezi obcemi Bojótie. Občané Théb proto vytrvale usilovali o uznání své převahy a moci nad okolními sousedními městy. Tato centralizační politika je trvalým jevem vyskytujícím se v dějinách Théb a celé Bojótie, stejně jako protichůdná tendence menších obcí odolat těmto thébským snahám o jejich pohlcení. O rané historii Théb se nedochovalo mnoho informací, kromě toho, že byly ovládány pozemkovou aristokracií, která střežila své dominantní postavení v thébské společnosti přísnými ustanoveními o vlastnictví a převodech nemovitostí.\n\nThéby náležely k bojótskému spolku, jehož se staly hlavním městem a sídlem vedoucích úředníků nazývaných bojótarchové. Na konci 6. století př. n. l. se Thébané poprvé ocitli v konfliktu s Athénami, jež pomohly Platajím, menší osadě na okraji Bojótie, udržet si svoji nezávislost na Thébách. V roce 506 př. n. l. odpověděli Thébané na tento akt vpádem do Attiky. Jedině silnou nevraživostí pociťovanou vůči Athénám lze vysvětlit postoj Théb a jejich spojence Orchomenu za perské invaze do Řecka v letech 480 až 479 př. n. l. během řecko-perských válek. Třebaže Théby vyslaly kontingent 700 vojáků k Thermopylám, který zde setrval po boku spartského krále Leónida I. až do okamžiku bezprostředně hrozícího obklíčení, vládnoucí thébská aristokracie se již krátce poté až překvapivě ochotně připojila k perskému velkokráli Xerxovi I. V roce 479 př. n. l. se Théby zúčastnily bitvy u Platají na straně Peršanů. Vítězní Helénové následně Théby potrestali odejmutím jejich vůdcovství v bojótském spolku, načež byli popraveni vůdcové properské strany v Thébách. Pokusu Sparty vyloučit Théby z delfské amfiktyonie zabránil jen nesouhlas Athén. V důsledku toho vážnost Théb natolik upadla, že Athéňané zaváděním demokratických ústav v bojótských obcích zcela podkopali zdejší vliv Théb a podrobili tak Bojótii vlastní hegemonii.\n\nV roce 457 př. n. l. Sparta revidovala svoji dosavadní politiku vůči Thébám a uznala její vedoucí pozici v Bojótii, neboť potřebovala ve středním Řecku nalézt protiváhu athénské rozpínavosti. Přesto po athénském vítězství v bitvě u Oinofyty v dalším roce byla ještě více posílena pozice délského námořního spolku. Prakticky pouze zdi pevnosti Kadmeia zabránily Athénám v úplném ovládnutí Bojótie. Teprve o deset let později, v roce 447 př. n. l., se thébským emigrantům ve spojení s Orchomenem podařilo zdolat athénské vojsko vedené Tolmidem v bitvě u Koróneie, čímž athénská vláda v Bojótii skončila.\n\nV Thébách byla znovu nastolena aristokratická ústava a město se tak opět ocitlo v moci šlechty. V peloponéské válce náležely Théby k nejrozhořčenějším nepřátelům Athén a v roce 431 př. n. l. se marně pokusily přepadnout Plataje, což vedlo k rozpoutání válečných operací. Spolu se Sparťany obléhali Thébané toto město několik dalších let, než ho konečně zničili poté, co se ho v roce 427 př. n. l. zmocnili. V roce 424 př. n. l. thébský vojevůdce Pagondás stojící v čele bojótského vojska uštědřil těžkou porážku athénským invazním silám v bitvě u Delia a poprvé se tak projevil účinek pevné vojenské organizace, která měla časem učinit z Théb vedoucí mocnost v Řecku.\n\nPo skončení peloponéské války Thébané seznali, že vítězná Sparta nepřinesla Helénům nezávislost, nýbrž pouze vystřídala Athény v pozici uchvatitele řecké svobody, a proto ukončili spojenectví s Peloponésany. V roce 404 př. n. l. sice Théby požadovaly úplné zboření Athén, avšak již brzy poté tajně podporovaly obnovení demokracie v Athénách. Po skončení války zde byla dosazena prospartská, oligarchická vláda třiceti tyranů. Athénští demokratičtí uprchlíci vedení Thrasybúlem a podporovaní Thébany obsadili v roce 403 př. n. l. menší pohraniční pevnost Fýle a brzy na to také přístav Pireus, což vedlo ke zhroucení aristokratické hrůzovlády v Athénách. S přispěním perského zlata utvořili Thébané o několik let později alianci s Athénami, Argem a Korintem a společně se tyto obce postavily proti Spartě v tzv. korintské válce. V bitvě u Haliartu (395 př. n. l.) potvrdily Théby svoji rostoucí vojenskou moc úspěšnou obranou svého území vůči Sparťanům, přestože jim nakonec podlehly v bitvě u Koróneie v následujícím roce. Výsledek této války byl však pro Théby katastrofální, protože podmínky královského míru uzavřeného v roce 387 př. n. l. za asistence Peršanů garantovaly všem řeckým obcím autonomii, což ve svém důsledku znamenalo rozpuštění bojótského spolku. Moc Théb dále upadla v roce 382 př. n. l., když spartský vojevůdce Foibidás obsadil thébskou pevnost Kadmeiu a dosadil sem spartskou posádku. Předchozí demokratická ústava byla zrušena a moci se chopila aristokracie, jejíž vůdčí osobnosti poslaly své politické soupeře do vyhnanství.\n\nDemokraté se však vrátili do Théb už v roce 379 př. n. l., svrhli aristokraty a s pomocí athénského vojska vypudili Sparťany z Kadmeie. Théby potom obnovily spojenectví s Athénami. Thébské vojsko vycvičené a vedené Epameinóndem a Pelopidem (viz „Svatý oddíl“) dokázalo v dalších letech odrazit dva spartské vpády do Bojótie. Když Thébané odmítli akceptovat všeobecný mír (\"koiné eiréné\"), v němž Sparta požadovala rozpuštění bojótského spolku, propukly boje nanovo. Spartský král Kleombrotos I. vytáhl v čele mocného vojska do Bojótie a zde se v bitvě u Leukter v roce 371 př. n. l. utkal s Thébany vedenými Epameinóndem. Ten využil geniálního taktického manévru staženého pravého křídla (\"loxé falanx\") a uštědřil Sparťanům ničivou porážku, jež definitivně zlomila mýtus spartské nepřemožitelnosti.\n\nVítězové byli oslavováni v celém Řecku jako zachránci svobody. Thébané pak v čele mocné aliance řeckých států postoupili na Peloponés a rozbitím peloponéského spolku účinně narušili spartskou dominanci na poloostrově. Sparta byla navíc připravena o messénské heilóty, čímž ztratila významný zdroj příjmu pro své hospodářství. Thébská hegemonie však neměla mít dlouhého trvání. Athény poděšené vzrůstem thébské moci se nyní spojily se Spartou a tito dříve zapřisáhlí nepřátelé společně čelili thébské moci v bitvě u Mantineie v roce 362 př. n. l. Samotný boj sice dopadl nerozhodně, ale vůdce Théb, Epameinóndás, v bitvě padl. Jeho smrtí Théby opět poklesly na úroveň regionální mocnosti. Théby se potom zapletly do dlouhodobého konfliktu se svými sousedy – Fóky, tím ovšem přišly o své vůdčí postavení ve středním Řecku. Navíc angažováním Filipa II. Makedonského v boji proti Fókům umožnily tomuto ambicióznímu panovníkovi rozšířit svůj vliv do nebezpečné blízkosti Bojótie. V roce 338 př. n. l. se Théby přesvědčené řečníkem Démosthenem připojily k Athénám v posledním pokusu zamezit Filipovi v dalším postupu na jih. V bitvě u Chairóneie však Helénové utrpěli přesvědčivou porážku. Ztracen byl nejen celý thébský elitní Svatý oddíl, ale také veškerá naděje na znovuzískání kontroly nad Řeckem. Filip se spokojil se zbavením Théb jejich vůdčího postavení v Bojótii a umístěním makedonské posádky na Kadmeiu. Avšak neúspěšná vzpoura proti jeho synovi Alexandrovi v roce 335 př. n. l. byla Makedonci potrestána srovnáním města se zemí, s výjimkou domu básníka Pindara a chrámů. 6 000 obyvatel města při obraně zahynulo a 30 000 bylo prodáno do otroctví.\n\nMěsto bylo znovu obnoveno Kassandrem v roce 315 př. n. l., ovšem již nikdy nedosáhlo svého dřívějšího významu a postavení v řecké politice. Svou důležitostí ho převyšovala klíčová makedonská pevnost ve středním Řecku – Chalkis. Na počátku 3. století př. n. l. se Théby dvakrát vzbouřily proti Démétriovi. Ve 2. a 1. století př. n. l. byly Théby několikrát dobyty a vydrancovány Římany. Nejprve Quintem Caeciliem Metellem v roce 146 př. n. l. a potom Sullou za války proti pontskému králi Mithridatovi. Hlavně v druhém případě bylo město zle postiženo, když obyvatelstvo dalo z obav před římskou pomstou přednost úprku na Peloponés. Théby tak zcela zpustly. Pausaniás zde někdy v polovině 2. století nalezl pouze hrad a několik chrámů.\n\nSvoji strategickou polohu prokázalo toto místo znovu až v pozdní antice, kdy poskytovalo ochranu před vpády barbarů ze severu. Zhruba od 10. století se Théby rozvinuly v centrum výroby a obchodu s hedvábím. Růst obchodu a tím i bohatství Théb pokračoval takovým tempem, že někdy v polovině 12. století se toto město stalo největším producentem hedvábí v celé byzantské říši a zastiňovalo v tomto směru i samotnou Konstantinopol. Thébské ženy byly proslulé díky své tkalcovské zručnosti. Thébské hedvábí bylo velmi ceněno a vyváželo se do celé Evropy.\n\nTřebaže Théby byly v roce 1147 ničivě vypleněny Normany, rychle se vzpamatovaly a opět dosáhly své předchozí prosperity a ekonomického rozmachu, který přetrval až do zhroucení byzantské říše v roce 1204 v důsledku čtvrté křížové výpravy. Kvůli bohatství Théb si je poté vybrala francouzská dynastie de la Roche za své sídlo. V roce 1311 byly Théby ustanoveny za hlavní město krátce existujícího státu založeného žoldnéři katalánské kompanie.\n\n\n\n"}
{"id": "189137", "url": "https://cs.wikipedia.org/wiki?curid=189137", "title": "Korint", "text": "Korint\n\nKorint (řecky Κόρινθος, \"Kórinthos\") byl starověký řecký městský stát a v současnosti je to řecké město ležící při Korintské šíji (\"Isthmos\") – úzkém pásu země spojujícím Peloponéský poloostrov s řeckou pevninou. Isthmos je sevřen mezi Korintským zálivem na západě a Sarónským zálivem na východě. V antických dobách byl zdoláván tažením lodí na saních po dlážděné cestě (\"diolkos\"), avšak od 19. století je přeťat Korintským kanálem.\n\nDnešní Korint je správním centrem stejnojmenné řecké prefektury. Nachází se zhruba 80 kilometrů jihozápadně od Athén. Město je na pobřeží obklopeno vesnicemi \"Lechaion\", \"Ishtmia\" a \"Kenchreie\". Směrem k Peloponésu se nachází obec \"Examilia\" a místo archeologického naleziště. Počet obyvatel Korintu podle údajů z roku 2001 činí 36 555.\n\nPrvní rané sídlo zde vzniklo zřejmě někdy v mladší době kamenné. Existují dvě legendy ohledně vzniku města. Podle první založil město Korinthos, potomek boha Hélia, zatímco druhá praví, že zakladatelem města byla bohyně Efyra, dcera titána Okeana (odtud také jedno z antických jmen Korintu – Efyra). Někdy na přelomu druhého a třetího tisíciletí př. n. l. mělo zdejší osídlení přechodně zaniknout. Trvalo dalších téměř 1000 let, než se zde na konci mykénského období usadili Dórové.\n\nNázev tohoto místa – Korinthos, je odvozen z jazyka Pelasgů, národa, jenž obýval území dnešního Řecka v dobách před příchodem řeckých kmenů. Korint byl zřejmě podobně jako Mykény, Tíryns nebo Pylos jedním z palácových center v době mykénské kultury. Podle mýtů byl předkem korintských králů bájný Sisyfos. Korint byl rovněž místem, kde měl Iásón, vůdce legendárních Argonautů, opustit svoji manželku Médeu. Korinťané jsou zmiňováni i Homérem v souvislosti s trójskou válkou, které se měli zúčastnit.\n\nV době klasické antiky soupeřil Korint s Athénami a Megarou. Moc tohoto města pocházela z bohatství plynoucího z obchodu a z poplatků za přepravu přes Isthmos. Až do poloviny 6. století př. n. l. byl Korint hlavním vývozcem keramiky s černými postavami do téměř všech obcí starověkého řeckého světa. Později však začalo obchodu s keramikou dominovat zboží produkované v Athénách. Korintský chrám na místě starověkého akropole (Akrokorint) byl zasvěcen bohyni lásky, Afrodíté. Podle většiny antických pramenů v tomto chrámu působilo více než tisíc chrámových kněžek – prostitutek. V Korintu se pravidelně konaly rovněž isthmické hry, vedle olympijských her jedny z nejvýznamnějších panhelénských kulturních a sportovních slavností.\nV 7. století př. n. l., za vlády tyranů Kypsela (657 až 627 př. n. l.) a jeho syna Periandra (627 až 585 př. n. l.), bylo mnoho korintských občanů vysláno do zámoří. Tak vznikly četné kolonie jako například Epidamnos (dnešní Drač, Albánie), Syrakusy, Ambrakia a Kerkýra. Periandros dal založit také Apollónii (Fier, Albánie) a Poteidaiu (na poloostrově Chalkidiké). Korint byl i jednou z devíti řeckých obcí, které se podílely na založení kolonie Naukratis ve starověkém Egyptě. Vybudování Naukratidy mělo přispět k rozvoji vzájemného obchodu mezi řeckými obcemi a Egyptem.\n\nPeriandros je často řazen mezi tzv. sedm řeckých mudrců. Během jeho vlády byly v Korintu raženy první mince. Jako první také pojal úmysl prokopat Isthmos a vytvořit tak kanál spojující Korintský a Sarónský záliv. Narazil však na nepřekonatelné technické překážky a od svého záměru proto upustil. Místo toho však nechal vybudovat diolkos. Období vlády Kypselidů skončilo za Periandrova synovce Psammeticha, pojmenovaného podle egyptského faraóna a nadšeného helénofila Psammetika I. Korint zažíval v této době své vrcholné období.\nTehdy byl vyvinut korintský řád, po iónském a dórském řádu třetí sloh klasické antické architektury. Hlavice korintského sloupu byla nejsložitější a nejpropracovanější z oněch tří, přičemž symbolizovala bohatý a luxusní životní styl tohoto antického městského státu (\"polis\"). Naproti tomu dórský řád znázorňoval přísný a prostý život starých Dórů – obyvatel Sparty. Iónský byl vedle těchto dvou příkladem harmonie, vyváženosti a filozofie Iónů, mezi něž se řadili Athéňané, stejně jako obyvatelé řeckých měst na pobřeží Malé Asie.\n\nZ tohoto slavného období Korintu pochází věta: \"„Ou pantos plein es Korinthon“\", což lze volně přeložit jako: „Ne každý může jít do Korintu“, čímž je připomínán zdejší nákladný životní styl. Město bylo proslulé svými kněžkami – prostitutkami z Afroditina chrámu, které dopřávaly potěšení bohatým obchodníkům a mocným politikům během jejich cest do Korintu. Říká se, že nejslavnější z nich, Lais, získávala od svých milenců za své mimořádné služby neuvěřitelné sumy peněz.\n\nMěsto disponovalo dvěma přístavy, jedním v Korintském a druhým v Sarónském zálivu, jež městu umožňovaly snadno obchodovat s oblastmi východního, jako i západního Středomoří. Lechaion v Korintském zálivu zajišťoval městu spojení s jeho koloniemi na západě a s obcemi Velkého Řecka (\"Magna Graecia\"), zatímco Kenchreie sloužily lodím plujícím z Athén, Iónie, Kypru a Fénicie. Oba přístavy byly rovněž vybaveny rozlehlými doky pro ukotvení válečného loďstva.\n\nBěhem řecko-perských válek poskytl Korint 40 lodí do bitvy u Salamíny (480 př. n. l.), jímž velel admirál Adeimantos, a 5 000 hoplítů (nesoucích charakteristické korintské helmice) v brzy následující bitvě u Platají (479 př. n. l.). Po celé 5. století př. n. l. byl Korint často spojencem Sparty a nepřítelem Athén, což bylo zřejmě také důsledkem vzájemného tradičního obchodního soupeření obou těchto měst. Otevřené nepřátelství vůči Athénám se rozhořelo poté, co Athéňan Kimón v roce 462 př. n. l. pronikl se svým vojskem bez dovolení na korintské území. Došlo k válce, v níž Korint se svým spojencem Epidaurem Athény nejprve porazil, pak však Athénám podlehl v námořní bitvě v Sarónském zálivu. Teprve v roce 451 př. n. l. bylo uzavřeno příměří. Jedním z faktorů vedoucích k vypuknutí peloponéské války v roce 431 př. n. l. byl spor mezi Korintem a Athénami týkající se korintské kolonie Kerkýry. Po skončení peloponéské války se někdejší spojenci Sparty z peloponéského spolku, Korint a Théby, cítili podvedeni. Jejich narůstající nespokojenost s hegemonním postavením Sparty vyústila v roce 394 př. n. l. v korintskou válku, ve které Korint spolu s Athénami, Thébami a Argem bojoval proti Spartě. O dva roky později provedli demokraté v Korintu převrat a výsledkem toho bylo dočasné politické sjednocení s Argem. V roce 386 př. n. l. však byli Korinťané přinuceni akceptovat podmínky královského míru. Argos se musel stáhnout z Korintu, načež se moci chopili aristokraté, kteří se opět přiklonili ke Spartě.\n\nSlabost řeckých obcí v důsledku nepřetržitých bratrovražedných konfliktů usnadnila vzestup Makedonie v polovině 4. století př. n. l. Po vítězství Filipa II. Makedonského nad Helény v bitvě u Chairóneie byl založen korintský spolek namířený proti perské říši. Všechny řecké obce, včetně Korintu se tak staly poddanými makedonského krále. Po Filipově zavraždění v roce 336 př. n. l. potvrdil spolkový sněm (\"synedrion\") Filipova syna Alexandra Makedonského v pozici hegemona spolku pro plánované tažení na východ. Korint byl v těchto časech domovem kynického filozofa Diogena ze Sinópé.\n\nV následujících desetiletích představoval Korint pevnou základnu makedonské moci na jihu Řecka. Démétrios Poliorkétés a po něm i další makedonští vojevůdci se zmocnili města a umístili své vojáky do strategicky důležité pevnosti Akrokorint. Navzdory ztrátě své politické nezávislosti zažíval Korint po celé 3. století př. n. l. výrazný ekonomický rozmach, který z něho opět učinil jedno z nejbohatších měst Řecka, jež bylo díky svému kvetoucímu hospodářství a kulturnímu životu známo v celém helénistickém světě. V roce 243 př. n. l. ukončil makedonskou vládu stratég achajského spolku, Arátos ze Sikyónu, který město přepadl a obsadil. Za vlády tohoto významného státníka se Korint připojil k achajskému spolku. Když se ale nespokojení obyvatelé města obrátili s žádostí o pomoc na spartského krále Kleomena III., přenechal Arátos vládu nad Korintem v roce 224 př. n. l. makedonskému králi Antigonu III. Dósónovi. Vítězství Římanů v bitvě u Kynoskefal v roce 197 př. n. l. přineslo Korinťanům vysvobození z makedonské nadvlády. Město se stalo sídlem achajského spolku, který od nynějška zastával ostře protiřímskou politiku.\n\nV roce 146 př. n. l. vyhlásil achajský spolek válku Spartě, čímž se ale dostal do konfliktu s Římany. Konzul Lucius Mummius Achaje porazil a po dobytí Korintu v témže roce dal toto město, které bylo centrem odporu proti Římanům, srovnat se zemí. Ještě před tím ale Mummius nechal popravit všechny muže, zatímco ostatní obyvatelstvo bylo prodáno do otroctví. Za tyto činy mu bylo římským senátem jakožto přemožiteli Achajů uděleno \"cognomen\" \"Achaicus\". Z následujících let existuje jen nepatrné množství důkazů o jakémkoliv osídlení. Teprve v roce 44 př. n. l. bylo město znovu založeno Gaiem Juliem Caesarem jako římská kolonie pod názvem \"Colonia Laus Iulia Corinthiensis\". Podle historika Appiána, byli noví osadníci vybráni z řad římských propuštěnců. Za vlády Římanů se Korint stal sídlem správy provincie Achaia.\n\nJeho obyvatelstvo, jež se skládalo z Římanů, Řeků a Židů, bylo známo pro své bohatství, avšak také pro svoji rozmařilost, nemorálnost a zkaženost.\nV době kdy byl prokonzulem Achaje Gallio (v roce 51 nebo 52), bratr Senecy, navštívil Korint poprvé apoštol Pavel. Během Pavlova druhého pobytu na jaře roku 58 zde zřejmě vznikly List Římanům. Pavel napsal také Listy Korintským (První list Korintským a Druhý list Korintským), které byly adresovány místní křesťanské komunitě.\n\nJiž ve 2. století sídlil v Korintu biskup a nejpozději ve 4. století dokonce metropolita. V roce 267 bylo město těžce poničeno při vpádu Gótů a Herulů, brzy se však vzpamatovalo a znovu dosáhlo svého někdejšího lesku a slávy. Dalším těžkým úderem bylo pro Korint ničivé zemětřesení v roce 375 následované Alarichovou invazí do Řecka v letech 395 až 396, při níž bylo město dokonale vydrancováno a mnoho jeho občanů upadlo do otroctví. V roce 521 postihlo město nové katastrofální zemětřesení, které je téměř úplně zničilo, avšak císař Justinus I. je nechal obnovit. Za vlády císaře Justiniána I. byla vystavěna mohutná kamenná hradba napříč Korintskou šíjí, jež měla chránit Peloponéský poloostrov před barbary pronikajícími ze severu. Hradba byla dlouhá kolem šesti mil (10 km) a byla pojmenována Hexamilion („šest mílí“). Definitivní tečku za antickou slávou města znamenal vpád Slovanů na Peloponés v 80. letech 6. století.\n\nV době byzantské říše se stal Korint střediskem thematu \"Hellas\" (zahrnujícím velkou část území dnešního Řecka). Ve 12. století (za panování dynastie Komnenovců) upoutalo tehdejší bohatství města, pocházející z obchodu s hedvábím do západní Evropy, pozornost normanského krále Rogera II. Sicilského, který si město podmanil v roce 1147.\nPo dobytí Konstantinopole během čtvrté křížové výpravy v roce 1204 byl Geoffrey I. de Villehardouin, synovec stejnojmenného slavného historika, ustaven pánem Korintu jako vládce achajského knížectví. V letech 1205 až 1208 kladli Korinťané latinským dobyvatelům tuhý odpor z pevnosti na Akrokorintu pod velením byzantského generála Leona Sgura. Ten sice v roce 1208 spáchal sebevraždu skokem z vrcholu Akrokorintu, nicméně Byzantinci vytrvali v odboji proti cizím útočníkům ještě další dva roky. V roce 1458, pět let po pádu Konstantinopole, se osmanští Turci zmocnili města a jeho mocného hradu.\n\nV průběhu řecké války za nezávislost v letech 1821 až 1830 bylo město kompletně zničeno tureckými vojsky. Po vyhlášení nezávislosti Řecka patřil Korint díky svému historickému významu a strategické pozici mezi kandidáty nového hlavního města právě založeného řeckého království. Místo Korintu však byly nakonec vybrány Athény. V roce 1858 byl starý Korint zcela zničen zemětřesením. Nové město bylo vystavěno o šest kilometrů dále na severovýchod na pobřeží Korintského zálivu. Na počátku 90. let 19. století byl konečně realizován plán přetnutí Korintské šíje kanálem propojujícím Korintský a Sarónský záliv.\n\n\n"}
{"id": "189139", "url": "https://cs.wikipedia.org/wiki?curid=189139", "title": "Domenico Martinelli", "text": "Domenico Martinelli\n\nDomenico Martinelli (30. listopadu 1650 Lucca – 11. září 1718 Lucca) byl italský barokní architekt a kněz. Pracoval nejen v Itálii, ale také v Rakousku, v Čechách, na Moravě či v Nizozemí.\n\nNěkterá Martinelliho díla ve Vídni, v Čechách a na Moravě:\n\n\n"}
{"id": "189144", "url": "https://cs.wikipedia.org/wiki?curid=189144", "title": "Seznam členů Francouzské akademie", "text": "Seznam členů Francouzské akademie\n\nSeznam členů Francouzské akademie podle křesel.\n"}
{"id": "189146", "url": "https://cs.wikipedia.org/wiki?curid=189146", "title": "Polygamie", "text": "Polygamie\n\nPolygamie (mnohomanželství, z řeckého gamos = sňatek) souhrnně označuje současnou účast muže či ženy ve více manželských vztazích. \n\nRozlišujeme polygamii ženy a muže. Jestliže má muž více než jednu ženu, mluvíme o polygynii (např. islám toto muži umožňuje, ačkoli Mohamed doporučuje omezit se nanejvýš na 4 manželky, protože vůči nim všem musí muž plnit své povinnosti rovným dílem; realita mnohoženství je zachycena i ve starších biblických knihách). Pokud je tomu naopak, a žena má více než jednoho muže, označuje se tento stav jako polyandrie (s takovým soužitím se můžeme setkat např. u Eskymáků či Tibeťanů, případně u některých společenství v Indii, kde se z důvodů chudoby může/mohlo více mužů složit na věno jediné ženy). Existují však i kultury, kde je možné kombinovat obojí – polygynní polyandrie byla popsána například u Nyinbů v Tibetu.\n\nPolygamní soužití mohou mít buď formu paralelních vztahů (polygamní účastník je členem několika samostatně žijících a hospodařících rodin) nebo jednoho skupinového manželství, případně může nést smíšené znaky obojího. V tradici některých východních kultur (osmanské, perské, čínské) žily ženy pána domu společně v harému, někdy s nimi byly ubytovány i další ženy – třeba matka pána domu, milenky pána domu, otrokyně – a do určitého věku i děti obojího pohlaví. V některých kulturách žily ve významných harémech až tisíce žen.\n\nS rozvojem genetiky bylo podle pestrosti dědičných znaků (chromozomu X a Y) populací senegalských Mandenků, Baiaků z centrální Afriky a namibijských Sanů prokázáno, že do dědičné informace těchto etnik po desítky tisíciletí přispívalo mnohem méně mužů než žen. To svědčí o polygamním (polygynním) uspořádání vztahů a naznačuje, že i u ostatních etnik bylo z evolučního hlediska teprve nedávno nahrazeno monogamií.\n\nPolygamie se v některých náboženstvích stala povolenou, či dokonce přikázanou praxí. Nejslavnějším biblickým polygamistou je pravděpodobně praotec Abrahám.\n\n\n"}
{"id": "189147", "url": "https://cs.wikipedia.org/wiki?curid=189147", "title": "Svatá Helena (rozcestník)", "text": "Svatá Helena (rozcestník)\n\nSpojení Svatá Helena může znamenat:\n\n\n\n"}
{"id": "189150", "url": "https://cs.wikipedia.org/wiki?curid=189150", "title": "Michel Coiffard", "text": "Michel Coiffard\n\nMichel Joseph Callixte Marie Coiffard (16. července 1892 – 29. října 1918) byl šestým nejúspěšnějším francouzským stíhacím pilotem první světové války s celkem 34 uznanými sestřely.\n\nByl třetím nejúspěšnějším specialistou na sestřelování balónů ze všech letců první světové války – z jeho 34 sestřelů bylo 24 balónů.\n\n29. Října 1918 byl během souboje s letkou Fokkerů D.VII, krátce po sestřelení své 34. oběti zasažen do stehna a skrz záda do plíce. Po zásahu letěl 12 kilometrů k vlastním liniim kde bezchybně přistál. I přes pomoc saniťáků a transfuzi krve, zemřel v sanitce na cestě do Bergnicourt, 14 dní před koncem války. \n\nBěhem války získal mimo jiné tato vyznamenání: Médaille militaire, Légion d'honneur a britský Military Cross.\n"}
{"id": "189153", "url": "https://cs.wikipedia.org/wiki?curid=189153", "title": "Psoun prériový", "text": "Psoun prériový\n\nPsoun prériový (\"Cynomys ludovicianus\") je denní hlodavec, který žije od jihozápadní Kanady až po severní Mexiko. Jedná se o jeden z pěti druhů psounů.\n\nSvé aktivity přizpůsobují počasí, preferují travnaté biomy. Obývají planiny v nadmořských výškách 1 300–2 000 m. Dorůstají 30–40 cm. Váží kolem 0,9–1,3 kg. Ocas je dlouhý 7–11 cm. Konečky srsti jsou v zimě černé a létě bílé.\n\nSamice rodí po 30 dnech březosti 4–5 slepých a holých mláďat. Ta opouštějí noru po 6 týdnech. Převážně mají srst pískově hnědou. Konečná třetina ocasu a hmatavé fousky jsou černé. Živí se rostlinami například: pýrem, bizoní trávou, určitými druhy slézu a v létě aromatickými keříky \"Chrysothamnus nauseosus\", v zimě pak bodláky, kaktusy, kořeny a podzemními cibulemi. Když jsou jejich oblíbené druhy trav spaseny, nechají toto území ležet ladem, dokud tráva opět nenaroste. A naopak – jsou natolik chytří, že se snaží vyhubit druhy rostlin, které jim zrovna příliš nechutnají. Vždy ukousnou jejich výhonky a tím získají prostor pro žádané druhy rostlin.\n\nMláďata z obrovských kolonií jsou v omezeném počtu odchytávána a prodávána jako domácí mazlíčci. Dovoz z USA do Evropské unie byl v roce 2003 zakázán z důvodu ochrany před rizikem opičích neštovic (Monkey Pox). Tato nemoc afrického tropického pralesa, se v USA přirozeně nevyskytuje. K nakažení jedné skupiny psounů prériových došlo lidskou nedbalostí, kdy byli umístěni do stejné ubikace s nemocnými hlodavci importovanými z Afriky. V roce 2008 byl zákaz zrušen.\n\nHlavní společenskou jednotkou psouna je rodina (rodinný klan). Je složený z jednoho samce, několika samiček a jejich potomků. Několik rodin tvoří strážní skupinu, jejichž úkol je hlídat a hájit teritoria a doupata, přičemž vyskakují, štěkají, klapou s vyceněními zuby a ježí se jim srst na ocase. Strážní skupiny vytvářejí společenství tzv. města, na ploše 65 hektarů. Každá rodina má svoji vlastní soustavu nor, jejich vchod je chráněn valem ze zeminy, aby do nor nenatekla voda.\n\nKdyž se potkávají dva psouni z různých rodin, pozdraví se letmým polibkem a očichají si navzájem řitní žlázy.\n\n\nPsoun prériový je chován přibližně ve 180 evropských zoo. Nejvíce přitom v Německu, kde se jedná o více jak 50 zařízení. V Česku je chován v pěti zoo. Jedná se o tato zařízení:\n\n\nChov tohoto druhu započal v roce 2000 a od té doby jsou jen s krátkou přestávkou (2010–2011) chováni do současnosti. Ke konci roku 2017 bylo chováno devět jedinců. Ke konci roku 2018 bylo chováno sedm zvířat tohoto druhu.\n\nPsouni byli v Zoo Praha od roku 2000 několik let chováni v horní části zoo, konkrétně ve výběhu bizonů, kde vedle bernešek doplňovali druhovou skladbu severoamerických prérijních zvířat. Relativně neomezený život skupiny přinesl její samovolný přesun do výběhu velbloudů a následně i dále do okolí (např. do tehdejších expozic jelenů lyrorohých, anoa nížinných či kiangů). V tom stavu však již byla péče o tento druh velice obtížná, a tak byli přestěhováni do historické expozice ohraničené kamennou zídkou v dolní části, která byla dříve určená pro chov dikobrazů. Ta v roce 2018 ustoupila nově budované expozici australské fauny.\n\nV roce 2019 byla vybudována nová expozice poblíž výběhu bizonů. Výběh o ploše přibližně 150 m a úpravy okolí inspirované severoamerickou prérií stály 1,5 mil. Kč. Po dokončení expozice se do ní 10. 8. 2019 nastěhovala skupina čtrnácti psounů (sedm samců a sedm samic). Slavností otevření expozice: 15. 8. 2019.\n\n"}
{"id": "189157", "url": "https://cs.wikipedia.org/wiki?curid=189157", "title": "Maurice Boyau", "text": "Maurice Boyau\n\nMaurice Jean-Paul Boyau (8. května 1888 – 16. září 1918) byl pátým nejúspěšnějším francouzským stíhacím pilotem první světové války s celkem 35 uznanými sestřely.\n\nByl čtvrtým nejúspěšnějším specialistou na sestřelování balónů ze všech letců první světové války – z jeho 35 sestřelů bylo 21 balónů.\n\nBěhem války získal mimo jiné tato vyznamenání: Médaille militaire, Légion d'honneur a Croix de guerre.\n"}
{"id": "189159", "url": "https://cs.wikipedia.org/wiki?curid=189159", "title": "Slezské zemské dráhy", "text": "Slezské zemské dráhy\n\nSlezské zemské dráhy, o. p. s. provozuje výletní vlaky na úzkorozchodné trati Správy železnic číslo 298 Třemešná ve Slezsku – Osoblaha.\n\nSpolečnost vznikla v listopadu 2003, až do listopadu 2006 působila pod názvem 1.parní úzkorozchodná společnost, o.p.s.\n\nNa začátku roku 2004 byla dovezena z Rumunska parní lokomotiva U46.002 (Reşiţa čti: \"\"Rešica\"\") + dva nákladním vozy Ias (přezdívané \"\"uhláky\"\") a zavřený nákladní vůz. Veřejnosti byla lokomotiva poprvé představena ještě jako nepojízdná v roce 2004 na oslavách Dne dráhy.\n\nNákladní vozy Ias poté celé léto 2004 jezdili na prvních speciálních turistických vlacích pod vedením motorové lokomotivy Českých drah řady 705.9. Svůj první vlak poté odvezla \"Rešica s uhláky\" v listopadu 2004 při Martinských hodech v Bohušově.\n\nNaplno začala lokomotiva jezdit 1. května 2005, kdy zahájila svou první letní sezónu. K soupravě také přibyl Pivní vagón přestavbou ze zmíněného rumunského zavřeného nákladního vozu.\n\nV roce 2006 byla zakoupena druhá lokomotiva, tentokrát dieselová - FAUR TU 38.001, také byl přestavěn jeden nákladní vůz Ias na výletní vůz pro turisty a do soupravy byl zařazen upravený bývalý brzdařský vůz D/ú pro potřeby Pivního vagónu - nyní jako Generátorový vůz. Druhý nákladní vůz byl pro potřeby turistického provozu přestavěn v roce 2007.\n\nRok 2009 byl pro společnost významný jelikož dorazila na úzkokolejku třetí lokomotiva a to Malý štokr U 57.001. Tu doplnil v roce 2010 i Cyklovagón a v roce 2011 v pořadí již třetí výletní vůz, který je dokonce upraven pro možnost naložení a převozu invalidního vozíku.\n\nV dnešní leží většina výkonů turistických parních vlaků leží právě na lokomotivě U57.001 a společně se soupravou třech výletních vozů, pivního, cyklo a generátorového vagónu vyráží parní vlak na úzkokolejku každé prázdniny o víkendech, jinak během roku pouze v předem vyhlášených termínech.\n\nSpolečnost provozuje:\n\n\n"}
{"id": "189166", "url": "https://cs.wikipedia.org/wiki?curid=189166", "title": "Josef Šváb-Malostranský", "text": "Josef Šváb-Malostranský\n\nJosef Šváb-Malostranský (16. března 1860 Praha-Malá Strana – 30. října 1932 Praha) byl český herec, kabaretiér, prozaik, dramatik, písničkář, režisér a scenárista. Stál u zrodu českého filmu (1898) a stal se prvním českým filmovým hercem (\"Dostaveníčko ve mlýnici\").\n\nJosef Šváb-Malostranský se učil pekařem, později měl v Mostecké ulici na Malé Straně papírnictví, vydával lidové písničky a kuplety. Už tehdy si začal vymýšlet vtipné veršíky, scénky a kuplety, s nimiž vystupoval jako lidový zpěvák a ochotník. V 80. letech byl typickým představitelem českého lidového humoru a stal se mezi lidmi velmi oblíbený. Působil i v Malostranské besedě. Přispíval do humoristických časopisů \"Švanda dudák\", \"Kopřivy\", \"Humor\", \"Dobrá kopa\". Své kuplety zdarma posílal i českým krajanům do Ameriky a Austrálie. Společně s Heřmanem Zeffim měl významné místo ve vývoji českého klasického kabaretu. V letech 1885–1916 byl členem Švandova divadla.\n\nPřátelil se s významnými osobnostmi, nejvíce si rozuměl s Ignátem Herrmannem, znal se s Janem Nerudou a Svatoplukem Čechem.\n\nRád vždy zdůrazňoval, že na Jubilejní výstavě 1891 byl prvním Čechem, který promluvil a zazpíval do Edisonova fonografu. Když hledal Jan Kříženecký herce do svých prvních filmů, Šváb se mu sám přihlásil a stal se společně s Ferdinandem Gýrou prvním českým hercem ve filmech \"Dostaveníčko ve mlýnici\" a \"Výstavní párkař a lepič plakátů\". Oba filmy natočili v areálu Pražského výstaviště. Kromě těchto groteskních výstupů natočil v téže době i film \"Smích a pláč\", který je vynikajícím sólovým dílkem, v němž předváděl svoji tvář na přechodu od smíchu k pláči.\n\nK filmu se pak dostal až těsně před 1. světovou válkou, kdy nová společnost Lucernafilm natočila jako svoji premiéru film podle Švábovy divadelní hry \"Zlaté srdéčko\". Šlo o repertoárovou hru Švandova divadla a on sám si v ní zahrál se značným divadelním přehráváním roli sluhy France.\n\nPo skončení dráhy u divadla se stal knihkupcem a vydavatelem kupletů a divadelních her. Již od roku 1911 vydával časopis \"Český kabaret\", později přejmenovaný na \"Švábův český kabaret\". Zde vycházely také notové zápisy písniček i některé scénky Červené sedmy. Často se však aktivně účastnil natáčení mnoha němých filmů. Ve filmu \"Sen pátera Ondřeje\" vytvořil klasický typ lidového faráře s kulatým bříškem, s usměvavými rty a vykulenýma očima. Podobných farářských rolí si zahrál ještě několik. Většinou hrál jen drobné postavy od přestárlých záletníků a sluhů a hostinských až po role továrníků. Zahrál si ještě ve třech zvukových filmech, nejznámější je jeho postava katechety z Lamačova filmu \"Kantor Ideál\".\n\nPo jeho smrti zdědil Švábův obchod s knihami v Saském domě, kde se říká také \"U Štajniců\" na Malé Straně jeho syn Karel Šváb, popravený nacisty roku 1942.\n\n\n\n\n\n"}
{"id": "189181", "url": "https://cs.wikipedia.org/wiki?curid=189181", "title": "Škoda-Sanos 115Tr", "text": "Škoda-Sanos 115Tr\n\nŠkoda-Sanos 115Tr je trolejbus, který jako prototyp vyrobil v roce 1987 podnik Škoda Ostrov v kooperaci s jugoslávskou (respektive makedonskou) společností FAS 11. Oktomvri Skopje.\n\n115Tr je dvounápravový trolejbus se samonosnou karoserií. Je odvozen z dvoučlánkového trolejbusu Škoda-Sanos 200Tr, na rozdíl od něj ale nebyl sériově vyráběn. Využita byla karoserie jugoslávského autobusu FAS 115, do které byla zabudována elektrická výzbroj převzatá z trolejbusu Škoda 14Tr. Skelet je vyztužen proti kroucení. V interiéru je podlaha pokryta gumou a umělou hmotou (pod sedadly pro cestující). V pravé bočnici se nacházejí troje čtyřkřídlé skládací dveře.\n\nPrototyp, a také jediný vyrobený trolejbus tohoto typu, byl vyroben v roce 1987. V Bělehradě zřejmě podstoupil zkušební jízdy a ještě téhož roku byl dodán do Sarajeva, kde obdržel evidenční číslo 628. Po válce byl v roce 1997 přeznačen na číslo 4101 a v provozu zůstal do roku 2005, kdy byl vyřazen.\n\n"}
{"id": "189187", "url": "https://cs.wikipedia.org/wiki?curid=189187", "title": "Septemvri", "text": "Septemvri\n\nSeptemvri ( \"Септември\", dříve \"Загорово\", \"Саръханбей\", pak \"Сарамбей\" a od roku 1934 do roku 1949 \"Сараньово\") je město v Pazardžické oblasti v Bulharsku, které se nachází na západním konci Hornothrácké nížiny, 19 km západně od města Pazardžik a poblíž řeky Marica. Jde o správní středisko stejnojmenné obštiny a má zhruba 8 tisíc obyvatel.\n\nLokalita byla osídlena již v antických dobách, například severně od dnešního města Septemvri na levém břehu řeky Marice se nacházela důležitá řecká obchodní osada Pistiros. Budoucí Septemvri vzniklo na místě římského sídliště a bulharské osady, která byla zničena ve 14. století nájezdem Turků.\n\nSeptemvri se vyvinulo v typické železniční město díky vybudování železniční trati do Cařihradu po roce 1873. Roku 1945 byla odtud vybudována úzkokolejná trať vedoucí na jih do města Dobrinište v blízkém pohoří Rodopy.\n\nNa Septemvri byla obec Saranovo přejmenována v roce 1949 na paměť ozbrojeného Zářijového povstání (bulharsky \"Септемврийско въстание\"), zorganizovaného Bulharskou komunistickou stranou proti vládě Alexandra Cankova v září roku 1923. V roce 1956 byly sloučeny obce Septemvri a Gara Septemvri (\"Гара Септември\", v překladu \"Stanice\" či \"Nádraží Septemvri\"). Status města získalo Septemvri až 7. září 1964 na základě výnosu Prezidia Národního shromáždění Bulharské lidové republiky.\n\nVe městě žije 8 025 stálých obyvatel a je zde trvale hlášeno 8 973 obyvatel. Podle sčítáni 1. února 2011 bylo národnostní složení následující:\nV blízkosti města v katastru obce Vetren byly nalezeny čtyři thrácké mohyly. Poblíž stál i řecký emporion Pistiros, který byl zničen ve 4. století př. n. l. nájezdem Keltů a římská stanice. V současné době na místě bývalého emporia probíhají vykopávky bulharské akademie věd a Ústavu pro klasickou archeologii Univerzity Karlovy.\n\nV centru Septemvri se nachází archeologické muzeum profesora Mečislava Domaradzkého, který dlouhá léta vedl vykopávky emporia Pistiros. Zde jsou také shromážděny všechny archeologické nálezy.\n"}
{"id": "189195", "url": "https://cs.wikipedia.org/wiki?curid=189195", "title": "Mopsos", "text": "Mopsos\n\nMopsos (latinsky \"Mopsus\") je v řecké mytologii jméno dvou postav.\n\nProslulý věštec, syn thébské věštkyně Mantó a vnuk slavného věštce Teiresia. Proslul mimo jiné také tím, že se zúčastnil výpravy Argonautů do daleké Kolchidy pro zlaté rouno. Na této cestě Mopsos:\n\nMopsos byl také jmenován jako jeden z účastníků kalydónského honu. Největšího věhlasu však dosáhl tím, že zvítězil ve střetnutí s proslulým věštcem řeckých vojsk u Tróje, Kalchantem. Kalchás byl vážený, proslulý, slavný věštec, který dokázal vysvětlit i ty nejsložitější jevy a okolnosti. Po své prohře s Mopsem se prý Kalchás utrápil až k smrti. Ta mu\nostatně byla již dávno předpovězena do všech podrobností.\n\nMístem setkání obou věštců byla Malá Asie, země zvaná Kilikie. Tudy se prý Kalchás vracel pěšky z války do vlasti. Při návratu pak tu Mopsos založil několik měst, mimo jiné i Mopsuhestii, čili „Mopsův krb“ (turecky zvaná Misis).\n\nJiný Mopsos z kmene Lapithů se stal zakladatelem města Mopsyónu na svazích hor blízko Olympu.\n\n"}
{"id": "189197", "url": "https://cs.wikipedia.org/wiki?curid=189197", "title": "Kalchás", "text": "Kalchás\n\nKalchás (řecky \"Κάλχας\", latinsky \"Calchas\") je v řecké mytologii syn Thestóra; byl věštcem v achájském vojsku před Trójou.\n\nVěštecký dar či umění věštit bylo v antické mytologii vysoce ceněno, bylo považováno za vědu a umění prvořadé důležitosti. Věštci byli ve všeobecné vážnosti a obdivu. Také Kalchás jako armádní věštec patřil mezi nejváženější členy válečné rady. V dobách dávných mýtů bohové zasahovali do bojů, projevovali božskou vůli mnoha různými znameními, např. přírodními úkazy jako hrom nebo blesk, sesílali na smrtelníky sny, jejichž význam bylo třeba správně vysvětlit a podle toho navrhnout\nřešení. To byl právě úkol věštců.\n\nZpůsob, jak se Kalchás stal věštcem řeckých vojsk, není znám. U Homéra však je o Kalchantovi uvedeno, že znal „věci minulé, přítomné i budoucí“ a dokázal vysvětlit i ty nejnepochopitelnější jevy či události. Také se říká, že dokázal vysvětlit i nejnepochopitelnější jevy a že byl dotazován zejména ve velmi vážných chvílích. Známy jsou zejména tyto věštby:\n\nPřesto vynikající věštec Kalchás jednu věštbu nepochopil správně, a to se mu stalo osudným. Tato věštba pravila, že „by se v životě neměl setkat s věštcem, který by ho překonal“. Kalchás to pochopil tak, že se s takovým věštcem za svého života nepotká. Bylo to však varování. Když se po návratu z války setkal s věštcem Argonautů Mopsem, ve věštecké soutěži mu podlehl a z této prohry se poté žalem utrápil až k smrti.\n\nNěkteré prameny uvádějí, že k setkání obou věštců došlo v Malé Asii, v Kilikii. Tudy se pravděpodobně Kalchás vracel pěšky do vlasti.\n"}
{"id": "189199", "url": "https://cs.wikipedia.org/wiki?curid=189199", "title": "Svatá Starosta", "text": "Svatá Starosta\n\nPodle legendy šlo o dívku křesťanského vyznání z období posledních císařů Římské říše nebo období stěhování národů, kterou chtěl její otec proti její vůli provdat za krutého pohanského vládce. Aby této svatbě zabránila, vymodlila si Starosta hustý plnovous. Pohan od svatby ustoupil, otec ji ovšem za to dal ukřižovat. Svatá Wilgefortis, jak je tato původem portugalská světice také nazývána, je přímluvkyní neprávem odsouzených, jimž dává na obrazech či sochách svou přízeň najevo pomocí střevíce, který jí po ukřižování sklouzne z nohy.\n\nÚcta ke Starostě se rozšířila od konce 14. století, podle některých názorů z Nizozemí, podle jiných z Portugalska a Španělska do Německa a Itálie. Střediskem kultu se stalo toskánské město Lucca. Zde byla Starosta adorována současně s románským krucifixem \"Volto santo\" v katedrále sv. Martina. Z téže doby pochází nástěnná malba ukřižované Starosty (podobné Voltu santu) ve Weissenburgu v Bavorsku a v dómu v Mohuči. V roce 1509 se objevuje grafický list. Později byla v Německu vyobrazena například v kostelech v Rankweilu nebo v Neufahrn u Freisingu. V Rakousku je uctívána v kostele Sv. Jiří v Gerlamoos nedaleko Steinfeldu.\nPřestože nelze doložit její svatořečení, objevuje se Starosta jako světice v římském martyrologiu z let 1583–89.\n\nV kostelech, klášterech, galeriích i v přírodě se můžeme setkat se zpodobením ukřižované dívky s plnovousem a korunou, oblečené do dlouhých slavnostních šatů a střevíců. Zobrazení svaté Starosty není v Českých zemích mnoho, všechna pocházejí z barokní doby. Nejstarší z nich je dřevěná socha v životní velikosti (opatřená skutečnými vlasy, vousy a skutečným oděvem), umístěná na oltáři rohové kaple v jižním ambitu pražské Lorety na Hradčanech, kam ji přinesli španělští kapucíni v 17. století. Dalšími místy její úcty jsou brněnský kostel sv. Tomáše nebo Vesec u Sobotky v Českém ráji, kde je vytesána na morovém Trojičním sloupu. Starosta patří k poutním sochám také například ve slezských Vambeřicích.\n\nKromě chrámů a klášterů se Starosta objevuje také jako socha na veřejných prostranstvích. Například poblíž zaniklé vesničky Mnichov u Zahrádek na Českolipsku, nedaleko kostela svaté Barbory je barokní kamenná socha této světice. Dal ji roku 1705 postavit tehdejší majitel zahrádeckého panství Jan Vilém Kounic (viz Kounicové).\nDodnes není vyřešena otázka, zda zobrazená postava nebyla mužem. Podle některých teorií mohla být hermafrodit.\n\n\n\n"}
{"id": "189201", "url": "https://cs.wikipedia.org/wiki?curid=189201", "title": "Tityos", "text": "Tityos\n\nTityos (latinsky \"Tityus\") je v řecké mytologii obrovský syn nejvyššího boha Dia a bohyně země Gaie.\n\nTento zpupný obr prý přepadl Létó, matku Apollóna a Artemis, když byla na cestě do Delf. Za tento útok se Zeus rozzuřil tak, že ho prý na místě zabil bleskem. Jinde se ale uvádí, že ho zastřelili Apollón a Artemis za to, že urazil jejich matku.\n\nTityos byl za tento čin odsouzen k věčnému trestu v podsvětí. Leží tam přikován k zemi a dva supové mu vyklovávají játra, která stále dorůstají. Svůj zločinný skutek si odpykává ve společnosti dalších velkých viníků jménem Tantalos, Sísyfos a Ixión.\n\nZ Tityových potomků je známa především dcera Európa, milenka boha moří Poseidóna a matka Euféma, který měl schopnost chodit po moři.\n\n"}
{"id": "189202", "url": "https://cs.wikipedia.org/wiki?curid=189202", "title": "Zdislavice (rozcestník)", "text": "Zdislavice (rozcestník)\n\nNázev Zdislavice má více sídel:\n"}
{"id": "189203", "url": "https://cs.wikipedia.org/wiki?curid=189203", "title": "Eufémos", "text": "Eufémos\n\nEufémos (řecky \"Εὔφημος\", latinsky \"Euphemus\") je v řecké mytologii syn boha moří Poseidóna a jeho milenky Európy, dcery obra Titya.\n\nJeho otec Poseidón ho obdařil zvláštní schopností: jako jediný z hrdinů řecké mytologie dokázal chodit po hladině moře. \n\nZúčastnil se výpravy Argonautů za zlatým rounem až do daleké Kolchidy. Na zpáteční cestě se jejich loď Argó dostala do potíží, posádka ji musela přenášet pouští, aby se dostala na vody Tritónského jezera. Tam se setkali s mořským bohem Tritónem, Eufémovým nevlastním bratrem. Tritón daroval Eufémovi hroudu země. Tu Eufémos později upustil při plavbě Egejským mořem a z hroudy vznikl ostrov nazvaný Théra. Někde se uvádí, že to byla Iásonova rada hodit hroudu do moře. Vypráví se, že ostrov byl zalidněn lidmi z Eufémova rodu. \n\nJméno Théra si ostrov nese až do dnešních dob. \n\nJiný Eufémos byl synem krále Troizéna. Byl velitelem trojských spojenců Kikonů, bojovali proti Achajcům. \n\n"}
{"id": "189205", "url": "https://cs.wikipedia.org/wiki?curid=189205", "title": "Škoda-Sanos", "text": "Škoda-Sanos\n\nJako Škoda–Sanos jsou označovány dva typy trolejbusů, které byly kooperačně vyráběny podniky Škoda a \"FAS 11.Oktomvri Skopje\" v 80. letech 20. století. Karoserie byly vyráběny společností \"FAS\" (šlo o upravené autobusové karoserie), elektrickou výzbroj dodala Škoda.\n\n"}
{"id": "189207", "url": "https://cs.wikipedia.org/wiki?curid=189207", "title": "Kybelé", "text": "Kybelé\n\nKybelé (latinsky \"Cybele\") je v řecké mytologii maloasijská bohyně, ctěná jako „velká matka bohů“.\n\nVe Frýgii a Lýdii byla uctívána jako dárkyně života a matka bohů. Byla ztotožňována s bohyní Rheiou nebo Gaiou, Římané s bohyní Ops. Byla považována za matku Siléna, Marsya a fryžského krále Midy.\n\nNarodila se prý v kraji frýgické hory Kybely, žila nejraději v lesích s horskými démony, se lvy, pardály. Obřady k její poctě byly obvykle hodně divoké. Uctívali ji a sloužili jí zejména Kúréti, Korybanté i trpasličí Daktylové.\n\nŘím ji oslavoval v jejím chrámu na Palatinu, postaveném roku 200 př. n. l. Jeho zbytky jsou dodnes zachovány. Antičtí umělci ji zobrazovali jako vysokou ženu, jejíž hlavu věnčí hory, věže nebo hradby měst. Nejčastěji je však zachycena na voze taženém lvy nebo pardály. Mnoho jejích vyobrazení je známo z vázových maleb, kde je obvykle obklopena Satyry, Silény a Pány.\n\n"}
{"id": "189208", "url": "https://cs.wikipedia.org/wiki?curid=189208", "title": "Steen Steensen Blicher", "text": "Steen Steensen Blicher\n\nSteen Steensen Blicher (11. října 1782, Vium u Viborgu – 26. března 1848, Spentrup) byl dánský kněz, básník, prozaik a překladatel období romantismu. Proslul zejména povídkami a novelami vypovídajícími o životě prostých lidí v Jutsku.\n\nNarodil se jako syn pastora na faře Vium nedaleko Viborgu. Vyrostl v těsném kontaktu s přírodou a rolnickým životem v centrálním Jutsku. Nejprve jej učil jeho otec a pak studoval na latinské škole v Randersu. Po jejím dokončení začal roku 1799 studovat teologii na Kodaňské univerzitě. Roku 1801 musel studium ze zdravotních důvodů přerušit a dva roky pracoval jako domácí učitel v Holgershåbu na ostrově Farsten. Roku 1803 se vrátil ke studiu, které dokončil roku 1809. Stal se učitelem na škole v Randersu, ale již roku 1810 se kvůli malému platu místa vzdal a vrátil se ke svému otci. Rovněž se oženil a se svou manželkou Ernestinou měl sedm synů a tři dcery.\n\nNásledujících osm let prožil jako rolník. Jeho lovecké potulky z té doby pak měly velký význam pro jeho spisovatelskou činnost. Roku 1819 získal kněžský úřad v Thorningu a začal psát své povídky a novely. Roku 1826 se stal farářem ve Spentrupu a do roku 1829 zde vydával měsíčník \"Nordlyset\" (\"Polární záře\"), ve kterém publikoval své práce. Stal se velmi oblíbeným autorem. o čemž svědčí sedmisvazkové souborné vydání jeho próz a básní v letech 1832 až 1836. \n\nRoku 1836 podnikl cestu do Švédska, začal se zajímat o sociální problematiku a články s touto tématikou publikoval v tisku. Cestoval po Jutsku a v letech 1839–1844 zorganizoval první dánské lidové festivaly na kopci Himmelbjerget. Po neshodách s ostatními členy organizačního výboru byl nucen výbor opustit a byl podroben veřejné kritice. Roku 1845 se nervové zhroutil a následně se stal závislým na alkoholu. Kvůli své literární práci zanedbával svůj kněžský úřad. Byl proto roku 1847 poslán do důchodu a následující rok zemřel.\n\nBlicher je považován za jednoho z představitelů první vlny dánských romantiků a za tvůrce dánské povídky. K romantismu jej přivedl svými přednáškami z roku 1802 dánsko-německý filosof Henrik Steffens. Svou literární práci zahájil překladem \"Ossianových zpěvů\" do dánštiny (první díl překladu vyšel roku 1807, druhý roku 1809). Vlastní tvorbu zahájil dvěma svazky básní z roku 1814 a 1817, těžiště jeho tvorby je však v próze. Jeho povídky a novely z rodného Jutska se vyznačují elegickým nebo melancholickým tónem a zobrazují pomíjivost a marnost lidského jednání i tragičnost lidských osudů, kterou nelze ovlivnit. Vystupují v nich většinou prostí lidé (sedláci, rybáři, dívky z vřesovišť), vyprávění je zarámováno popisy jutské přírody a mnoha realistickými pasážemi. Někdy se v jeho dílech objevuje i humor a ironický pohled na oficiální literární vkus určovaný v Kodani kruhem kolem Johana Ludviga Heiberga. Cenná je rovněž jeho tvorba v jutském dialektu, která předjímá pozdější dánskou regionální literaturu.\n\n\n\n"}
{"id": "189209", "url": "https://cs.wikipedia.org/wiki?curid=189209", "title": "Michał Korybut Wiśniowiecki", "text": "Michał Korybut Wiśniowiecki\n\nMichał Korybut Wiśniowiecki \n\n(Ukrajinsky:Миха́йло Тома́ Корибу́т Вишневе́цький) (31. července 1640 Biały Kamień – 10. listopadu 1673 Lvov) byl polský král a litevský velkokníže, který vládl v letech 1669–1673.\n\nPro zvolení Michala Viśnioweckého za krále po abdikaci jeho předchůdce Jana Kazimíra hovořily především zásluhy jeho otce Jeremijáše Wiśniowieckého, který porazil kozácká vojska pod vedením Bohdana Chmelnyckého a také tím, že děd jeho matky byl politik, někdejší kancléř Jan Zamojski. Michal Korybut byl sejmem zvolen 19. června 1669, ale nezdědil ani odvahu svého otce, ani politický talent děda. Měl chatrné zdraví a mírnou, flegmatickou povahu. Vyznačoval se zbožností a velmi si potrpěl na dobré jídlo.\n\nJeho jménem vládl prakticky podkancléř Andrzej Olszowski. Krátké panování Wiśniowieckého bylo poznamenáno potupnou dohodou s tureckým sultanátem v roce 1672 a boji na domácí scéně mezi pro a protifrancouzskou frakcí mezi šlechtou. V této domácí válce nebylo již Michalovi Wiśniowieckému souzeno dočkat se vítězství hejtmana Jana Sobieského u Chotimi. Zemřel ve Lvově na otravu zkaženým jídlem v předvečer bitvy, 10. listopadu 1673. Pochován je v krakovské katedrále na Wawelu.\n\nDne 27. 2. 1670 se Michalovou manželkou stala arcivévodkyně Eleonora Marie Josefa, dcera císaře Ferdinanda III. Habsburského a jeho třetí ženy Eleonory Magdaleny Gonzagové. Jejich svatba v Čenstochové byla mimořádně pompézní a nákladná. Manželství zůstalo bezdětné.\n\n"}
{"id": "189220", "url": "https://cs.wikipedia.org/wiki?curid=189220", "title": "Léon Bourjade", "text": "Léon Bourjade\n\nJean-Pierre Léon Bourjade (25. května 1889, Montauban – 22. října 1924, Papua-Nová Guinea) byl sedmým nejúspěšnějším francouzským stíhacím pilotem první světové války s celkem 28 uznanými sestřely.\n\nByl druhým nejúspěšnějším specialistou na sestřelování balónů ze všech letců první světové války – z jeho 28 sestřelů bylo 27 balónů.\n\nBěhem války získal mimo jiné tato vyznamenání: Légion d'honneur a Croix de Guerre.\n\nLéon Bourjade zemřel v roce 1924 na Britské Nové Guineji, kde sloužil jako misionář.\n\n"}
{"id": "189223", "url": "https://cs.wikipedia.org/wiki?curid=189223", "title": "Bohemians", "text": "Bohemians\n\nBohemians, lidově Bohemka, má více významů:\n\n\n"}
{"id": "189225", "url": "https://cs.wikipedia.org/wiki?curid=189225", "title": "Jaroslav Černý (egyptolog)", "text": "Jaroslav Černý (egyptolog)\n\nJaroslav Černý (22. srpna 1898 Plzeň – 29. května 1970 Oxford) byl český egyptolog.\n\nV roce 1930 se účastnil francouzských vykopávek ve starověké vesnici v Dér el-Medíně v oblasti někdejšího Vesetu, po druhé světové válce odešel do Velké Británie. Působil jako profesor na univerzitě v Londýně a na University of Oxford. Ve své době patřil k největším znalcům egyptského jazyka a hieratického písma období Nové říše, významná, i když dnes už v mnoha ohledech překonaná, byla jeho práce o staroegyptském náboženství. Jeho knihovna byla největší soukromou egyptologickou knihovnou. Dnes pod jménem \"Knihovna Jaroslava Černého\" patří Českému egyptologickému ústavu, s jehož původní knihovnou byla spojena.\n\n\n"}
{"id": "189229", "url": "https://cs.wikipedia.org/wiki?curid=189229", "title": "Armand Pinsard", "text": "Armand Pinsard\n\nArmand Pinsard (28. května 1887, Nercillac – 10. května 1953, Ceyzeriat) byl osmým nejúspěšnějším francouzským stíhacím pilotem první světové války s celkem 27 uznanými a 6 pravděpodobnými sestřely.\n\n8. února 1915 byl Pinsard nucen přistát na nepřátelském území a byl zajat. O rok později se mu podařilo utéci a opět se připojit k francouzskému letectvu. Sloužil postupně u escadrille N.26, N.78 a SPA.23. Ve funkci velitele N.26 se stal prvním pilotem, který dostal k dispozici nový stíhací letoun SPAD S.VII (č. S 122) a to 23. srpna 1916. Do prvního souboje se s novým letounem dostal o tři dny později, ale prvního ověřeného sestřelu s ním dosáhl až 1. listopadu 1916.\n\nByl 26. nejúspěšnějším specialistou na sestřelování balónů ze všech letců první světové války – z jeho 27 sestřelů bylo 9 balónů.\n\nBěhem války získal mimo jiné tato vyznamenání: Médaille militaire, Légion d'honneur, Croix de Guerre a britský Military Cross.\n\nBěhem druhé světové války sloužil u \"Groupe de Chasse 21\", kde byl 6. června 1940 zraněn a následně přišel o nohu.\n\n"}
{"id": "189230", "url": "https://cs.wikipedia.org/wiki?curid=189230", "title": "Matúš Čák Trenčanský", "text": "Matúš Čák Trenčanský\n\nMatúš (Matouš) III. Čák Trenčanský ( ; asi 1260 – 18. březen 1321) byl uherský šlechtic a vévoda, svého času nejmocnější muž a nekorunovaný král západního a středního Slovenska.\n\nUherský šlechtický rod Csáků (\"Chsak, Chsaak\") pocházel z oblasti Ostřihomi, osídlené také slovenským obyvatelstvem, a vlastnil celou řadu panství na Slovensku, zejména v okolí Trenčína. Sám Matúš však tvrdil, že jeho prapředkové byli Maďaři. Uherská rodina Čáků pocházela z řady královských bojovníků, za zásluhy jim král Ondřej III. daroval půdu a poddané zemědělce. Byla to oblast kolem Ostřihomi až po Budín a pohoří Vérteš. Půdu zde obdělávali slovenští i maďarští rolníci, a když páni chtěli svým poddaným rozumět, museli mluvit maďarsky i slovensky. Tato dvoujazyčnost se mladým šlechticům z csákovského rodu vyplácela, protože je král mohl posílat i do těch částí Uherska, kde se mluvilo slovanskými jazyky – na Slovensko, do Chorvatska či Slavonie.\n\nJejich otec Peter Čák se osvědčil jako udatný rytíř v bojích uherského krále Bély IV. s českým králem Přemyslem Otakarem II. a král jej jmenoval palatinem, což byl nejvyšší úředník v zemi, první hodnostář po králi, který v době královy nepřítomnosti vedl vládu v celé uherské zemi. Peter Csák se stal županem v tehdejší Bratislavě i na druhé straně Dunaje a král mu daroval i hrad Topoľčany a poddané v okolních vesnicích Prašivce, Nemcovce a Jacovce. Tak se mladý Matúš Čák jako šlechtic stal víc slovenským pánem, znalým a užívajícím uherské moci.\n\nV roce 1291 stál v čele vojska Ondřeje III., jež dobylo Bratislavu, kterou obsadili páni vedení Jindřichem z Kyseku (Köszegu). Za odměnu dostal hodnost správce královských stájí a bratislavského župana a král mu daroval velký královský hrad i majetky k němu příslušející – hrad v Trenčíně. Po neshodách s politikou Ondřeje III. se na protest vzdal svého úřadu, uchýlil se na své panství, jehož centrem byl od roku 1296 Trenčín. Ve snaze odebrat mu majetek a pokořit ho vyslal proti němu král Ondřej III. výpravu, která však nebyla úspěšná. Od té doby Matúš Csák sledoval jen své osobní cíle, k čemuž využíval všechny prostředky, které mu poskytovalo tehdejší politické vakuum.\n\nPo smrti Ondřeje III. v roce 1301 podporoval nástupnictví českého prince Václava a pomáhal porazit jeho protikandidáta Karla Roberta z Anjou. Za to mu Václav (Ladislav V.) 1. února 1302 svěřil celé trenčínské a nitranské panství, které držel až do své smrti. Již následujícího léta však přešel spolu s Abovci na stranu svého nedávného nepřítele Karla Roberta.\n\nOd roku 1304 vystupoval jako samostatný vládce. Přestal podporovat i Karla Roberta. Roku 1310 byl jmenován taverníkem a jedním ze tří palatinů země s územní způsobilostí pro celé Horní Uhry. Na vrcholu moci, v letech 1311 až 1312, ovládal nebo kontroloval 14 žup a vlastnil více než 50 hradních panství. V té době se mu začalo říkat \"Pán Váhu a Tater\". Vzhledem ke své neomezené moci ve svěřených oblastech začal odnímat majetky nepohodlným šlechticům a ponechával si je pro sebe. Vzhledem k tomu, že takto postupoval i vůči církvi, byl roku 1311 oficiálně zbaven funkcí. Jeho reálné moci jej však král nemohl zbavit.\n\nMatúš Csák si na Trenčínském hradě zřídil vlastní dvůr na způsob královského a nadále si počínal jako samostatný panovník. Jeho palatinem byl do roku 1318 Felicián Zach. V roce 1315 vpadl na Moravu jako spojenec rakouského vévody Fridricha Sličného, ale u hradu Holíč jej odrazilo vojsko Jana Lucemburského. Po bitvě u vesnice Rozhanovce nedaleko Košic (15. června 1312), v níž zvítězil král Karel Robert z Anjou, se Matúš Čák stáhl do svých držav.\n\nRoku 1318 zemřel jeho jediný syn Matúš, a proto si za nástupce vybral svého příbuzného Štěpána Čecha z rodu Šternberků, skrze jehož majetek byla Matúšova država spojena s Moravou. Karel Robert zabral část Matúšova majetku. Postavil se proti němu i nitranský biskup, který na něho uvalil církevní klatbu. Matúš Čák Trenčanský však vládl neomezeně a nezávisle v Nitranské, Bratislavské a Trenčanské stolici až do své přirozené smrti 18. března 1321.\n\nO významu Matúše Čáka Trenčanského svědčí fakt, že ještě v 15. století se část západního Slovenska tradičně označovala jako \"Matúšova zem\" a sám Matuš Csák je v legendách popisován jako \"pán Váhu a Tater\". Matúš Čák bezpochyby patří mezi legendární postavy slovenské historie a literatury. Pro mnoho generací slovenských národních buditelů se stal romantickým hrdinou vzdorujícím uherské moci a dokonce prvním slovensky mluvícím vládcem Uherska, protože byl i palatinem a \"Matúšova země\" se stala určitým prototypem slovenského knížectví, které sehrálo nemalou roli ve slovenském národně uvědomovacím procesu. V tomto duchu byl vyobrazován jako nositel emancipačních a historických idejí ukazujících Slovensko a Slováky jako rovnoprávný celek a národ v mnohonárodnostním uherském státě.\n\nJeho činnost na jedné straně umožnila obyvatelstvu Horních Uher mluvícímu slovenským jazykem žít delší dobu nezávisle na uherském panovníkovi, čímž vytvořila podmínky pro uvědomění si etnické osobitosti převážně slovenského obyvatelstva, na druhou stranu jeho dravé feudální jednání brzdilo rozvoj hospodářství i společnosti, což spolu s neustálými bitvami decimovalo a ožebračovalo obyvatelstvo.\n\n\n"}
{"id": "189238", "url": "https://cs.wikipedia.org/wiki?curid=189238", "title": "Nanga Parbat", "text": "Nanga Parbat\n\nNanga Parbat (urdsky نانگا پربت \"Nāngā Parbat\"); někdy nazývaný také urdsko-anglicky Nangaparbat Peak \"(Štít Nangaparbat)\" nebo Diamir) je devátá nejvyšší hora světa a druhá nejvyšší hora Pákistánu. Název pochází z urdštiny/hindštiny a lze jej přeložit jako \"„Nahá hora“.\"\n\nHora leží v Pákistánem spravované (a Indií nárokované) části Kašmíru, v Gilgitu-Baltistánu.\n\nZ Nanga Parbatu sbíhají tři hřebeny – východní, severozápadní a jihozápadní – oddělující tři stěny (severní – Rakhiot, západní – Diamir a jižní – Rupal). Jižní stěna je s převýšením 4600 m nejvyšší na světě. Údolí řeky Indus Nanga Parbat převyšuje o 7000 m na 27 km vzdálenosti.\n\nNanga Parbat je první osmitisícovkou, na kterou se člověk pokusil vystoupit (1895, vedoucí Albert Mummery). Od té doby až do prvovýstupu v roce 1953 si hora vyžádala 31 lidských životů.\n\nAlbert Frederic Mummery dorazil nejprve pod jižní stěnu hory, která ho ohromila svou obrovitostí. Doprovázen nosiči z nepálského kmene Gurkha a Georgem Brucem později našel cestu do údolí Diamir pod západní stěnu. Po pilíři uprostřed stěny (dnes nese jeho jméno) vystoupil do výšky 6100 m (tedy do poloviny stěny). Poté se dvěma Gurkhy začal stoupat k průsmyku Diama v SZ hřebeni, aby přešel do údolí Rakhiot na severu hory. Cestou zmizeli beze stop.\n\nVe 30. letech se pokoušely o výstup čtyři německé (případně německo-rakouské) expedice (1932, 1934, 1937 a 1938), které našly výstupovou cestu z údolí Rakhiot k východnímu hřebeni, ve kterém je vrchol Rakhiot (7070 m). Od něj trasa pokračuje po hřebeni přes Stříbrné sedlo (7450 m) ležící mezi dvěma vedlejšími vrcholy hory. Celkově je výstup dlouhý 16 km a v případě změny počasí trvá sestup příliš dlouho. Kromě toho překonává lavinové svahy, což se německým expedicím stalo osudným. Při prvním pokusu (1932) našli Němci cestu k V hřebeni a dosáhli 7000 m bez ztrát na životech. Během druhé výpravy vystoupili Rakušané Erwin Schneider a Peter Aschenbrenner až do 7800 m. Poté se strhla týdenní bouře, ve které přišlo o život vyčerpáním šest šerpů a tři Němci. Následující expedici (1937) zasypala téměř celou lavina – na místě zemřelo 16 lidí. Poslední expedice na této trase v roce 1938 měla k dispozici dokonce letadlo Junkers Ju 52, které shodilo zásoby do 7500 m, ale do této výšky výprava nevystoupila.\n\nV roce 1939 přišla pod Nanga Parbat malá německo-rakouská výprava, která po neúspěších na severní straně hory měla nalézt možnosti výstupu západní stěnou. Výprava objevila trasu v levé části stěny, která se mnohem později stala známá jako Kinshoferova cesta a dnes je nejpoužívanější trasou k vrcholu hory. Během návratu zpět do Německa vypukla druhá světová válka a členové expedice byli internováni v zajateckém táboře v Déhrádúnu v Indii. Heinrich Harrer později spolu s dalšími zajatci uprchl do Tibetu, kde se stal poradcem dalajlámy a zůstal zde až do roku 1950, kdy Tibet anektovala čínská armáda. Svůj příběh popsal v úspěšné knize Sedm let v Tibetu.\n\nPo válce – v zimě 1950 – se pokusili o výstup hřebenem tři Angličané. Po týdnu se jeden z nich (Marsh) vrátil s omrzlinami, zbylí dva (Thornley a Crace) jsou dodnes nezvěstní. I když to nebylo záměrem, jedná se o první pokus o zlezení osmitisícovky v zimě.\n\nPrvovýstup se podařil až německo-rakouské expedici roku 1953, kdy na vrchol vystoupil 3. července 1953 Rakhiotským (východním) hřebenem rakouský horolezec Hermann Buhl. Svým 41hodinovým sólovýstupem bez kyslíkového přístroje překonává 1200m převýšení k vrcholu Nanga Parbatu trasou neúspěšných expedic z 30. let. Během sestupu byl nucen strávit krušnou noc blízko pod vrcholem a stal se tak první člověkem, který strávil otevřený bivak v 8000 m, během kterého ale utrpěl omrzliny, kvůli kterým mu byly amputovány dva prsty na nohou. Ze sportovního hlediska se jednalo o velmi hodnotný výkon, který předběhl svoji dobu, nicméně tehdy byl Buhlův výstup označován za velmi riskantní a vymykal se tehdejšímu expedičnímu pojetí dobývání vrcholů.\n\n\n\n\n\n\n\n\n\n\n\n\n\n\n\nK vrcholu Nanga Parbatu (8 125 m) vede 12 cest (včetně 2 cest, které Reinhold Messner použil jen k sestupu z hory v letech 1970 s bratrem Güntherem a 1978 sólo). Z toho dvě trasy končí na severním vrcholu (7 816 m).\n\nV pravé části J stěny je nedokončená trasa, kterou Steve House a Bruce Miller roku 2004 vystoupili do 7 550 m. Druhá nezlezená linie v J stěně je pokus Tomaze Humara z roku 2005 (do 6 000 m) středem stěny.\n\nDosud nezlezená je lavinami zasypávaná S stěna. V S stěně se pokoušeli o výstup jen Italové roku 1988. Na pilíři Val Fiemme uprostřed stěny dosáhli 6 500 m.\n\nMyšlenka uspořádat expedici na některou z osmitisícovek se zrodila v hlavách Ivana Gálfyho a Ivana Urbanoviča koncem roku 1967, a už v lednu roku 1968 začali s prvními přípravami. Oficiální název expedice byl \"Tatranská expedícia Himálaje 1969/Vysoké Tatry.\" Jejich cílem měla být hora Gasherbrum I, ale vzhledem k uzavření pákistánské pohraniční oblasti, kde se Gasherbrum I nacházela, dostali povolení na Nanga Parbat. Horolezci si uvědomovali náročnost díky pověsti této hory, a o to intenzivněji se věnovali přípravě na \"Tatranskú expedíciu Himálaje 1969\". Expedici tvořili slovenští horolezci Ivan Gálfy (vedoucí), Ján Horan, Jozef Koršala, Milan Kriššák, Arno Puškáš, Ivan Urbanovič st., Zdeno Vaško, Juraj Weincziller, filmaři Miloslav Filip, František Dostál, z Čech Miroslav Jaškovský a lékař Juraj Janovský. 2. dubna 1969 sa tak českoslovenští horolezci poprvé vydali na expedici do Himálají, na náročný cíl Nanga Parbat. Jejich plně naložená Tatra 138 přejela přes Maďarsko, Jugoslávii, Bulharsko, Turecko, Írán, Afganistan až do Pákistánu.\n\nPřesun do základního tábora byl zdlouhavý a náročný. Především pro nedostatek nosičů a množství sněhu byl problém s transportem materiálu. Základní tábor byl definitivně dobudovaný 18.5.1969. Expedice vystupovala klasickou cestou, kterou v roce 1953 vystoupil na Nanga Parbat Herman Buhl. Postupně se přes nepřízeň počasí vybudovaly výškové tábory: I. tábor ve výšce 4470 m, II. tábor v 5300 m, III. tábor v 6120 m a IV. tábor ve výšce 6690 m.\n\nDne 15.6. se pustili do zdolávaní ledové stěny Rakiotského štítu. Nepříznivé počasí však nedovolilo horolezcům postavit V. výškový tábor. Celý týden vyčkávali v třetím táboře na zlepšení počasí, ale to nepřicházelo. K vrcholovému pokusu nakonec ani nedošlo. Pokus z 27.6. o proražení cesty výše skončil pro množství sněhu neúspěšně nad čtvrtým výškovým táborem. Kvůli končícímu povolení na výstup museli horolezci sbalit výškové tábory a slézt do základního tábora. Ten opustili 3.7.1969. První československá himálajská expedice skončila neúspěchem a nejvyšší dosaženou výškou bylo 6950 m na severním žebru Rakiotského štítu. Gálfy a Urbanovič později připustili, že výstup Buhlovou cestou byl příliš náročný, především kvůli podmínkám, které v daném roce na Nanga Parbat panovaly. Získali zde nicméně zkušenosti, které o 2 roky později zúročili na té stejné hoře… O tomto pokusu byl v roce 1973 natočen film \"Horolezci\".\n\nDruhý a zatím poslední výstup Buhlovou cestou se podařil československé expedici v roce 1971 (po neúspěšném pokusu roku 1969). Na vrchol vystoupili slovenští horolezci Michal Orolin a Ivan Fiala. Další členové výpravy vystoupili na dva z vedlejších vrcholů hory.\n\n\nOzbrojenci v Pákistánu zabili skupinu turistů, kteří chtěli vystoupat na devátou nejvyšší horu světa Nanga Parbat. Místní policie potvrdila, že mezi oběťmi jsou tři Ukrajinci (Igor Svergun, Badavi Kašajev a Dmytr Koňajev), dva Slováci (Anton Dobeš a Peter Šperka), dva Číňané (Jang Čchun-feng a Žao Ťian-feng), Litevec (Ernestas Markšaitis), Nepálec (Sona Šerpa) a Číňan s americkým občanstvím (Čchen Chong-lu).\n\nÚtok se odehrál 23. června 2013 kolem jedné hodiny ranní místního času (kolem 04:00 SELČ) v odlehlém turistickém středisku správní oblasti Gilgit-Baltistán nedaleko základního tábora pod sněhem pokrytou horou Nanga Parbat. \"Neznámí lidé vnikli do hotelu, kde přespávali zahraniční turisté, a začali střílet,\" řekl agentuře Reuters policejní důstojník Alí Šér. \"Zabili deset zahraničních turistů a uprchli.\" Podle informací agentury AP ozbrojenci měli na sobě policejní uniformy. K útoku se v telefonátu agentuře Reuters přihlásila pákistánská militantní skupina Džundulláh. \"Tito cizinci jsou naši nepřátelé a my se hrdě hlásíme k odpovědnosti za jejich zabití. V budoucnu budeme v podobných útocích pokračovat,\" řekl mluvčí skupiny Ahmad Marvát. Stejná skupina se přihlásila k sérii útoků na příslušníky šíitské menšiny v severním Pákistánu včetně přepadení autobusu v únoru 2012, při němž ozbrojenci zabili 18 cestujících. Je to ale vůbec poprvé, co v této oblasti známé svou přírodní krásou byli napadeni zahraniční turisté. Naopak podle agentur AP a AFP se k masakru přihlásila pákistánská odnož radikálního hnutí Talibán jako k odvetě za květnový útok amerického bezpilotního letounu, při kterém byl zabit její druhý nejvyšší velitel Valí Rahmán. Pákistánský Taliban chtěl podle prohlášení svého mluvčího zabíjením cizincům světu vzkázat, aby se zasadil za ukončení útoků amerických bezpilotních letounů.\n\n\n\n"}
{"id": "189239", "url": "https://cs.wikipedia.org/wiki?curid=189239", "title": "Meaux", "text": "Meaux\n\nMeaux je francouzské město v aglomeraci Paříže. Nachází se 41.1 kilometrů severovýchodně od centra Paříže. Meaux je podprefektura départmentu Seine-et-Marne a je sídlem arrondissementu Meaux.\n\nMeaux tvoří spolu se šesti menšími přilehlými městy urbanistickou oblast se 67,956 obyvateli (v roce 1999). V Meaux je sídlo diecéze Meaux.\n\nMěsto je proslulé mnoha variantami sýra Brie a zvláštním druhem hořčice.\n\nV Meaux je stanice příměstské železnice a také některých meziměstských železničních linek.\n\"Počet obyvatel\"\n\n\n\n"}
{"id": "189240", "url": "https://cs.wikipedia.org/wiki?curid=189240", "title": "Tomáš Poštulka", "text": "Tomáš Poštulka\n\nTomáš Poštulka (* 2. února 1974, Praha) je bývalý český profesionální fotbalista, brankář. Je spojen především s klubem Sparta Praha (odchovanec), se kterým získal 6 titulů mistra ligy. Mimo jiné získal 3x národní pohár (Hradec Králové, FK Teplice, Sparta Praha) a je členem Klubu ligových brankářů (brankáři, kteří získali více jak 100 čistých kont). Je synem Jana Poštulky.\n\nAktuální k 13. únoru 2008\n"}
{"id": "189241", "url": "https://cs.wikipedia.org/wiki?curid=189241", "title": "René Dorme", "text": "René Dorme\n\nRené Gaston Marie Dorme (30. ledna 1894 – 25. května 1917) byl devátý nejúspěšnější francouzský stíhací pilot první světové války s celkem 23 uznanými a 17 pravděpodobnými sestřely.\n\nVšech svých sestřelů docílil v řadách proslulé escadrille N.3.\n\nZahynul 25. května 1917, když byl jeho SPAD S.VII sestřelen německým esem Heinrichem Krollem z Jasta 9.\n\nBěhem války získal mimo jiné tato vyznamenání: Médaille militaire, Légion d'honneur a Croix de guerre.\n\n"}
{"id": "189244", "url": "https://cs.wikipedia.org/wiki?curid=189244", "title": "Gabriel Guérin", "text": "Gabriel Guérin\n\nGabriel Fernand Charles Guérin (25. července 1892, Maroko – 1. srpna 1918) byl desátým nejúspěšnějším francouzským stíhacím pilotem první světové války s celkem 23 uznanými a 10 pravděpodobnými sestřely.\n\nGuérin zahynul 1. srpna 1918, když jeho SPAD S.VII po vzletu narazil do země.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\n"}
{"id": "189249", "url": "https://cs.wikipedia.org/wiki?curid=189249", "title": "Nesmrtelní", "text": "Nesmrtelní\n\nSlovo nesmrtelní může mít několik významůː\n\n"}
{"id": "189250", "url": "https://cs.wikipedia.org/wiki?curid=189250", "title": "Dave Pegg", "text": "Dave Pegg\n\nDave Pegg, narozen jako David Pegg (* 2. listopadu 1947 v Acocks Green, Birmingham, Anglie) je baskytarista známý ze svého působení ve skupinách Fairport Convention a Jethro Tull.\n\nNejdříve hrál na kytaru ve školní skupině, v 60. letech se pak stal profesionálním hudebníkem. Do skupiny The Uglys, birminghamské rockové skupiny vedené Steve Gibbonsem, přišel na konkurz jako kytarista ale byl mu nabídnut post baskytaristy. Hrál krátký čas také s birminghamskou folkovou skupinou The Ian Campbell Folk Group, kde potkal houslistu Dave Swarbricka, který v roce 1970 představil Pegga skupině Fairport Convention. Ashley Hutchings, baskytarista a zakládající člen skupiny, odešel k formujícím se Steeleye Span a tak jej Pegg nahradil a toto spojení trvá dodnes. Když se skupina Fairport poprvé v roce 1979 rozpadla, připojil se k rockové skupině Jethro Tull a hrál s nimi převážnou část 80. let, i když se Fairport v roce 1985 znovu sjednotili. V roce 1987 absolvovali Jethro Tull turné po USA s Fairport Convention jako předkapelou: hrál na každém koncertě s oběma skupinami.\n\nDo Fairport Convention přišel koncem roku 1969 a okamžitě navázal úzké muzikantské vztahy s bubeníkem Dave Mattacksem, dobré vztahy měl i s ostatními členy skupiny. Ačkoliv Hutchings byl dobrý baskytarista, je všeobecně známo, že Pegg hrál s větší jistotou, komplexně a energicky. Ashley Hutchings jej označuje za hudebníka, který našel techniku hraní na baskytaru, vhodnou pro folkové tance jako jsou jig a reel dance a která byla vhodnější než prostá basová linka, což následně převzali mnozí folkoví a stejně tak i folk punkoví baskytaristé. Toto bylo zřejmé již na turné po Británii a Americe v roce 1970, kdy byli předskupinou Jethro Tull, záznam vyšel na albu \"Live at the L.A. Troubadour\" (1977). Jeho první album s Fairport Convention, \"Full House\" (1970), je mnoha kritiky považováno za dokonalé díky novému baskytaristovi.\n\nPoté, kdy se připojil ke skupině, přestěhovali se všichni členové i s rodinami z Birminghamu do bývalého hostince \"Angel\" v Hadham, Hertfordshire. Toto se také stalo tématem pro titulní píseň následujícího alba \"Angel Delight\" (1971). Na následujícím albu \"Babbacombe Lee\", folk-rockové opeře vymyšlené Swarbrickem, byl autorem sedmi z patnácti skladeb. Další album \"Rosie\" obsahovalo jeho tři skladby, včetně písně \"Peggy's Pub\", popisující jeho dlouhodobé ambice.\n\nV roce 1971, kdy Simon Nicol a Dave Mattacks opustili skupinu, Pegg a Swarbrick zůstali jedinými členy skupiny.\nPegg, Swarbrick a nový bubeník Bruce Rowland během nahrávání nového alba \"Gottle O'Geer\" přemlouvali Nicola aby se ke skupině znovu připojil. Tento kvartet podepsal smlouvu se společností Vertigo a vydal dvě alba, \"The Bonny Bunch of Roses\" (1977) a \"Tipplers Tales\" (1978). V těchto albech bylo použito nejvíce tradicionálů, krom Peggových instrumentálek. Protože řemeslně dobře udělaná alba se moc dobře neprodávala, Vertigo jim vypovědělo smlouvu. Protože skupina neměla smlouvu a Swarbrick trpěl akutními sluchovými problémy, rozhodli se skupinu rozpustit a uspořádat 4. srpna 1979 poslední koncert na festivalu Cropredy v Oxfordshire, blízko místu kde Pegg žil.\n\nKdyž byl členem Fairport Convention, hrál na mnoha albech různých hudebníků, mezi nejvýznamnější patří: Drakeovo \"Bryter Layter\" (1970); \"Solid Air\" (1973) a \"One World\" (1977) Johna Martina, stejně jako práce pro bývalé i současné členy Fairport, včetně několika alb Dave Swarbricka, \"Like an Old Fashioned Waltz\" (1973) a \"Rendezvous\" (1977) od Sandy Denny a \"Pour Down Like Silver\" (1975) Richarda Thompsona. Objevil se na třech albech Ralpha McTella, včetně \"Streets\" (1973) a \"Slide Aside the Screen\" (1976), která Pegg také produkoval.\n\nI když se Fairport rozpadli, pokračovali v každoročním hraní na setkání v Cropredy, doplňovaným novoročními akcemi v méně významných lokalitách a příležitostně na větších evropských festivalech. Protože žádná z nahrávacích společností neměla zájem vydávat nahrávky z koncertů Cropredy, Pegg a jeho žena Christine založili svoji vlastní značku, Woodworm Records. Vydali závěrečný koncert jako album \"Farewell, Farewell\" (1979) a související nahrávky byly vydány jako ‘oficiální bootlegy’. Ve svém domě si založil malé nahrávací studio a s penězi, které měl z nahrávání u firmy Vertigo, mohl studio zdokonalovat, až jej přestěhoval do bývalé kaple. Tak vybudoval své vlastní studio a vlastní značku. Od roku 1979 tam nahrávali různí umělci jako Steve Ashley. Peggovi pak začali fanouškům, kteří měli zájem na zachování skupiny, zasílat poštou pravidelně informace a Christine pak převzala organizování Cropredy Festivalu, který v 80. letech měl každý rok kolem 18 000 návštěvníků\n\nV roce 1979 Ian Anderson jej pozval, aby v Jethro Tull zaskočil za nemocného Johna Glascocka, na turné k albu \"Stormwatch\". Po Glascockově smrti byl Pegg přizván do skupiny, která v té době byla stále jednou z nejvýznamnějších na světě. Peggovi to zajistilo dobře placené zaměstnání po následujících patnáct let. Pegg se tak připojil ve zlomovém okamžiku pro Jethro Tull. První práce ve studiu, které se s Jethro Tull zúčastnil, bylo původně zamýšleno jako Andersonovo sólové album, na kterém měl z celé skupiny hrát pouze Martin Barre. Album s názvem \"A\" (1980), bylo v kontrastu s předchozími alby, inspirovanými středověkou a folkovou hudbou, zatímco toto album bylo úplně jiné a používalo hodně syntezátory. Následující album, \"Broadsword and the Beast\" (1982) mělo těžší zvuk a středověkou tematiku a on sám vystupoval na pódiu v pseudo-středověkém kostýmu, vedle vikinské lodi.\n\nVydal dvě sólová alba: \"The Cocktail Cowboy Goes It Alone\" (1983) a \"Birthday Party\" (1998), obě na Woodworm Records. Od roku 1979, účinkují Fairport na Cropredy Festivalu, třídenní hudební události v Oxfordshire. Nejdříve festival organizoval společně se svou manželkou Christine, až do jejich rozvodu. Pořadatelství se pak ujala celá skupina a festival se od té doby jmenuje Fairport's Cropredy Convention. Žije v Banbury, Oxfordshire. Má dceru Stephanii a jeho syn Matt Pegg je baskytarista, který hraje se skupinami Procol Harum a Francis Dunnery.\n\n"}
{"id": "189252", "url": "https://cs.wikipedia.org/wiki?curid=189252", "title": "Karol Frydrych", "text": "Karol Frydrych\n\nKarol Frydrych (* 16. března 1975 ve Smolenicích, Československo) je český muzikolog, pedagog, hudební publicista, sbormistr, organizátor hudebního života, příležitostný hudební skladatel, lektor hudebních kurzů a varhaník. \n\nKarol Frydrych se narodil 16. března 1975 v hudbymilovné rodině. Matka jako učitelka hrála na housle, flétnu a s babičkou zpívaly v žarošickém pěveckém sboru. Dědeček Karel měl v Žarošicích soukromou neoficiální houslovou školu. Pradědeček s chotí patřili k pravidelným návštěvníkům vídeňské opery. Prateta Olga Jiráková patřila k předním koncertním pěvkyním své doby a učila na pražské konzervatoři – bratranec jejího otce Karel Boleslav Jirák, je znám jako hudební skladatel.\n\nMaturoval na Střední průmyslové škole stavební v Brně (1993). Poté studoval Pozemní stavby na Fakultě stavební Vysokého učení technického v Brně (2000) a angličtinu na Státní jazykové škole v Brně (2001). Pro učitelskou profesi se teoreticky připravil absolvováním Doplňujícího pedagogického studia na Fakultě stavební VUT (2003) a oboru Učitelství estetické výchovy pro střední školy na Filozofické fakultě Masarykovy univerzity v Brně (2013). \n\nZáklady hry na klavír získal na ZUŠ v Brně u Věry Gregerové, současně chodil na konzultace k Antonínu Láníkovi. Hru na varhany studoval na Základní umělecké škole varhanická Brno (2004) u Zdeňka Hatiny, a soukromě u Drahomíry Horákové, profesorky Konzervatoře Brno. Od roku 2000 začal i se skladatelskou činností. – kompozici nejprve studoval soukromě u Zdeňka Zouhara, posléze v rámci dvousemestrálního kurzu Úvod do kompozice na Janáčkově akademii múzických umění v Brně (2007), kde byl žákem Markéty Dvořákové. Hudebně teoretické vzdělání si doplnil studiem muzikologie na Filozofické fakultě Masarykovy univerzity u Miloše Štědroně, Stanislava Tesaře, Vladimíra Maňase aj., jež završil rigorózní zkouškou (2012). \n\nNejprve řídil pěvecké sbory v Žarošicích (1986–2009) a Násedlovicích (2001). Ze Zouharova skladatelského díla uvedl se žarošickým sborem \"Žarošickou mši pastýřskou\" a \"Salmo 122\" jež zaznělo v premiéře u příležitosti 200 let kostela v Žarošicích. V Šaraticích nacvičoval pěvecký smíšený sbor (2009–2017) a inicioval vznik liturgické scholy, kterou vede (2014–dosud). Založil a řídí vokálně-instrumentální ansámbl Collegium musicale bonum ze Slavkova u Brna (2013–dosud), se kterým premiéroval mj. minioratorium \"Divotvůrkyni Moravy\" Zdeňka Pololáníka a provedl závažná díla Wolfganga Amadea Mozarta (\"Missa in C \"Spatzenmesse\" KV 220\", \"Missa brevis in B KV 275\"), Josepha Haydna (\"Missa brevis in F, Hob XXII:1\"), Bohuslava Matěje Černohorského (\"Litaniæ lauretanæ\", \"Vesperæ minus solemnes\") et al. Coby varhaník byl činný především v Žarošicích (1995–2009), Šaraticích (2009–dosud), minoritském kostele sv. Janů v Brně (2001–2003) a Násedlovicích (2001). Ve spolupráci s profesionálními pěvkyněmi provedl celou řadu skladeb pro sólový hlas a varhany, např. \"Biblické písně\" Antonína Dvořáka, části ze \"Stabat mater\" G. B. Pergolesiho aj. \n\nPedagogicky byl činný na Základní škole v Mutěnicích (2004–2014); nyní působí na ZŠ v Brankovicích (2015–dosud), kde učí angličtinu, fyziku a hudební výchovu. V kooperaci s jednotou Musica sacra pořádá regionální festivaly \"Sborování\"; vyučuje hru na varhany, gregoriánský chorál a dějiny hudby na tříletých vzdělávacích kurzech pro chrámové varhaníky: Radešínská Svratka (2009), Slavkov u Brna (2009–2012), Třebíč (2012–2015), Břeclav (2016–2019), Žďár nad Sázavou (2019–dosud); zároveň je hlavním lektorem varhaníků slavkovského děkanství (2019–dosud). \n\nZajímavostí je, že od 25. května 2019 – investitury v Hradci Králové – je členem Vojenského a špitálního řádu sv. Lazara Jeruzalémského. \n\nV díle Karola Frydrycha převažuje komorní hudba. Většina kompozic z poslední dekády vznikla na objednávku jednoty Musica sacra a vyšla v ediční řadě \"Varhanní preludia\" či jako přílohy \"Zpravodaje Musica sacra\" (Brno) nebo časopisu \"Varhaník\" (Praha).\n\nJádro muzikologického zájmu Karola Frydrycha představuje:\n\n\ncož dokládá níže uvedený výběr z více než 350 publikací – studií, recenzí, článků.\n\n\n"}
{"id": "189263", "url": "https://cs.wikipedia.org/wiki?curid=189263", "title": "Bohdan Mikolášek", "text": "Bohdan Mikolášek\n\nBohdan Mikolášek (* 2. prosince 1948 Praha) je folkový písničkář.\n\nNarodil se v rodině evangelického faráře. Vystudoval elektrotechnické inženýrství na ČVUT v Praze, ale věnoval se především hudbě. Na konci šedesátých let skládal a hrál své písně s poetickými texty \"Dům kde bydlí láska\", \"Namaluj, brácho Dům\", \"Jarní říkadlo\", díky nimž patří k zakladatelské generaci českého folku. Těžce jej zasáhla okupace Československa a následná smrt Jana Palacha. K tomuto tématu se vyjádřil svou asi nejznámější písní \"Ticho\". V roce 1972 mu bylo zakázáno zpívat na veřejnosti. Roku 1982 emigroval s celou rodinou do Švýcarska. Zde vydal v malém nákladu desku \"Znovu\", která pak v roce 1990 vyšla v reedici v Československu. Později vydal ještě desky \"Údolí\" (1994), \"Ulice\" (1997) a \"Didjeridoo\". Kromě folkové a písničkářské tvorby se věnuje také skládání soudobé vážné hudby. Je členem Společnosti pro elektroakustickou hudbu. Věnuje se též dirigování a hře na varhany. Na Kirchenmusikinstitutu v Curychu studoval též církevní hudbu.\n\n\n"}
{"id": "189264", "url": "https://cs.wikipedia.org/wiki?curid=189264", "title": "Mistrovství světa v rychlobruslení na jednotlivých tratích žen", "text": "Mistrovství světa v rychlobruslení na jednotlivých tratích žen\n\nMistrovství světa v rychlobruslení na jednotlivých tratích žen je pořádáno Mezinárodní bruslařskou unií každoročně od roku 1996 společně s mužským šampionátem. Od roku 1999 se mistrovství nekoná v letech, kdy se uskutečňují zimní olympijské hry. Ženy závodí na tratích 500, 1000, 1500, 3000 a 5000 metrů, od roku 2005 také ve stíhacím závodě družstev, od roku 2015 v závodě s hromadným startem a od roku 2019 i v týmovém sprintu.\n\nMistrovství světa v rychlobruslení ve víceboji žen se konají již od roku 1936, muži takto závodí již od roku 1893. Na zimních olympijských hrách jsou ale od počátku pořádány závody pouze na jednotlivých tratích, nikoliv ve víceboji. Ve druhé polovině 20. století se závodníci postupně začali specializovat, což vyústilo v rozhodnutí Mezinárodní bruslařské unie zorganizovat mistrovství světa i na jednotlivých tratích. To se koná od roku 1996 nezávisle na mistrovství světa ve víceboji.\n\nAktualizováno po MS 2020.\n\n\"V tabulce jsou zařazeny pouze závodnice, které získaly nejméně tři zlaté medaile.\"\nAktualizováno po MS 2020.\n"}
{"id": "189265", "url": "https://cs.wikipedia.org/wiki?curid=189265", "title": "Heinrich Maier", "text": "Heinrich Maier\n\nHeinrich Maier (16. února 1908, Großweikersdorf – 22. března 1945, Vídeň) byl rakouský katolický kněz, pedagog a filozof, bojovník proti nacismu. Byl posledním popraveným před osvobozením Vídně Rudou armádou.\n\n"}
{"id": "189268", "url": "https://cs.wikipedia.org/wiki?curid=189268", "title": "Ian Somerhalder", "text": "Ian Somerhalder\n\nIan Joseph Somerhalder (* 8. prosince 1978, Covington, Louisiana) je americký herec, producent a model. Proslavil se především roli Damona Salvatora v seriálu \"Upíří deníky\" nebo jako Boone ze seriálu \"Ztraceni\".\n\nIan Joseph Somerhalder se narodil ve městě Covingtonu v Louisianě jako druhý ze tří dětí. Jeho rodiče, Edna, terapeutka, a Robert, podnikatel, měli ještě syna Roberta a dceru Robyn. Vyrůstal v Mandeville a vystudoval zde i Mandeville High School. V deseti letech se začal věnovat modelingu, od sedmnácti pak herectví.\n\nIan Somerhalder se krom herectví věnuje i dobročinnosti, především prosazuje ekologičtější život a založil vlastní organizaci \"Ian Somerhalder Foundation\", jejíž náplní je obeznamování veřejnosti s ekologií a finanční podpora projektů pro zachování přírodních zdrojů.\n\nSpolečně se svými kolegy z \"Upířích deníků\", Candice King a Michaelem Trevinem, podporuje projekt It Gets Better, který se zaměřuje na snížení počtu sebevražd mezi LGBT teenagery.\n\nJiž v deseti letech se stal modelem. Procestoval celý svět a předváděl modely značek Calvin Klein, American Eagle Outfitters, Dolce & Gabbana, Versace, Guess.\n\nJeho první velká role byla ve filmu režiséra Rogera Avaryho \"Pravidla vášně\". Poté následovaly postavy Adama Knighta v seriálu \"Smallville\", Boona Carlylea ve \"Ztracených\" (\"Lost\") a další role v seriálech \"Kriminálka Las Vegas\", \"Kriminálka Miami\", \"Zákon a pořádek\", \"Znovu na světě\" a \"Upíří deníky\".\n\nObjevil se také v akčních filmech Ztracený svědek (\"The Lost Samaritan\", 2008) a Turnaj zabijáků (\"The Tournament\", 2009), v romantické komedii Probuzení (\"Wake\", 2009) nebo v komedii \"How to Make Love to a Woman\" (2010). Roku 2012 si zahrál ve snímku \"Cradlewood\". V dubnu 2018 byl obsazen do role Dr. Luthera Swanna v seriálu \"V-Wars\".\n\nBoone Carlyle byl dalším zachráněných z přední části letadla společnosti Oceanic a také nevlastním bratrem Shannon. Pokusil se stát dalším vůdcem ztracených na strově ale neuspěl, protože byl příliš ukvapený a také mladý. Přesto se stal Lockovým pomocníkem a vzniklo mezi nimi silné pouto. Boone byl na ostrově 41 dní než podlehl zraněním způsobeným pádem ze stromu. Podle Locka byl Boone obětí, kterou si ostrov vyžádal.\n\nV tomto americkém seriálovém hitu hrál až do konce postavu upíra Damona Salvatora. Při natáčení se seznámil se svou, nyní už bývalou, partnerkou: Ninou Dobrev. Damon se zpočátku jevil jako záporný charakter, ale postupem času se povahově měnil. Somerhalder účinkoval v seriálu až do jeho konce v roce 2017, kdy byla odvysílána poslední série.\n\nV roce 2009 se při natáčení \"Upířích deníků\" seznámil s bulharsko-kanadskou herečkou Ninou Dobrev. Následujícího roku spolu začali chodit, rozešli se v květnu roku 2013. V polovině roku 2014 začal vztah s herečkou Nikki Reed, již v únoru 2015 pak pár oznámil zasnoubení. Svatba se odehrála 26. dubna toho roku v Malibu.\n\n2. května 2017 Somerhalder a Reedová oznámili, že čekají dítě. 25. července se jim narodila dcera pojmenovaná Bodhi Soleil.\n\n"}
{"id": "189273", "url": "https://cs.wikipedia.org/wiki?curid=189273", "title": "Chrastice (Staré Město)", "text": "Chrastice (Staré Město)\n\nChrastice () jsou vesnice ležící na severu Moravy mezi Králickým Sněžníkem, Rychlebskými horami a Jeseníky u Chrastického potoka. Jsou katastrálním územím, místní částí a ZSJ města Staré Město. Na jejím území leží bývalá vesnice Hynčice pod Sušinou. Vesnice s okolím je považována za vhodný výchozí bod pro turistické a trampské výpravy do okolních hor. Lokální železniční trať spojuje vesnici s Hanušovicemi, kde jsou přípoje na vlaky Olomouc–Jeseník.\n\nPrvní zmínka o vsi je z roku 1325, kdy byla i s okolím darována klášteru v Kamenci. Brzy se však vrátila do kolštejnského panství, kde již zůstala. Roku 1677 je zde uváděno 39 osedlých, roku 1880 pak 512 obyvatel. Všichni zdejší usedlíci byli Němci a v roce 1930 jich bylo 440. Dnes je součástí Starého Města pod Sněžníkem v jehož okolí se čile rozvíjí letní i zimní turistika včetně lázeňské.\n\n"}
{"id": "189275", "url": "https://cs.wikipedia.org/wiki?curid=189275", "title": "AEG G.II", "text": "AEG G.II\n\nAEG G.II (firemní značení GZ 2) byl německý dvoumotorový dvouplošný bombardér používaný během první světové války, vyvinutý z předchozího typu G.I.\n\nIdflieg objednal šest kusů G.II poháněných dvěma motory Benz Bz.III o výkonu 150 k (112 kW) 1. dubna 1915. Po letových testech 15. května úřad ocenil velmi dobrou stoupavost a rychlost nového letounu i když s plnou výzbrojí již jeho výkony nebyly oslnivé. Na frontu se nový typ dostal v červnu 1915, vyzbrojen dvěma až čtyřmi kulomety byl nejprve používán jako doprovod nevyzbrojených průzkumných letounů. Nicméně v této roli se dvoumotorové stroje ukázaly jako příliš těžkopádné a tak v polovině roku 1916 Idflieg rozhodl o jejich využití pouze v roli bombardérů. Výroba typu G.II byla ukončena v květnu roku 1916, když se vyrobilo celkem 27 kusů.\n\n\n\n"}
{"id": "189276", "url": "https://cs.wikipedia.org/wiki?curid=189276", "title": "AEG G.III", "text": "AEG G.III\n\nAEG G.III (firemní značení GZ 3) byl německý dvoumotorový dvouplošný bombardér používaný během první světové války.\n\nPrvní G.III vzlétl v prosinci roku 1915. Ve srovnání se svým předchůdcem G.II byl nový dvoumotorák výrazně větší a stejně jako předchozí typ se nejprve používal jako těžce vyzbrojený doprovod neozbrojených průzkumných letounů. Poprvé jako bombardér našel využití u jednotky \"Kampfgeschwader 1\" v Makedonii, kde byla z těchto strojů vytvořena první letka sestavená výhradně z dvoumotorových bombardérů. G.III se na frontě používal od června 1916 až do května 1917, kdy byl nahrazen novějším typem G.IV. Celkem se vyrobilo 45 kusů G.III.\n\n\n\n"}
{"id": "189277", "url": "https://cs.wikipedia.org/wiki?curid=189277", "title": "AEG G.IV", "text": "AEG G.IV\n\nAEG G.IV (firemní značení GZ 4) byl německý dvoumotorový dvouplošný bombardér používaný během první světové války.\n\nPrvní prototyp G.IV byl vyroben v září roku 1916. Poruchové motory Mercedes D.IV u předchozího typu G.III nahradily spolehlivější řadové, vodou chlazené šestiválce Mercedes D.IVa o výkonu 260 k (191 kW).\nPrvní sériový kus opustil továrnu teprve v lednu následujícího roku, zdržení mezi výrobou prototypu a zahájením sériové výroby se vysvětluje dodatečnými úpravami konstrukce vedoucími k zjednodušení a k efektivnější výrobě. G.IV byl podobný svému předchůdci, nicméně délka trupu, rozpětí i hloubka křídel se mírně lišily. Podobně jako všechny letouny firmy AEG byly nosné konstrukce letounu svařeny z ocelových trubek, žebra křídel byly ze dřeva, krycí panely přídě trupu z překližky a zbývající potah trupu i křídel z pevné tkaniny. Jak se během provozu letounů AEG ukázalo, tento typ konstrukce byl výrazně odolnější při drsném zacházení při přistání i v samotném boji než celodřevěné konstrukce tehdy běžných letadel. Ze všech německých bombardérů první světové války byl údajně G.IV také nejlépe ovladatelným.\n\nOd září do 1917 do března 1918 se na jednotlivých letounech G.IV zkoušely pohonné jednotky Maybach Mb.IVa o výkonu 180 kW a Basse & Selve BuS.IVa o výkonu 221 kW, které měly zlepšit stoupavost. Nedostatek těchto motorů však nakonec zapříčinil setrvání u stávajících Mercedesů.\n\nV říjnu 1917 byla na jednom kuse G.IV zkoušena výzbroj sestávající z kanónu Becker ráže 20 mm, který byl umístěn ve věži na přídi trupu. Později bylo vyrobeno pět kusů s druhým kanónem ve spodní části trupu mířícím vzad, které nesly označení G.IVk.\n\nNěkolik AEG G.IVb mělo prodloužená trojpříhradová křídla, aby unesly pumu o hmotnosti 1000 kg, jeden letoun G.IVb-lang s motory Bus.IVa a dvojplošnými ocasními plochami se stal prototypem následné verze AEG G.V.\n\nV prvních měsících roku 1918 se na jednom AEG G.IV testovaly motory Mercedes s turbokompresory. V březnu byl však tento letoun zničen při havárii, zkoušky s druhým strojem však pokračovaly do konce léta.\n\nDo konce října 1918 společnost Allgemeine Elektrizitäts Gesellschart vyrobila celkem 324 kusy, menší počet byl dohotoven ještě v listopadu a prosinci.\n\nNa západní frontě G.IV začal nahrazovat starší G.III v dubnu 1917. V tomto období zde operovalo 5 strojů, k 30. červnu 9, koncem června a října 15, následně pak k 31. prosinci již 35 G.IV.\n\nNejen na západní frontě je užívaly eskadry Bombengeschwader 1, 2, 4, 5, 6, 7 a bavorská 8b. Bombardovací útoky prováděné zpočátku ve dne byly po zesílení protiletecké obrany přesunuty k nočním akcím. Při těchto nočních letech v roce 1918 nesly G.IV až 812 kg pum, osádka proto byla zredukována na dva členy.\n\nOd 26. prosince 1917 do 27. února 1918 v Itálii nasazená Bombengeschwader 4 svrhla 220 tun pum a její stroje vzlétaly v noci až sedmkrát.\n\nK 28. únoru 1918 bylo na západní frontě nasazeno 37 G.IV, koncem dubna již 54. Nejvíce strojů, 74, zde bylo nasazeno k 30. červnu 1918, koncem srpna pak 51.\n\nOsádka Franze Schlenstedta od Bogohl 7 v noci z 20. května 1918 vyhodila do povětří 6000 tun výbušnin z muničního skladu v Blargies\n\n\n\n\n"}
{"id": "189279", "url": "https://cs.wikipedia.org/wiki?curid=189279", "title": ".asia", "text": ".asia\n\n.asia je generická doména nejvyššího řádu navržená neziskovou organizací DotAsia, registrátorem je společnost Afilias. 6. prosince 2006 v Sao Paulu byla schválena ICANN jako sponzorovaná TLD. 1. Sunrise (pro majitele ochranných známek a vládní organizace) započala 9. října a byla ukončena 13. listopadu 2007, druhá (majitelé dalších přednostních práv – název společnosti) v únoru 2008. Poté začnou volné registrace. Bude sloužit jako regionální doména pro společnosti, organizace a jednotlivce v Asii, Austrálii a v pacifické oblasti. Je to první gTLD, jejíž správce sídlí v Asii/Pacifiku.\n\n"}
{"id": "189281", "url": "https://cs.wikipedia.org/wiki?curid=189281", "title": "WxWidgets", "text": "WxWidgets\n\nwxWidgets („Windows and X widgets“, dříve známý jako wxWindows) je free software/open source multiplatformní widget toolkit. Je to knihovna základních elementů pro tvorbu grafického uživatelského rozhraní (GUI).\n\nVývoj začal v roce 1992 díky Julianu Smartovi, který je dodnes vývojářem jádra.\n\nwxWidgets umožňuje zkompilovat a spustit program na několika počítačových platformách s minimálními nebo žádnými změnami kódu. To zahrnuje systémy jako Windows, Macintosh, Linux/Unix (X11, Motif, a GTK+), OpenVMS a OS/2. Verze pro embedded systémy je ve vývoji.\n\nKnihovna je implementována v C++, ale její používání je možné v mnoha běžně používaných programovacích jazycích, mezi nimi jsou například: Python (wxPython), C#, Erlang (wxErlang), Haskell (wxHaskell), Lua (wxLua), Perl (wxPerl), Ruby (wxRuby), Smalltalk (wxSqueak), Java (wx4j) a také JavaScript (wxJS).\n\nwxWidgets je nejlépe popsán jako nativní toolkit. Místo napodobování grafiky prvků používá nativní grafické prvky na podporovaných platformách.\n\n20. února 2004 vývojáři wxWindows oznámili, že projekt změnil jméno na \"wxWidgets\", jako výsledek tlaku Microsoftu. Julian Smart chtěl respektovat obchodní známku Microsoftu ve Velké Británii – \"Windows\".\n\nwxWidgets obsahuje několik důležitých tříd, jsou to především:\n\nStandardní C++ program začíná ve funkci main, ta se na různých platformách a při různém použití může jmenovat jinak (např. ve Windows se jedná o WinMain). V této hlavní funkci je třeba zinicializovat smyčku pro vyzvedávání zpráv od operačního systému a vytvořit okno aplikace.\nWxWidgets tuto funkcionalitu velmi dobře zapouzdřují a programátor se nemusí starat, jak se toto implementuje na jiných platformách.\n\nPříklad jednoduché aplikace:\nTřída wxApp má tyto úkoly:\n\nOvládací prvky se vytvářejí pomocí operátoru new. V konstruktoru se musí uvést ukazatel na rodičovské okno (oknem se zde rozumí objekt, jenž je potomkem wxWindow). Tím je dáno v jakém okně bude ovládací prvek vložený.\nRodičovské okno se postará ve svém destruktoru o uvolnění všech objektů v něm vložených.\n\nPříklad vložení tlačítka:\nObecně platí, že komponentám není dobré nastavovat absolutní velikosti a pozice, protože v rámci různých jazyků a nastavení zobrazovacího zařízení mohou mít jiné velikosti, než se kterými vývojář počítal. Ve wxWidgets tuto správu zajišťuje tzv. wxSizer, což je abstraktní třída, která obsahuje předpis [rozhraní] pro ostatní specializované sizery.\n\nMezi ty základní patří tyto třídy:\n\nSizer dostává události o změně velikosti okna a upravuje velikosti a pozice prvků v něm vložených.\nPrvkem vloženým do sizeru může být i jiný sizer, ten má potom na starosti velikost a pozice svých prvků v přidělené buňce. Oknu, ve kterém má sizer působit, se musí předat na sizer ukazatel funkcí SetSizer, kterou má v sobě už wxWindow. Okno, ke kterému sizer náleží, si zajistí samo jeho uvolnění z paměti v případě zničení okna.\n\nPříklad použití wxBoxSizeru (operace probíhají v konstruktoru nějakého okna):\nPrimárně k zachytávání událostí slouží statické tabulky událostí. Tyto tabulky obsahují identifikátor události, identifikátor ovládacího prvku a funkci, která se má zavolat po vyvolání události.\nNad statickou tabulkou probíhá během překladu typová kontrola, takže se nám nemůže podařit přeložit program, který má událost připojenou na špatně deklarovanou funkci. Tuto vlastnost umožňují vlastnosti jazyka C++, které umožňují vytvářet definice typu funkcí.\n\nPokud chceme vytvářet tabulku událostí, musíme vytvořit potomka třídy wxEventHandler, nebo využijme nějakého jejího existujícího potomka. Tento nový wxEventHandler lze metodou PushEventHandler dosadit do okna a v tom případě se bude prohledávat i jeho tabulka událostí. Těchto event handlerů můžeme vložit několik, takže se pak vytvoří řetěz, který se bude prohledávat v případě vyvolání události.\n\nVšechny ovládací prvky jsou potomky wxEventHandleru, tzn., že při použití dědičnosti z jakéhokoliv okna můžeme vytvořit novou statickou tabulku událostí.\nPři vyvolání události se nejprve prochází tabulka událostí prvku který ji vyvolal a při nezachycení se prohledávají předkové, až když událost dorazí do wxWindow a stále se nenalezla vhodná kombinace v tabulce událostí, tak se událost postoupí nadřazenému prvku. Pokud událost nezachytí žádné okno je událost postoupena do objektu zastupující aplikaci, což je potomek wxApp.\nJe také možné po zachycení události nechat událost propagovat v hierarchii dále. Toho dosáhneme zavoláním metody Skip na wxEvent objektu.\n\nStatická tabulka událostí se vytváří na dvou úrovních, poprvé je jí potřeba deklarovat v hlavičkovém souboru, kde do se kódu nové třídy vloží DECLARE_EVENT_TABLE.\n\nPříklad deklarace statické tabulky událostí:\nDále je nutné tabulku definovat v implementačním souboru.\n\nPříklad definice:\nDalší možností je připojovat a odpojovat spracovatele událostí za běhu aplikace pomocí metod Connect a Disconnect. Tato možnost je dobrá zejména při tvorbě vlastních ovládacích prvků.\n\nVe wxWidges je internacionalizace řešena pomocí třídy wxLocale, instance této třídy reprezentuje zvolené národní prostředí v aplikaci. Díky ní, se například datum formátuje specificky dle zvolené země. Pro lokalizaci textů můžeme využít makra „_“, které zkracuje volání funkce wxGetTranslation, jež má jediný parametr a tím je klíč k textu anebo přímo metody třídy wxLocale::GetString.\n\nPříklad inicializace wxLocale:\nPříklad použití lokalizovatelného řetězce:\nPro tvorbu katalogů s překladem aplikace je vhodné použít buď přímo textových nástrojů gettext pro vyhledání klíčů ve zdrojových souborech a vygenerování „po“ souboru. Nebo lépe nějaké uživatelské nadstavby, kterou je například Poedit.\nV tomto nástroji je možné nastavit masku vyhledávaných funkcí/maker použitých pro lokalizaci a následně vygenerovat a spravovat jazykové katalogy. Program řeší i situace odebrání textových řetězců, takže lze katalogy udržovat jednoduše synchronizované.\nPokud se lokalizační klíče generují automaticky za běhu aplikace musí se „po“ soubor vytvořit ručně.\n\n\nDalší software založený na wxWidgets naleznete zde.\n\n\n"}
{"id": "189282", "url": "https://cs.wikipedia.org/wiki?curid=189282", "title": "Tobias Moretti", "text": "Tobias Moretti\n\nTobias Moretti (* 11. července 1959 Gries am Brenner, Rakousko) je rakouský herec.\n\nJeho matka byla Italka, narodil se jako Tobias Bloéb, avšak příjmení si změnil na rodné příjmení své matky. Vyrůstal se třemi bratry, z nichž o devět let mladší Gregor Bloéb je též hercem.\n\nPo studiu na vysoké hudební škole ve Vídni navštěvoval kurzy Otty Falkenberga v Mnichově. Hraje na piano, klarinet, kytaru, akordeon a na mnoho dalších nástrojů. Před tím, než se stal hercem, byl řidičem nákladních automobilů. \n\nJe členem souboru Mnichovského komorního divadla a má za sebou řadu televizních a filmových rolí. Za svou hereckou kariéru natočil přes 43 filmů. Účinkoval ve 45 dílech seriálu \"Komisař Rex\" a také v úvodním filmu k seriálu. Dostal 14 hereckých ocenění, z čehož pět za \"Komisaře Rexe\". Naposledy ztvárnil postavu komisaře Richarda Mosera v roce 1997 v díle nazvaném „Mosers tod“. \n\nPoté, co seriál opustil, se začal věnovat svému koníčku - farmaření, oženil se s Julií Wilhelmovou a mají spolu dcery Antonii a Rosu Cäcilii a syna Lenze Valentina.\n\n"}
{"id": "189287", "url": "https://cs.wikipedia.org/wiki?curid=189287", "title": "Napoleon II.", "text": "Napoleon II.\n\nNapoleon František Josef Karel Bonaparte ( \"Napoléon-François-Joseph-Charles Bonaparte\", 20. březen 1811 Paříž – 22. červenec 1832 Vídeň). Jediný legitimní syn francouzského císaře Napoleona I., který se měl stát jeho nástupcem jako Napoleon II. Při narození dostal titul římský král (\"roi de Rome\"), po otcově abdikaci byl pak nazýván princem z Parmy (1814–17). Zemřel ve Vídni jako vévoda zákupský (od roku 1818) na tuberkulózu hrtanu. Roku 1940 nechal Adolf Hitler přemístit sarkofág s jeho tělem do pařížské Invalidovny a pohřbít vedle jeho otce Napoleona I. Hitler si chtěl tímto činem získat sympatie Francouzů. Napoleon II. měl v Čechách přezdívku Orlík (francouzsky: l’Aiglon = syn orla), kterou však získal posmrtně.\n\nNapoleon František prožil první část života jako vytoužený korunní princ francouzského císaře, tu druhou pak jako obtížný vnuk císaře rakouského.\n\nKdyž se Napoleon I. stal francouzským císařem, byl na vrcholu své slávy. Dobře si však uvědomoval, že potřebuje dědice, kterého mu jeho manželka císařovna Josefína, ač z prvního manželství děti měla, porodit už nemůže. Z toho důvodu bylo nutné připravit císařův rozvod a francouzští agenti se začali poohlížet po vhodné nevěstě, která by císaři nejen porodila syna, ale také přinesla jeho domu vznešený původ. Poté, co ztroskotaly námluvy s ruskou velkokněžnou, byla navržena arcivévodkyně Marie Luisa z císařského rodu habsbursko-lotrinského, dcera rakouského císaře Františka I. Rakouská vojska už několikrát podlehla Napoleonově \"Grande Armée\", proto se rakouský císař, podporovaný kancléřem Metternichem, považovaným za původce připravovaného sňatku, rozhodl svou dceru za Korsičana provdat. Sňatek Marie Luisy a Napoleona I. se uskutečnil 1. dubna 1810 v Louvru.\n\nPorodní bolesti zastihly Marii Luisu při procházce s manželem v zahradách Tuilerií, večer 19. března 1811. Ihned se dostavilo 22 slavnostně oblečených šlechticů atd. (např. strýc Marie Luisy arcivévoda Ludvík), kteří čekali na narození dítěte v předpokoji a posléze měli potvrdit, že dítě nebylo podvrženo. Porod byl komplikovaný, protože dítě leželo v děloze napříč a matka sužovaná bolestmi se obávala, že bude obětována za dítě. Nakonec přišel 20. března 1811 krátce po deváté hodině na svět porodnickými kleštěmi chlapec, který nejevil známky života. Naštěstí začalo dítě po pár minutách v náručí doktora Corvisarta křičet. Na počest narození syna a následníka trůnu byla vypáleno 101 dělových salv. Ještě téhož večera byl chlapec pokřtěn na Napoleona Františka Karla Josefa. Slavnostní křest se konal o šest týdnů později. Otec udělil při narození malému Napoleonovi titul \"král římský\" a císař František Řád svatého Štěpána.\n\nV letech 1814 až 1815 se konal Vídeňský kongres, v jehož duchu se Orlíkovi dostává titulu vévoda zákupský. Zákupské vévodství bylo pro něj vytvořeno z panství Zákupy a zaniklo jeho smrtí roku 1832. V roce 1847 formálně převzal panství zpátky císař Ferdinand I. (jako český král Ferdinand V., zvaný Dobrotivý), který ho používal jako letní sídlo. Orlík se během svého krátkého života do Zákup nikdy nepodíval. Na jeho památku byl po něm pojmenován na tamním náměstí před rokem 1939 postavený velký hotel.\n\n\n"}
{"id": "189293", "url": "https://cs.wikipedia.org/wiki?curid=189293", "title": "Cool jazz", "text": "Cool jazz\n\nCool jazz je forma jazzu, která vznikla koncem čtyřicátých a začátkem padesátých let 20. století v New Yorku. Po roce 1946 se hodně jazzových hudebníků přemístilo z Kalifornie do New Yorku. Většina z nich byli afroameričané, kteří znali velmi dobře bebop, nicméně byli také ovlivněni swingem, tak jak ho hráli Lester Young či Coleman Hawkins. Zrodil se tak cool jazz — hudba mnohem jemnější a melodičtější než bebop. Byl mnohem uvolněnější a romantičtější, i když harmonie ctil stejně jako bebop. První desky typické pro cool jazz nahrál Orchestr Claudea Thornhilla v aranžích Gila Evanse. Thornhillova skladba \"Snowfall\" se hraje dodnes. K dalším hudebníkům, kteří stáli u zrodu cool jazzu můžeme počítat Lennie Tristana, Billyho Bauera či Warneho Marshe. Největší rozmach cool jazzu byl ale určitě v padesátých letech. V té době také vznikly Miles Davisovy desky \"Birth of the Cool\" (1957) a \"Kind of Blue\" (1959), které patří k nejdůležitějším deskám v jazzové historii vůbec.\n\n"}
{"id": "189294", "url": "https://cs.wikipedia.org/wiki?curid=189294", "title": "Podmořský kabel", "text": "Podmořský kabel\n\nPodmořské kabely jsou pokládány na dna moří a oceánů. Slouží k přepravě elektrické energie, pro přenos hlasu a v poslední době i k obecnému přenosu dat mezi kontinenty.\n\nPrvní pokus o podmořské telegrafní spojení Evropy a Británie proběhl v srpnu roku 1850. Jednalo se jen o jednoduchý měděný kabel, izolovaný gutaperčou. Tento pokus posloužil k získání licence pro propojení kontinentu a Británie v příštím roce, kdy byl použit již důkladně izolovaný kabel.\n\nPrvní mezikontinentální podoceánský kabelový spoj byl mezi Kanadou a Irskem zprovozněn na pouhých 26 dní v roce 1858 měděným vedením. Dosažená rychlost byla 25 slov za hodinu. Spoj byl obnoven v roce 1866, kdy byla rychlost již 8 slov za minutu. Spojení bylo komerční a jeho cena se pohybovala kolem 100 USD za 20 slov. Spoj (tj. okruh) mezi přijímací a vysílací stranou byl přímý, takže vzhledem ke své délce měl značný elektrický odpor a procházející proud byl tudíž velmi malý. Podstatou vybavení přijímací strany proto byl zrcátkový galvanometr, přes jehož zrcátko se odrážel paprsek světla na vzdálenost několika metrů; příslušná místnost musela být zatemněna. Přijímající telegrafista podle výchylek paprsku usuzoval, jaké znaky byly vysílány, ale často docházelo k chybám. Snaha o vyšší spolehlivost a zejména rychlost přenosu použitím vyššího napětí nevedla k úspěchu (zato ke zničení kabelu). Ukázalo se totiž, že omezujícím faktorem je do té doby v technické praxi nevýznamný faktor, kterým je šířka přenosového pásma, daná (příčnou) kapacitou a (podélnou) indukčností vedení. Problém teoreticky popsal William Thomson a zejména Oliver Heaviside , který formuloval telegrafní rovnici .\n\nPrvním telefonním podvodním kabelovým spojem se stal spoj ze San Francisca do Oaklandu v roce 1884. Výrazný pokrok přinesly až kabely nové generace s elektronickými zesilovači používající frekvenční multiplex. Kabel TAT-1 (Transatlantic No. 1), spuštěný roku 1956 měl kapacitu 36 nezávislých hovorů najednou. Poslední měděný transatlantický kabel TAT-7 položený na dno v roce 1978 disponoval kapacitou 4000 telefonních kanálů, která byla zvýšená až na 10 500 kanálů.\n\nDalší transatlantický spoj TAT-8 byl již realizován optickými vlákny a to roku 1988. Jeho kapacita byla až 280 Mbit/s (až 40 000 telefonních kanálů). Před tím byl realizován v roce 1984 první optický spoj na kratší vzdálenost (Belgie a Velká Británie).\n\nPokládání kabelů na dna oceánů a moří je náročný proces, vyžadující lodě se speciálním vybavením. Trasa, kudy má kabel vést, je nejprve pečlivě zmapována, aby se maximalizovala ochrana položeného kabelu. Pomocí zmapované trasy se určuje typ kabelu, který se kde použije (s vyšším/nižším stupněm ochrany). Délka spojů může dosahovat až desítky kilometrů, ovšem takovou délku celistvého optického kabelu nelze zajistit, proto se kabely spojují, a to přímo na palubách pokládacích lodí. Na takovéto vzdálenosti je také značný útlum signálu, proto se na optické trasy zhruba každých 50 – 100 km „přivařují“ takzvané opakovače, díky kterým se signál znovu posílí. Tyto opakovače jsou napájeny z vedení uvnitř kabelu (někdy i 5000 V stejnosměrného napětí). Na kabelu tvoří jakousi bouli, která je cca 2,5 m dlouhá a má průměr 50 cm. Aby se omezilo riziko přetrhnutí při mechanickém namáhání, pokládají se kabely po mírně zvlněné trase.\n\nVe velkých hloubkách se kabel většinou pokládá přímo na mořské dno, v takovém případě trvá položení 100 km kabelu zhruba 24 hodin. V rizikovějších oblastech, kde je hloubka menší a hrozí jejich poškození, například kotvami lodí nebo hloubkovým rybolovem, tam bývá kabel pokládán do rýhy hluboké 1 – 3,5  m. Tu vytváří pokládací loď pomocí vlečné radlice. Pak je ovšem pokládáno 10 – 30 km kabelu denně.\n\nKabely používané v podmořských systémech musí (kromě dalšího) splňovat následující předpoklady:\n\nExistuje několik základních typů, lišících se v počtu optických vláken a stupně ochrany. Běžné kabely jsou schopny odolávat teplotám od −40 °C do 80 °C.\n\nNejvětší nebezpečí představuje pro podmořské optické kabely tektonická činnost vyvolávající zemětřesení a vulkanickou činnost. V případě poruchy přichází na řadu servisní loď. Místo poruchy je lokalizováno pomocí odrazu signálu s vysokou, až decimetrovou přesností. Kabel je z mořského dna vyloven pomocí háků a poškozená část je nahrazena novým kabelem, který je navařen na ten starý (kolem sta metrů před a za porušenou částí).\n\n"}
{"id": "189296", "url": "https://cs.wikipedia.org/wiki?curid=189296", "title": "Gerry Conway", "text": "Gerry Conway\n\nGerry Conway (* 11. září 1947, King's Lynn, Norfolk), je anglický rockový bubeník, nejvíce známý z účinkování ve skupině Jethro Tull v 80. letech. Předtím byl bubeníkem ve skupinách Fotheringay a Eclection. V raných letech využívala jeho služeb i skupina Steeleye Span, se kterými byl kamarád. Hrál na jejich dnes už klasickém albu \"Dark-Eyed Sailor\". Ve studiu se podílel na debutových sólo albech Sandy Denny a Shelagh McDonalda. Šest let jezdil po koncertech a nahrával jako člen skupiny Cata Stevense.\n\nGerry je už od roku 1999 stálým členem skupiny Fairport Convention a příležitostně vystupuje se skupinou Pentangle.\n\n\n\n\n"}
{"id": "189302", "url": "https://cs.wikipedia.org/wiki?curid=189302", "title": "Georges Braque", "text": "Georges Braque\n\nGeorges Braque (13. května 1882, Argenteuil – 31. srpna 1963, Paříž) byl francouzský malíř a sochař. Společně s Pablem Picassem patří mezi zakladatele kubismu. Stal se jednou z největších osobností umění 20. století.\n\nGeorges Braque se narodil v Argenteuil ve Francii. Vyrostl v Le Havre a učil se na malíře pokojů, stejně tak jako jeho otec a dědeček, k tomu ale také po večerech mezi lety 1897 a 1899 studoval malířství ve škole École des Beaux-Arts v Le Havre.\n\nRoku 1900 se vydal do Paříže, kde se vyučil u malíře dekorací. Mezi lety 1902 a 1904 navštěvoval Académie Humbert v Paříži, kde se seznámil s Marií Laurencinovou a Francisem Picabia, díky nimž později poznal fauvisty.\n\nJeho raná díla byla impresionistická, ale poté, co v roce 1905 uviděl díla fauvistů, změnil styl a začal malovat ve fauvistickém stylu. Fauvisté, skupina, ve které byli kromě dalších i Henri Matisse a Andre Derain, používali jasné barvy a uvolněné tvary, aby tak vytvořili co nejemocionálnější dojem. Braque velice úzce spolupracoval se svými krajany Raoulem Dufym a Othonem Frieszem na vytvoření fauvistického stylu, který měl být umírněnější.\n\nV roce 1907 Braque úspěšně vystavil svá fauvistická díla v Salon des Indépendants (Salónu nezávislých), jeho první samostatná výstava byla roku 1908 v galerii Daniela-Henryho Kahnweilera. V té době začala jeho styl ovlivňovat tvorba Paula Cézanna, který zemřel roku 1906 a jehož obrazy byly vystavovány na mnoha místech v Paříži.\n\nMezi lety 1908 a 1913 se začal na Braquových obrazech odrážet jeho zájem o geometrii a perspektivu. Zkoumal účinky světla a perspektivy a také se zajímal o prostředky, pomocí kterých je možné světlo a perspektivu zobrazit. Při svých zkoumáních zpochybňoval i ty nejustálenější malířské postupy. Například v obrazech, které zobrazovaly pohled na vesnici, často zredukoval architekturu na tvary, které se podobaly kostce; ta byla vystínovaná tak, že zobrazené vypadalo zároveň ploše i prostorově. Braque tak ukázal na samotné základy optické iluze a uměleckého zobrazení.\n\nOd roku 1909 Braque pracoval s Pablem Picassem, který k malování přistupoval podobně. Oba v té době malovali obrazy s neutrálními barvami a složitými vzory z geometrických tvarů, dnes se tento směr nazývá analytický kubismus. Mezi lety 1910 a 1912 si byly jejich styly velice podobné. Díla z tohoto období jsou vyvedena v tlumených zelených, šedivých, žlutých a hnědých barvách, objekty na nich jsou rozložené, jakoby je divák sledoval z více pohledů. V roce 1912 začali experimentovat s koláží a tzv. papier collé (technika, kdy malíř nalepuje do obrazu papír nebo látku stejně jako v koláži, s tím rozdílem, že u papier collé nalepené kusy samy představují určité objekty). Jejich spolupráce skončila roku 1914, kdy byl Braque odveden do francouzské armády a odjel z Paříže na frontu.\n\nBraque byl ve válce vážně zraněn a k malování se vrátil až roku 1917, kdy se také spřátelil s kubistickým malířem Juanem Grisem. Jeho styl se změnil: odvrátil se od abstraktnějšího kubismu, vyvinul se u něj osobitý styl, který je volnější a méně schematický, jsou pro něj charakteristické jasné barvy a texturované povrchy. V roce 1922 vystavoval na Salon d'automne v Paříži. Ke konci 20. let se vrátil k realističtějšímu zobrazení přírody i když některé aspekty kubismu v jeho díle přetrvaly. Mezi lety 1930 a 1931 se přestěhoval na pobřeží do Normandie a v jeho tvorbě se objevují pláže, postavy atd. Jeho první významná retrospektivní výstava se konala v roce 1933 v Basileji. Během druhé světové války byl v Paříži, namaloval mnoho zátiší, věnoval se i litografii, rytině a skulptuře. Po roce 1945 v jeho díle dominují ptáci a v 50. letech se vrací k jasným barvám.\n\nPracoval až do konce svého života. Vytvořil velké množství vynikajících maleb, grafik a skulptur. Zemřel 31. srpna 1963 v Paříži. Pochován je na hřbitově 'Cimetière marin de Varengeville-sur-Mer' v departementu Seine-Maritime.\n\n"}
{"id": "189307", "url": "https://cs.wikipedia.org/wiki?curid=189307", "title": "Velká kunratická", "text": "Velká kunratická\n\nVelká kunratická je každoročně pořádaný běžecký přespolní závod. Běhá se vždy druhou listopadovou neděli v Kunratickém lese v Praze.\n\nPro hlavní trať závodu (v mužské kategorii a kategorii ženy-Hrádek) jsou charakteristická tři prudká stoupání a tři přeběhy Kunratického potoka. Zvláště „výběh k Hrádku“ (na vzdálenosti 60 m převýšení 45 m) je velmi náročný. Trasa pro muže a ženy běžící přes Hrádek je dlouhá 3 100 m, ženská trať měří 1 330 m. Od roku 2015 trasa prodloužena na 1900m(trať dorostenců).Celkem se běhá 21 kategorií na pěti různých tratích.\n\nVe Velké kunratické se vede mnoho rekordů především podle věkových kategorií. Nejcennější jsou rekordy v kategoriích žen a mužů bez rozdílu věku.\n\n\nZávod vznikl v roce 1934 jako klubový závod Vysokoškolského sportu Praha. V současné době jej pořádá Atletický klub Spartak Praha 4.\n\nPadesátý ročník Velké kunratické v roce 1983 byl v mnoha směrech výjimečný. Konal se pod záštitou předsedy Mezinárodního olympijského výboru Juana Antonia Samaranche, který tehdy osobně předával pamětní medaile. Zúčastnilo se ho rekordních 9 128 běžců.\n\nV současnosti je závod méně masový, i když mezi atlety je stále velice vyhledávaný. S ohledem především na ochranu přírody (část trasy je vedena po území přírodní památky Údolí Kunratického potoka) je stanoven celkový limit 3 400 účastníků.\n\n"}
{"id": "189316", "url": "https://cs.wikipedia.org/wiki?curid=189316", "title": "Jiřina Šiklová", "text": "Jiřina Šiklová\n\nJiřina Šiklová, rozená Heroldová (* 17. června 1935 Praha) je česká socioložka, publicistka, spisovatelka a propagátorka gender studies. Angažuje se v politice. V roce 1956 vstoupila do KSČ, z níž v roce 1969 vystoupila; během 12letého členství se propracovala do reformního křídla. Podepsala Chartu 77.\n\nPochází z rodiny lékaře a sociálního demokrata, její matka byla učitelka. Po maturitě na gymnáziu vystudovala historii a filosofii na Filozofické fakultě Univerzity Karlovy v Praze (studium ukončila v roce 1958).\n\nPatřila mezi zakládající členy katedry sociologie na Filozofické fakultě UK (Eduard Urbánek, Jan Sedláček, Jiřina Šiklová, Bedřich Bauman, Martin Marušiak; 1965). Disertační práci, v níž se zabývala problematikou mládeže a studentského hnutí, rozšířila ve studii o tehdejším hnutí západních rebelů (vyd. 2012).\n\nOd roku 1956 byla členkou KSČ. Angažovala se např. na podzim roku 1967 po zastavení vydávání Literárních novin, kdy přemlouvala kolegy, aby zůstali ve straně a podpořili rodící se reformu. V roce 1968 se stala funkcionářkou a vedoucí stranické skupiny na FF UK. Poté za tuto skupinu podepsala manifest Dva tisíce slov a působila v tzv. nátlakové skupině „Červení proti“. V roce 1969 ze strany vystoupila. (Doba členství J. Šiklové v KSČ je v některých publikacích uváděna nepřesně.) Po propuštění z univerzity pracovala jako uklízečka, pokračovala v samostudiu a dávala konzultace studentům. Na začátku 70. let našla místo jako sociální pracovnice na geriatrickém oddělení Thomayerovy nemocnice v Praze, kde se podílela na výzkumu, avšak bez možnosti publikovat pod svým jménem, a kde se zapojila do disentu.\n\nOd 70. let spolupracovala s Petrem Pithartem na distribuci zahraničních i exilových knih do tehdejšího Československa. Podepsala Chartu 77.\n\nV normalizačních letech byla perzekvována a od 8. května 1981 vězněna za pašování nelegální literatury; byla obviněna z podvracení republiky ve skupině ve spojení se zahraničím. Na svobodu byla z vazby propuštěna koncem března 1982. Spolupracovala také s Dokumentačním střediskem československé nezávislé kultury v Scheinfeldu (SRN), kde na zámku Schwarzenberg shromažďoval Vilém Prečan veškerou exilovou a samizdatovou literaturu. \n\nPo změně režimu v roce 1989 byla pozvána opět přednášet sociologii na FF UK v Praze. Zde iniciovala založení katedry sociální práce (nikoli aplikované sociologie), kterou do roku 2000 vedla. Založila, vedla a podporovala Centrum a knihovnu Gender Studies v Praze (nezisková organizace Gender Studies založená v listopadu 1991 v bytě Jiřiny Šiklové jako odborná knihovna, tzv. Curriculum centrum, a kontaktní středisko českých ženských organizací se později rozrostla na obecně prospěšnou společnost s širším záběrem).\nV roce 2009 kandidovala za Stranu zelených ve volbách do Evropského parlamentu, v roce 2010 pak vedla kandidátku Zelených za královéhradecký kraj ve volbách do sněmovny; Ani v jedněch volbách však Strana zelených nezískala žádný mandát.\n\nJe členkou správní rady několika nadací (Nadace rozvoje občanské společnosti, Vize 97, Nadace Charty 77 – Konto Bariéry, Nadace VIA), členkou redakční rady zahraničních i domácích odborných časopisů (např. \"Listy\",\n\nZastávala se myšlenky na vybudování radarové vojenské základny Spojených států v České republice. Odpor Čechů k přijímání uprchlíků odůvodňuje nedostatkem vzdělání a myšlenkovou zakořeněností v dobách komunismu a vyzývá lidi, aby se islámu nebáli.\n\n\n\n\n\n"}
{"id": "189320", "url": "https://cs.wikipedia.org/wiki?curid=189320", "title": "Tomáš Novotný (teolog)", "text": "Tomáš Novotný (teolog)\n\nTomáš Novotný (* 4. září 1952, Praha) je český vysokoškolský pedagog, docent na katedře filozofie Filozofické fakulty Ostravské univerzity.\n\nVystudoval Pražskou konzervatoř (skladba, dirigování, lesní roh) a Evangelickou bohosloveckou fakultu v Praze, kde také získal doktorát v oboru Starého zákona (Hebrejské mudrosloví). Založil a deset let působil jako sbormistr už zaniklého dívčího vokálního souboru Adash. Je vedoucím mužského vokálního souboru Noach.\n\nVe své odborné činnosti se zabývá činností a vlivem nových náboženských hnutí.\n\n"}
{"id": "189325", "url": "https://cs.wikipedia.org/wiki?curid=189325", "title": "Willy Brandt", "text": "Willy Brandt\n\nWilly Brandt, narozen jako Herbert Ernst Karl Frahm (18. prosince 1913 – 8. října 1992), byl německý politik, kancléř Západního Německa v letech 1969–1974 a vůdčí osobnost Sociálnědemokratické strany Německa (SPD) v letech 1964–1987. Před nástupem do funkce kancléře byl starostou v Západním Berlíně. Po odchodu z úřadu kancléře vedl Socialistickou internacionálu.\n\nProtože tvrdá opozice zamezila uskutečnit většinu z Brandtova domácího programu, jeho nejdůležitějším odkazem se stala \"Ostpolitik\", tedy politika založená na zlepšení vztahů s Východním Německem, Polskem a Sovětským svazem. Tato politika působila v Západním Německu značně kontroverzně, ale Brandt díky ní získal Nobelovu cenu míru roku 1971.\n\nPři návštěvě v Polsku v roce 1970 nečekaně poklekl u pomníku povstání ve varšavském ghettu. Jeho gesto vyvolalo celosvětový ohlas.\n\nBrandt byl nucen rezignovat v roce 1974 poté, co se veřejnost dozvěděla, že jeden z jeho nejbližších spolupracovníků Günter Guillaume pracoval pro východoněmeckou tajnou službu (Stasi). Toto se také stalo jedním z největších politických skandálů v poválečném Západním Německu.\n\n\n\n"}
{"id": "189329", "url": "https://cs.wikipedia.org/wiki?curid=189329", "title": "Epifyt", "text": "Epifyt\n\nEpifyty jsou organismy rostoucí na žijících rostlinách, ale vyživující se samostatně, tj. ani částečně na nich neparazitující. Termín epifyt pochází z řeckého (znamenající 'na') a (s významem 'rostlina'). Obvykle se tímto termínem označují vyšší rostliny (nekoření v půdě, rostou nad její úrovní, většinou na stromech), ale existují také epifytické bakterie, houby, řasy, mechy, kapraďorosty či lišejníky. Epifytické rostliny se zachycují krátkými kořeny kmenů a větví stromů, jsou hojné v tropických deštných lesích. Živí se tzv. rostlinným humusem, který se atmosférickými srážkami hromadí v trhlinách kůry. Vodu dokážou přijímat ze vzdušné vlhkosti, která bývá až 100%. Epifytně také dokáže růst řada rostlin, které zpravidla rostou na zemi (teresticky). Takové exempláře pak nazýváme příležitostnými (oportunními) epifyty.\n\nHemiepifyta jsou rostliny, které alespoň část života žijí epifytně. Rozlišujeme:\n\nVýznamný počet epifytních druhů je v těchto čeledích:\n\n"}
{"id": "189331", "url": "https://cs.wikipedia.org/wiki?curid=189331", "title": "Mistrovství světa cestovních vozů 2007", "text": "Mistrovství světa cestovních vozů 2007\n\nMistrovství světa cestovních vozů 2007 bylo 4. ročníkem mistrovství WTCC. První závod startoval 11. března a celý šampionát končil po 10 závodech 18. listopadu.\n\nSložení týmů z 6. března 2007 .\n"}
{"id": "189332", "url": "https://cs.wikipedia.org/wiki?curid=189332", "title": "Teiresiás", "text": "Teiresiás\n\nTeiresiás (latinsky \"Teiresias\") je v řecké mytologii syn Euéra a nymfy Charikló. Byl proslulým thébským věštcem.\n\nVěštecké nadání neměl od narození. Získal ho prý, když měl rozhodnout spor mezi nejvyšším bohem Diem a jeho manželkou Hérou, o tom, kdo má větší potěšení z lásky, zda žena nebo muž. Teiresiás měl být schopen tento spor rozsoudit, protože sám byl v mládí změněn v ženu na celých sedm let. Teiresiás rozhodl, že žena je na tom vždycky lépe, takže přiřkl výhru Diovi. Rozzlobená Héra ho za tento verdikt potrestala slepotou. Zeus nemohl zmařit kouzlo jiného boha, proto ho za jednu ztrátu obdařil darem věšteckého ducha. K tomu mu daroval dlouhý život, sedm až devět lidských věků.\n\nJiná verze však uvádí, že věšteckou schopnost mu darovala bohyně Athéna, která ho oslepila za to, že ji při koupeli spatřil nahou. Poté prý z lásky k jeho matce mu tak zbystřila sluch, že poté rozuměl i hlasům ptáků. Udělala to tak, že ze svého štítu vzala hada Erichthonia a přikázala mu, aby jemně jazykem lízal Teiresiovo ucho a tím zjemnil jeho sluch. Navíc poté bohyně darovala slepci berlu, s jejíž pomocí chodil s takovou jistotou, jako vidoucí.\n\nTeiresiás věštil králi Oidipovi, když hledal vraha krále Laia: označil ho otcovrahem a budoucím manželem vlastní matky.\n\nNeomylné byly i jeho věštby králi Kreontovi ve válce \"sedm proti Thébám\".\n\nVládkyně podsvětí Persefona ponechala Teiresiovi, jako jedinému z duší zemřelých, paměť a rozum. Teiresiás poté v podsvětí věštil Odysseovi, předpověděl šťastný návrat do vlasti jemu i jeho druhům.\n\nVěštkyní se stala také Teiresiova dcera Mantó.\n\nTeiresiova podoba je zachycena na několika vázových malbách a zejména na antickém reliéfu\n\n"}
{"id": "189333", "url": "https://cs.wikipedia.org/wiki?curid=189333", "title": "Mantó", "text": "Mantó\n\nMantó ( , latinsky \"Manto\") je v řecké mytologii dcerou thébského věštce Teireisia. Sama se stala také proslulou věštkyní. \n\nDo bájí se zapsala zejména jedním svým příběhem. Byla velkou obdivovatelkou bohyně Artemis a boha Apollóna a tak jednou vyzvala všechny ženy z Théb, aby přinesly oběť jejich matce bohyni Létó. Učinily tak všechny — až na královnu Niobé, která pyšně odmítla. Vyvyšovala se nad Létó svými dětmi: má sedm synů a sedm dcer a bohyně má jenom ty dva. \n\nLétó tuto urážku nesnesla a krutě se pomstila: Apollón zastřelil všech sedm synů a Artemis všech sedm dcer. Její manžel, král Amfíón poté spáchal sebevraždu (jiná verze uvádí, že Amfíón a jeho bratr Zéthos zaútočili na Apollónovu svatyni a oba byli zabiti).\n\nSynem Mantó byl proslulý věštec Mopsos. \n\n"}
{"id": "189334", "url": "https://cs.wikipedia.org/wiki?curid=189334", "title": "Kytara Battente", "text": "Kytara Battente\n\nKytara battente (chitarra battente) je důležitý strunný nástroj v italské populární hudbě. Chitarra battente je menší než klasická kytara, je opatřena čtyřmi nebo pěti kovovými strunami a používá se hlavně v Kalábrii jako doprovodný nástroj ke zpěvu.\n"}
{"id": "189335", "url": "https://cs.wikipedia.org/wiki?curid=189335", "title": "Chrýsés", "text": "Chrýsés\n\nChrýsés (řecky Χρύσης, latinsky \"Chryses\") je v řecké mytologii Apollónův kněz z města Chrýsy v Mýsii.\n\nJeho dcera Chrýseovna byla zajata Achilleem a připadla jako kořist vrchnímu veliteli vojsk Agamemnónovi. Když ji Agamemnón odmítl vydat, Chrýsés uprosil boha Apollóna a ten vrhal do tábora Řeků morové střely celých devět dní.\n\nAž věštec Kalchás vysvětlil Řekům, kdo je původcem strašného moru v jejich řadách. Také to, že Apollóna může usmířit jedině vydání zajatkyně, a to bez výkupného. Agamemnón se musel verdiktu podřídit, jako náhradu si však vyžádal krásnou Bríseovnu, otrokyni reka Achillea. Z toho vznikla velká zápletka v Homérově Ilias.\n\n"}
{"id": "189340", "url": "https://cs.wikipedia.org/wiki?curid=189340", "title": "Kostel svaté Anny (Vižňov)", "text": "Kostel svaté Anny (Vižňov)\n\nKostel svaté Anny ve Vižňově byl postaven v letech 1724 – 1728 na objednávku opata broumovského kláštera Otmara Daniela Zinkeho OSB podle architektonického návrhu Kiliána Ignáce Dientzenhofera. Vižňovský kostel se řadí do tzv. broumovské skupiny kostelů.\n\nNeorientovaná, k západu obrácená barokní stavba z lomového kamene, stojí na bývalém hřbitově ve svahu nad obcí. Vnějšek stavby je členěn vodorovnými pásy nad trnoží z tesaných kamenů a pod korunní římsou barokního profilu a svislými meziokenními pásy. Vzniklá pole jsou omítána vrhanou omítkou. K eliptické lodi, na podélných stranách mírně konkávně prolomených, přiléhají na kratších stranách přístavky s otupenými rohy, kryjící na západní straně malé kněžiště a na východní kruchtu. V podélné ose kostela je za kněžištěm připojena nízká sakristie, na východní straně je přistavěna hranolová věž.\n\n\"Kryt\" na zajímavé valbové střeše, jevící se jako soustava zborcených ploch, byl původně šindelový, na začátku 20. stol. nahrazen břidlicí, ke konci 20. stol. pak plechovými šablonami.\n\n\"Vchody\" do kostela jsou dva. Hlavní s dvojkřídlými dveřmi, 1,80 x 3,00 m, na východní straně věže. Oba v kamenném, profilovaném ostění. Nad vchodem mramorová deska s nápisem DEI GENITRICIS MATRI S. ANNA ERXIT 1727 O.A.B.\n\n\"Okna\", vesměs segmentová, v lodi tři páry, v kněžišti v čele a ve věži nad kruchtou po jednom. Další menší okna jsou po jednom po stranách kněžiště, tři v sakristii. Ve zvonovém patře věže jsou čtyři velká okna završená půlkruhem, krytá žaluzií.\n\n\"Loď\" široká 15 m, dlouhá 24 m, řešená jako eliptický sál na osmi pilířích, v jejichž středech je po půldruhém toskánském pilastru. Nad nimi zalamovaný dvojdílný architráv, hladký vlys a podstropní římsa se zubořezem. Mezi pilíři jsou pětistranné mělké výklenky.\n\n\"Strop\" lodi je trámový, rovný, na vysokých nábězích.\n\n\"Vítězný oblouk\" silný 1 m, v rozpětí 5 m, vroubený v oblouku archivoltou.\n\n\"Kněžiště\" 3 x 6 m, zaklenuté českou plackou. V bocích půlkruhové výklenky sklenuté konchou. V kněžišti na klenbě původní malba „Bůh Otec v oblacích“\n\n\"Kruchta\" vyčnívá pavlánovitě do lodi, k ní připojeno na každé straně jedno pole jako empory.\n\n\"Výprava\" v současnosti chudá, původně barokní, v průběhu let doplňovaná (a pak, neznámo kdy, vesměs odstraněna).\n\n\"Hlavní oltář\" na volně stojící menze. Obraz Sv. Anna učí Marii od \"K. Schüllera\" z Vídně z roku 1889.\n\n\"Kazatelna\" pavlánová, dřevěná, se zlacenými korintskými sloupky s podélně rýhovanými dříky na rozích a velkými květy slunečnice v ornamentálním rámování na stranách poprsníku. Na stříšce socha kajícího se Krista. Dobré dílo v empírovém slohu z rozhraní 18. a 19. století.\n\nV současnosti je kostel ve velmi špatném stavu. Do kostela zatéká, ze stropu v místech pravého bočního oltáře jsou odpadlé asi 2 m omítky, na dlažbě kostela před kněžištěm vrstva zeleného mechu, odpadlá omítka nad varhanami atd.\nBohoslužby se v kostele nekonají.\nVarhany kostela pocházejí z roku 1899 a jsou od varhanáře Paula Noskeho z Broumova. Mají dva manuály, mechanickou trakturu s kuželkovou vzdušnicí. Vhánění vzduchu je stále řešeno šlapáním měchu. Nástroj je ale v současné době nefunkční. Dispozice varhan je následující:\n\nStroj také obsahuje manuálovou a pedálovou spojku.\n\n"}
{"id": "189352", "url": "https://cs.wikipedia.org/wiki?curid=189352", "title": "Westminsterská katedrála", "text": "Westminsterská katedrála\n\nWestminsterská katedrála (anglicky: \"Westminster Cathedral\", celým názvem \"Metropolitan Cathedral of the Precious Blood of Our Lord Jesus Christ\") je hlavní kostel westminsterské arcidiecéze a celé katolické církve Anglie a Walesu. Byla vybudována na přelomu 19. a 20. století ve Westminsteru v novobyzantském stylu, inspirovaná katedrálou sv. Marka v Benátkách, ravenským San Vitale a cařihradským chrámem Hagia Sofia. Roku 1903 ji dokončil architekt John Francis Bentley. Vysvěcena byla ovšem až po zaplacení všech dluhů o sedm let později. Je největším katolickým kostelem v Anglii. Často bývá zaměňována s Westminsterským opatstvím, které však patří anglikánské církvi. V katedrále sloužil mši svatou při své návštěvě roku 1982 papež Jan Pavel II. a roku 1995 se účastnila ekumenické bohoslužby královna Alžběta II. Bylo to vůbec poprvé od doby vzniku anglikánské církve, kdy britský panovník vstoupil na půdu katolického kostela. Benedikt XVI. zde sloužil mši svatou 18. 9. 2010 za přítomnosti představitelů jiných církví, včetně canterburského arcibiskupa Williamse. Homilii papež zahájil odkazem na kříž, který dominuje lodi katedrály a znázorňuje Kristovo tělo zdrcené utrpením.\n\nSkupiny zastánců názoru, že katedrála svatého Víta má patřit státu, často mylně uvádějí tuto katedrálu jako příklad kostela (katedrály) vlastněné státem. To ovšem není pravda, katedrála byla vybudována westminsterskou arcidiecézí, které také náleží. Patrně dochází k záměně s anglikánským westminsterským opatstvím.\n\n\n"}
{"id": "189357", "url": "https://cs.wikipedia.org/wiki?curid=189357", "title": "Jana Klusáková", "text": "Jana Klusáková\n\nJana Klusáková, roz. Jana Zvoníčková (* 3. července 1941 Písek) je rozhlasová a televizní moderátorka, publicistka a překladatelka.\n\nV dětství zpívala v Pražském dětském sboru, v mládí ve \"Vysokoškolském uměleckém souboru\". Vystudovala FF UK (ruštinu a češtinu, pak postgraduálně estetiku). V 60. letech pracovala ve filmovém průmyslu (titulky) a v tehdy populárním programu Československého rozhlasu Mikrofórum měla týdenní desetiminutovku o filmových novinkách. Přispívala do týdeníku \"Student\".\n\nZa normalizace musela v roce 1971 odejít z Ústřední půjčovny filmů, kde pracovala v oddělení propagace, do „svobodného povolání“. Dvacet let tlumočila a překládala z ruštiny (např. Bulgakov, Čechov, Turgeněv, Saltykov-Ščedrin, Petruševská). V roce 1975 strávila pár měsíců v ruzyňské vazební věznici na udání Vladimira Moroze (krycí název akce: Akce Lina). Koncem 80. let zase směla začít pracovat pro rozhlas.\n\nV lednu 1990 tlumočila na přání prezidenta Václava Havla jeho první setkání s Michailem Gorbačovem v Kremlu, kde byl dohodnut odchod ruských okupačních vojsk z Československa.\n\nOd roku 1995 je redaktorkou ČRo 1, Radiožurnálu (\"Knihovnička\", \"Kniha týdne\", \"Na scéně\", \"Host Jany Klusákové\", \"Nad věcí\"). V roce 1999 byla první předsedkyní správní rady Nadace Open Society Fund Praha.\n\nOd roku 1989 píše knižní rozhovory – se sochařem Olbramem Zoubkem, s herci Janou Brejchovou a Jiřím Bartoškou, zpěvačkou Hanou Hegerovou (nepublikováno na přání Hany Hegerové), se sociologem Fedorem Gálem (1992), psychiatrem Františkem Klátilem, s politiky Petrem Pithartem (1992), Jiřím Dienstbierem (1993), Karlem Schwarzenbergem (1993), Václavem Klausem (1997), Janem Rumlem (1998), Otakarem Motejlem (1999), s malířem Vladimírem Kokoliou.\n\nOd roku 1990 přispívá i do týdeníku Respekt. V roce 2002 jí byla udělena novinářská cena Ferdinanda Peroutky.\n\nOd svých deseti let žije v Praze. Má dva dospělé syny: publicistu Pavla a režiséra Víta.\n\n\n\n"}
{"id": "189364", "url": "https://cs.wikipedia.org/wiki?curid=189364", "title": "Optimistická jeskyně", "text": "Optimistická jeskyně\n\nOptimistická jeskyně (ukrajinsky \"печера Оптимістична\") je sádrovcová jeskyně v Ternopilské oblasti na Ukrajině. V roce 2005, kdy byla známa délka chodeb přes 230 km, byla Optimistická jeskyně považována za druhou nejdelší na světě. V roce 2017 byla Optimistická jeskyně uváděna jako šestá nejdelší jeskyně na světě, podle údajů Ukrajinské speleologické asociace její délka k 15. červnu 2017 činila 257 km. Optimistická jeskyně je nejdelší známou podzemní prostorou v sádrovci.\n\nCelá jeskyně leží v prostoru menším, než dva čtvereční kilometry, v sádrovci méně než 20 metrů silném. Dolní patra jeskyně jsou často zanesená blátem. Hustota a složitost propojení jeskynních chodeb činí jeskyni známou jako jeskynní bludiště.\n\nJeskyně byla objevena v roce 1966, od té doby v ní proběhlo více než 50 expedicí, které jeskynní systém rozšířily až do současné podoby. Poblíž se nachází Jezerní jeskyně, dle údajů z roku 2017 šestnáctá nejdelší jeskyně na světě. Propojení mezi oběma jeskyněmi se zatím nepodařilo nalézt.\n\n"}
{"id": "189370", "url": "https://cs.wikipedia.org/wiki?curid=189370", "title": "Yggdrasil (rozcestník)", "text": "Yggdrasil (rozcestník)\n\nSlovo Yggdrasil má více významů:\n\n"}
{"id": "189372", "url": "https://cs.wikipedia.org/wiki?curid=189372", "title": "Jezerní jeskyně", "text": "Jezerní jeskyně\n\nJezerní jeskyně ( , též \"Голубі Озера\", \"Попова Яма\", v anglické verzi \"Priest's Grotto\") je sádrovcová jeskyně v Borščivském okrese v Ternopilské oblasti na Ukrajině. V roce 2005 byla délka známých chodeb přes 112 km, v roce 2017 již 127 km. Jedná se o druhou nejdelší známou podzemní prostorou v sádrovci, po nedaleko ležící Optimistické jeskyni (\"печера Оптимістична\"), propojení mezi těmito jeskynními prostorami se zatím nepodařilo nalézt. Celá jeskyně leží na velmi malém prostoru, v sádrovci méně než 20 metrů silném. Dolní patra jeskyně jsou vyplněna mnoha jezery. Jezerní jeskyně, která se nachází na území Nárdoního parku Dnistrovskij kaňon (\"Національний природний парк «Дністровський каньйон»,\" je jednou z pěti podzemních prostor, které jsou evidovány na seznamu chráněných geologických přírodních památek Borščivského okresu. \n\nJeskyně se nachází v nadmořské výšce cca 250 metrů 1 km jihozápadně od západního okraje obce Strilkivci, ležící na pravém břehu řeky Ničlavy, která je levostranným přítokem Dněstru. Další zdejší podzemní prostora, Optimistická jeskyně, je od Jezerní jeskyně vzdálená přibližně 3,3 km vzdušnou čarou směrem na jih. Od Borščivu, sídla správy stejnojmenného okresu, dělí tyto jeskyně vzdálenost 6 - 7 km, od ukrajinské metropole Kyjeva pak 450 km.\n\nK 15. červnu 2017 bylo prozkoumáno již 140,490 km chodeb v podzemním labyrintu Jezerní jeskyně, která je po Optimistické jeskyni druhým nejdelším jeskynním systémem na Ukrajině. Zhruba jednu třetinu plochy dna jeskyně pokrývají jezera, přičemž další podzemní prostory bývají pravidelně zaplavovány a mnohé z nich jsou přístupné jen s potápěčskou výbavou. Při průzkumu jedné části podzemního labyrintu byly objeveny četné fragmenty kosterních pozůstatků různých živočichů, například kosti jeskynních medvědů z doby před 25 - 100 000 lety.\n\nV letech 1942 až 1944 v době okupace Ukrajiny německými nacisty se v Jezerní jeskyni (a také ve Vertebské jeskyni u obce Bilče Zolote) ukrývaly četné židovské rodiny. Mnozí z těchto mužů, žen a dětí neopustili podzemí po dobu 344 dní až do dubna roku 1944, kdy byla tato oblast osvobozena Rudou armádou.\n\nJeskyně se nachází 1 km jihozápadně od obce Strilkivci, z důvodu ochrany před vandalismem je však její vchod trvale uzamčen a podzemní prostory jsou zpřístupňovány pouze za účelem vědeckého bádání.\n\n"}
{"id": "189375", "url": "https://cs.wikipedia.org/wiki?curid=189375", "title": "Klub přátel lokálky", "text": "Klub přátel lokálky\n\nKlub přátel lokálky provozoval v letech 1997–2008 sezonní muzejní dopravu na trati č. 901 Česká Kamenice – Kamenický Šenov.\n\nObčanské sdružení Klub přátel lokálky bylo založeno v roce 1994. Jeho cílem bylo zprovoznění úseku opuštěné tratě do Kamenického Šenova a provozovat na něm muzejní dopravu. Začala privatizace trati. O rok později započaly první brigády na obnově trati.\n\n\nV roce 2008 Správa železniční dopravní cesty, s.o. vyřadila Klub přátel lokálky z jednání o prodeji lokálky a trať prodala společnosti KŽC s. r. o.. Následně Klub přátel lokálky oznámil ukončení své činnosti i provozování železničního muzea. Trať odkoupila společnost KŽC s. r. o. a začala trať opravovat a následně i provozovat muzejní vlaky. Muzeum zůstalo prázdné. Webové stránky Klubu přátel lokálky byly po čase zrušeny.\n\nMinisterstvu vnitra bylo 28. srpna 2008 doručeno oznámení o zániku občanského sdružení ke dni 23. srpna 2008. 28. května 2009 bylo sdružení vymazáno z obchodního rejstříku.\n\nMuzejní dopravu zajišťoval většinou motorový vůz M 131.1441 „Hurvínek\". Na trati byla občas provozována i lokomotiva T 211.1532 „Kocour\" s vlečným vozem. 23. června 2007 na této trati jela i parní lokomotiva 423.0145.\n\n\n"}
{"id": "189379", "url": "https://cs.wikipedia.org/wiki?curid=189379", "title": "Vodní nádrž Mlýnice", "text": "Vodní nádrž Mlýnice\n\nVodní nádrž Mlýnice (někdy nazývána Mlýnická přehrada) leží na Albrechtickém potoce, který je pravobokým přítokem říčky Jeřice, která se vlévá do Lužické Nisy. Nachází se na rozhraní katastrů obce Mníšek a Nová Ves u Chrastavy. Byla vybudována v letech 1904–06 souběžné s nedalekou přehradou Fojtka zbudovaném na stejnojmenném potoce (vzdálenost cca 2,5 km).\n\nMlýnice slouží zejména k rybolovu. Neslouží jako koupaliště, i když koupání v ní není výslovně zakázané, leč voda je díky studenému klimatu a okolnímu lesnatému porostu i za parného léta značně studená a proto není na rozdíl od Fojtecké nádrže tak hojně navštěvována.\n\nDne 7. srpna přehrada ustála povodeň. Přehrada však nestíhala odvádět vodu stavidly a vrchními přelivy a voda přetékající přes korunu hráze odplavila zeminu pod hrází, statika hráze zůstala neporušená.V roce 2011 a 2012 probíhaly opravné práce na hrázi.\n\n"}
{"id": "189385", "url": "https://cs.wikipedia.org/wiki?curid=189385", "title": "Marcel Haegelen", "text": "Marcel Haegelen\n\nMarcel Émile Haegelen (13. září 1896, Belfort – 24. května 1950, Paříž Val-de-Grâce) byl 11. nejúspěšnějším francouzským stíhacím pilotem první světové války s celkem 22 uznanými a 3 pravděpodobnými sestřely.\n\nByl 12. nejúspěšnějším specialistou na sestřelování balónů ze všech letců první světové války – z jeho 22 sestřelů bylo 12 balónů.\n\nSkoro všech svých sestřelů dosáhl v posledním roce války v řadách escadrille SPA.100.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\n"}
{"id": "189387", "url": "https://cs.wikipedia.org/wiki?curid=189387", "title": "Jan Kříženecký", "text": "Jan Kříženecký\n\nJan Kříženecký (20. března 1868 Praha-Nové Město – 9. února 1921 Praha) byl český průkopník kinematografie a amatérský fotograf, povoláním stavební technik.\n\nNarodil se jako čtvrté dítě v rodině pražského magistrátního úředníka Norberta Kříženeckého a jeho manželky Johanny, rozené Švehlové ze Splitu. Na rozdíl od jeho staršího bratra Rudolfa Kříženeckého (1861-1939) architekturu na ČVUT v Praze nedostudoval. Po studiích se stal revidentem stavebního úřadu města Prahy. Díky své zálibě ve fotografování byl městským archívem požádán o fotodokumentaci starých a historicky cenných domů, ulic a dalších památek pro jejich soupis před likvidací v rámci asanace staré Prahy. Celkem tak pořídil v letech 1902 – 1915 asi čtyři tisíce fotografií staré Prahy. Byl členem \"Klubu fotografů amatérů\" v Praze a na výstavě fotografů amatérů 1897 vynikly jeho snímky soch z Karlova mostu a fota staveb z dalších českých měst.\n\nKdyž v prosinci 1896 spatřil v hostinci U saského dvora v Hybernské ulici v Praze filmovou produkci z dílny bratrů Lumièrových, byl získán pro nové umění. Techniku kinematografu začal studovat nejprve teoreticky dle článků v zahraničním tisku. Roku 1898 získal z Francie od bratří Lumiérů kinematograf a šest kotoučů neexponovaného filmu. V té době se podílel na přípravě \"Výstavy architektury a inženýrství\" Spolku architektů a inženýrů v Praze a rozhodl se oživit ji „pohyblivými obrázky“. Se svým bývalým spolužákem Josefem Františkem Pokorným, kterého bychom mohli označit za prvního produkčního, sehnal na dluh od svého otce továrníka dostatek peněz na provoz kinematografu. Dluh se jim podařilo provozem splatit, ale celkový výdělek nebyl nijak zářný. Pokorný také často organizoval promítání a promítací místa. Všechny první filmy měly jednotnou délku sedmnácti metrů a byly natáčeny statickou kamerou. Negativy Kříženecký zprvu posílal do Lyonu, později je vyvolával sám. První filmy musel vyvolávat ve vaně a sušit ve větru na pavlači.\n\n19. června 1898 mohl Kříženecký již předvést své první filmy na výstavě architektury a inženýrství na pražském výstavišti ve Stromovce. V prosté dřevěné boudě, nazvané Český kinematograf z důvodu národního pojetí celé výstavy. Diváci viděli první záběry ze života Prahy i z výstaviště: \"Purkyňovo náměstí na Královských Vinohradech\", \"Polední výstřel děla na baště sv. Tomáše\" a \"Svatojanská pouť v českoslovanské vesnici\". První film ukazoval záběry ruchu na dnešním náměstí Míru, druhý tehdejší časový signál - ránu z děla na pražských hradbách, třetí přímo dění na výstavišti. Vzhledem k úspěchu těchto filmů následovaly další dokumenty.\nPrvní promítací sál na Výstavišti byl nazván divadlo Uranie. Dalšími sály s jeho pravidelnou projekcí se stala kavárna Louvre na Národní třídě a bio Světozor ve Vodičkově ulici (1918).\n\nRoku 1898 Jan Kříženecký také spolu s Pokorným natočili první české hrané filmy: \"Dostaveníčko ve mlýnici\", \"Výstavní párkař a lepič plakátů\" a \"Smích a pláč\". Ve všech vystupoval oblíbený komik a písničkář Josef Šváb-Malostranský, jemuž v prvních dvou filmech sekundoval Ferdinand Gýra, třetí byla sólovou etudou, v níž zblízka snímaný herec měnil postupně grimasu ze smíchu do pláče. Snímání detailu tváře bylo na tu dobu velmi pokrokové. Podobný způsob používali v té době Georges Méliès 1896 a Oskar Meester 1897.\n\nV dalších letech se Kříženecký věnoval kromě fotografování pouze dokumentárnímu filmu. Občas uspořádal přednášku na téma biografu s promítáním filmů z výstavy. Natočil několik sokolských sletů a r. 1901 návštěvu císaře Františka Josefa I. v Praze. K hranému filmu se vrátil asi po deseti letech groteskou \"Nejlepší číslo\" (1907) a jako kameraman filmu \"Jarní sen starého mládence\" (1910). Roku 1908 byla uspořádána \"Jubilejní výstava obchodní a živnostenské komory\", jejíž součástí byl i kinematograf. Kříženecký byl pozván ke spolupráci a natočení několika dokumentů pro výstavu. Tento podnik skončil finančním fiaskem. V září 1910 založil \"Grand Royal Bio de Prague\" na ovocnicko-zahradnické výstavě v Královské oboře, ale i zde byl neúspěšný a na dlouhá léta se zadlužil. Poté se už Kříženecký věnoval hlavně svému povolání na stavebním úřadu, od roku 1912 vedl kino \"Louvre\" na Národní třídě, ale válka kino uzavřela. Od roku 1918 byl ředitelem pražského kina \"Světozor\".\n\nJan Kříženecký jako průkopník nového technického a uměleckého oboru zanechal řadu cenných snímků a také hlavně díky němu se Čechy staly šestou zemí na světě, kde se začalo s filmováním. Roku 1946 obdržel in memoriam titul Průkopník české kinematografie. V roce 1947 bylo po Kříženeckém pojmenováno náměstí před barrandovskými ateliéry a tento název nese dodnes.\n\n\n\n\n\n\n"}
{"id": "189388", "url": "https://cs.wikipedia.org/wiki?curid=189388", "title": "Mamutí jeskyně (USA)", "text": "Mamutí jeskyně (USA)\n\nMamutí jeskyně ( ) je nejdelší jeskyní světa. Jedná se o největší atrakci národního parku Mamutí jeskyně v Kentucky v USA. Známá délka všech podzemních prostorů v jeskyni je 630 km, další objevy ji ovšem každý rok o několik kilometrů prodlužují.\n\nV jeskyni je několik prohlídkových tras, nejzajímavější je plavba po podzemní říčce Echo. Vstupní části jeskyně jsou známy tisíce let, jak dokládají archeologické vykopávky. Jeskyně byla objevena John Houchinsem v roce 1797. Následně zde bylo těženo guano, sloužící k výrobě střelného prachu a jeskyně byla postupně objevována.\n\nNa počátku 20. století se jeskyně stává velkou turistickou atrakcí, dochází k jejímu turistickému zpřístupnění a následně k „bojům“ o to, které společnosti budou moci vybírat vstupné od návštěvníků. Postupně dochází k objevování dalších jeskynních prostor i propojování s okolními jeskyněmi a po druhé světové válce se jeskyně stává nejdelším jeskynním systémem světa. V roce 1972 je jeskyně propojena s tehdy třetí nejdelší jeskyní na světě - Flintovou jeskyní. V současnosti je jeskyně skoro třikrát delší než druhá nejdelší jeskyně na světě, Optimistická jeskyně na Ukrajině.\n\nOkolí jeskyně bylo v roce 1941 vyhlášeno národním parkem rozkládajícím se v okrese Edmonson na rozloze 214 km². Národní park byl v roce 1981 zapsán na seznam světového dědictví UNESCO.\n\nPoblíž jeskyně se nacházejí další dva velké jeskyní systémy Fisher Ridge (s délkou chodeb 172 km) a Martin Ridge (51 km). Pokud by se je podařilo propojit s Mamutí jeskyní, vzniklý systém by měl délku přes 800 km chodeb.\n\n"}
{"id": "189389", "url": "https://cs.wikipedia.org/wiki?curid=189389", "title": "Tereza Svatová", "text": "Tereza Svatová\n\nTereza Svatová (31. března 1858 Žamberk – 19. února 1940 Vysoké Mýto) byla česká spisovatelka.\n\nTereza Svatová, rozená Albertová, se narodila v rodině hodináře v Žamberku. Z jejích sourozenců byl nejznámějším Eduard Albert (1841–1900), český chirurg, univerzitní profesor a básník, dále František Albert (1856–1923), lékař a spisovatel, a Kateřina Thomová (1861–1952), význačná představitelka žambereckého ochotnického divadla a zakladatelka žambereckého muzea.\n\nTereza Svatová žila ve Vysokém Mýtě, kam přišla se svým manželem, berním úředníkem. Již od 22 let psala povídky a fejetony, které publikovala v novinách a časopisech (\"Národní listy\", \"Květy\", \"Lumír\").\n\nKnižně vyšly Tereze Svatové pouze dvě publikace v nakladatelství F. Šimáčka v Praze. Roku 1894 byl vydán soubor črt pod názvem Selské črty a o tři roky později Črty ze společnosti. V knize více autorů Skromní a zapomenutí jí byla uveřejněna povídka Pan farář Chaloupka. Největší možnost expanze projevoval ze všech komunikačních forem periodický tisk a během krátké doby se stal největším dodavatelem literatury. I Tereze byly jednotlivé vzpomínky a feuilletony uveřejňovány v časopisech a novinách (především Květy, Lumír, Osvěta, Topičův Sborník, Zvon, Ženský svět, Ženské listy, Lada, Národní politika, Národní listy).\n\n"}
{"id": "189390", "url": "https://cs.wikipedia.org/wiki?curid=189390", "title": "Kateřina Thomová", "text": "Kateřina Thomová\n\nKateřina Thomová (4. února 1861 Žamberk – 5. května 1952 Žamberk) byla význačná představitelka žambereckého ochotnického divadla a zakladatelka žambereckého muzea.\n\nKateřina Thomová, rozená Albertová, se narodila v rodině hodináře v Žamberku. Z jejích sourozenců byl nejznámějším Eduard Albert (1841–1900), český chirurg, univerzitní profesor a básník, dále František Albert (1856–1923), lékař a spisovatel a Tereza Svatová (1858–1940), spisovatelka.\n"}
{"id": "189392", "url": "https://cs.wikipedia.org/wiki?curid=189392", "title": "Alfred Heurteaux", "text": "Alfred Heurteaux\n\nAlfred Marie Joseph Heurteaux (20. května 1893, Nantes – 30. prosince 1985, Chantilly) byl 12. nejúspěšnějším francouzským stíhacím pilotem první světové války s celkem 21 uznanými a 13 pravděpodobnými sestřely.\n\nSvých sestřelů dosahoval v řadách escadrille N.3, později přeznačené na SPA.3.\n\nJe vysoce pravděpodobné, že jednou z jeho obětí se 25. září 1916 stalo německé eso Kurt Wintgens.\n\nBěhem války získal mimo jiné tato vyznamenání: Légion d'honneur a Croix de Guerre.\n\nBěhem druhé světové války byl Heurtaux členem francouzského odboje. V roce 1941 byl Němci zatčen a poslán do koncentračního tábora Buchenwald. Pobyt zde přežil a v květnu 1945 se dočkal osvobození tábora.\n\n"}
{"id": "189400", "url": "https://cs.wikipedia.org/wiki?curid=189400", "title": "Pierre Marinovitch", "text": "Pierre Marinovitch\n\nPierre Marinovitch (1. srpna 1898, Paříž – 2. října 1919, Brusel) byl 13. nejúspěšnějším francouzským stíhacím pilotem první světové války s celkem 21 uznanými a 3 pravděpodobnými sestřely.\n\nVšech svých sestřelů dosáhl v řadách escadrille SPA.94.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\nZahynul v 21 letech 2. října 1919 v Bruselu při letecké nehodě.\n\n"}
{"id": "189402", "url": "https://cs.wikipedia.org/wiki?curid=189402", "title": "Albert Deullin", "text": "Albert Deullin\n\nAlbert Louis Deullin (24. srpna 1890, Épernay – 29. května 1923, Villacoublay) byl 14. nejúspěšnějším francouzským stíhacím pilotem první světové války s celkem 20 uznanými a 5 pravděpodobnými sestřely.\n\nBěhem války získal mimo jiné tato vyznamenání: Légion d'honneur a Croix de Guerre.\n\nZahynul 29. května 1923 ve Villacoublay při letecké nehodě.\n\n"}
{"id": "189406", "url": "https://cs.wikipedia.org/wiki?curid=189406", "title": "Širokopásmové připojení", "text": "Širokopásmové připojení\n\nŠirokopásmové připojení (z angl. jazyka hovorově přejato slovo \"broadband\") je přesně nedefinovatelný druh propojení dvou míst datovou linkou. Nedefinovatelnost pramení z důvodu dynamického a rychlého vývoje v oblasti datových služeb. Dnes je toto moderní sousloví dle stanov ITU chápáno jako datové připojení k Internetu rychlostí ekvivalentní nebo vyšší, než poskytuje digitální služba ISDN, speciálně ve variantě PRI ( (30+2)x64 kbit), tedy 2048 kbit/s. To se ovšem liší od politicky definovaných rychlostí, proto je možné narazit na neshodu s výše uvedeným údajem.\n\nDefinice širokopásmového připojení se původně opírá o fakt, že veškeré rychlosti vyšší než 600 bit/s (baudů) jsou považovány za broadband, protože dochází ke „svazování“ několika kanálů po 600 baudech do širokého pásma. Prakticky lze tedy označit např. rychlost 2400 bit/s za širokopásmové připojení.\n\nTermín je někdy zaměňován s pojmem vysokorychlostní připojení.\n\n"}
{"id": "189409", "url": "https://cs.wikipedia.org/wiki?curid=189409", "title": "Laurin &amp; Klement", "text": "Laurin &amp; Klement\n\nPůvodní společnost pro výrobu jízdních kol založili v Mladé Boleslavi (v tehdejším Rakousko-Uhersku) v roce 1895 knihkupec Václav Klement (16. října 1868 – 13. srpna 1938) a strojní zámečník Václav Laurin (27. září 1865 – 4. prosince 1930).\n\nPodnětem k založení byla reakce na Klementovu česky psanou reklamaci německého jízdního kola značky \"Germania\", na kterou mu ústecká kancelář firmy Seidel & Naumann odpověděla, že reklamace musí být napsána „ve srozumitelném jazyce“. Proto se rozhodli pro vlasteneckou značku \"Slavia\" a s výrobou začali v pěti lidech dne 17. prosince 1895 v pronajaté dílně na mladoboleslavské periferii, v místní části Na Hejtmánce. Během několika týdnů zaměstnávali 9 dělníků a pořídili si malý parní stroj, kromě výroby nových bicyklů se zaobírali i opravami. I přes písemně potvrzenou dvouletou záruku na nová kola bylo shánění zákazníků složité a mezi dealery byla i zastavárna, proto v říjnu 1896 přišel Klement s revolučním prodejem na splátky bez navýšení.\n\nKoncem roku 1896 byla firma Laurin & Klement (dosud zřejmě braná jen jako podnikání dvou nezávislých fyzických osob) zapsána do obchodního rejstříku. V dubnu 1897 se L&K přestěhovala do nových prostor na Novém Městě a zaměstnávala 21 dělníků, na programu měla pět typů bicyklů (v ceně 110 až 160 zlatých) a tři typy rozvážkových tříkolek. Zvyšující se zájem zákazníků vedl k tomu, že v červenci 1897 byla výroba prohlášena za tovární. V říjnu 1897 byl zakoupen pozemek při silnici na Kosmonosy a v srpnu 1898 zde byla dokončena nová továrna na ploše 11 ha, která se stala základem pro další expanzi. Koncem roku měla továrna 32 dělníků, 6 učňů a 3 úředníky, vyráběla 3 typy bicyklů ve třech provedeních a jeden typ dvoumístného (tandemového) bicyklu.\n\nV roce 1899 se v nabídce, kromě pěti typů bicyklů, dvou typů tandemů a dvou typů dětských kol, objevila první motocykleta: kolo s pomocným motorkem nad předním kolem, kterou zakoupili u bratří Michala a Eugena Wernerů v Paříži. V neděli 11. listopadu 1899 pak představili veřejnosti první skutečný moderní motocykl, Laurin & Klement Typ 1, s motorem uloženým ve spodní části rámu, tj. v ideálním těžišti pod jezdcem. Výroba motocyklů byla zprvu okrajová, v monarchii zájemci prakticky neexistovali a prvních 35 objednávek tak Klement sehnal teprve v Německu. O definitivní orientaci továrny však v roce 1900 rozhodl nečekaně úspěšný kontrakt na 150 motocyklů pro londýnskou společnost Hawetson, díky kterému také Václav Klement definitivně skončil s kariérou knihkupce. Kromě obyčejných motocyklů vyráběli Laurin s Klementem i tříkolové motorové vozy, ty však byly stále odvozeny od původní Slavie, stejně jako koncept Quadricycle z roku 1901, který nikdy nepřešel do výroby. V roce 1901 se L&K poprvé zúčastnili motocyklového závodu, konkrétně Paříž - Berlín, ve kterém zvítězil Narcis Podsedníček. V roce 1903 už výroba motocyklů začala převažovat nad bicykly, továrna se rozrostla na rozlohu 30 ha a zaměstnávala přes 200 zaměstnanců. Za obchodní úspěch vděčila společnost také svým úspěchům svých sportovních jezdců, vedle Podsedníčka to byli František Toman a především Václav Vondřich, který roku 1905 zvítězil ve druhém ročníku okruhového závodu ve francouzském Dourdanu. Tato část historie byla umělecky zpracována např. ve filmu Dědeček automobil. Po necelých deseti letech výroby skončila společnost L&K dne 8. března 1905 s výrobou jízdních kol a nosným programem byly motocykly.\n\nKoncem roku 1905, kdy měla továrna rozlohu 80 ha a 355 zaměstnanců, představila první skutečný automobil: voiturettu Laurin & Klement A. Díky bezkonkurenční ceně 3600 K měl rázem úspěch u více než stovky zákazníků, následujícího typu B se za cenu 4200 K prodalo 250 kusů během tři let (pro srovnání: motocyklů se vyrobilo za prvních pět let přes 2000 kusů). V dalších letech se paleta typů rozšiřovala. V březnu 1906 vypukla velká stávka, vyvolaná všeobecným zdražováním a neochotou V. Klementa přistoupit na požadavky odborových organizací. Stávky se zúčastnilo 408 zaměstnanců a až 29. března 1906 byla uzavřena dohoda, respektující většinu požadavků zaměstnanců.\n\nRostoucí zájem zákazníků tlačil na investiční kapitál, kterého se však nedostávalo, a tak se oba společníci rozhodli pro přeměnu společnosti na akciovou společnost. 19. července 1907 tak byla zapsána do obchodního rejstříku firma \"Laurin & Klement, akciová společnost, továrna automobilů v Mladé Boleslavi\". Klement se stal jejím generálním ředitelem, Laurin technickým ředitelem, a továrna se brzy rozrostla na plochu 134 ha s šesti sty zaměstnanci. Téhož roku vyrobila například svůj první osmiválec Laurin & Klement FF nebo první omnibus Laurin & Klement H. Společnost se brzy stala největším výrobcem automobilů v Rakousko-Uhersku a její vozy vítězily v celé řadě mezinárodních sportovních soutěží, na čemž kromě výše zmíněného V. Vondřicha měli největší zásluhy „Hiero“ Otto Hieronimus a „Saša“ Alexander hrabě Kolowrat.\n\nTovárna dál rostla, paleta souběžně nabízených typů překročila desítku a rozšířila se o neautomobilní výrobky, například stacionární motory (licence Brons), letecké motory apod. V roce 1911 se L&K spojila s \"První pražskou akciovou strojírnou, dříve Ruston\" a program obohatila o silniční válce Laurin & Klement VB, v roce 1912 firma převzala libereckou automobilku RAF a díky tomu se rozšířila nabídku o bezventilové šoupátkové motory Knight (tento pobočný závod ale už v roce 1916 přestěhoval technologie do Boleslavi a areál RAFu získali textilní podnikatelé). Téhož roku 1912 představila motorový pluh Excelsior, vyvinutý ve spolupráci s roudnickou firmou Rudolfa Bächera.\n\nDomácí trh v rámci českých zemí nebyl příliš veliký, v rámci monarchie to již bylo lepší – například celá pětina produkce směřovala do rakouských zemí. Výrazný podíl měl export, například předválečné Rusko odebíralo více než třetinu všech vyrobených vozidel. Klement se už dávno snažil o zlevnění výroby zavedením nových lehkých automobilů vyráběných ve větších sériích. Typickým představitelem se stal v dubnu 1911 typ Laurin & Klement S, který se ve výrobě udržel až do roku 1925, tehdy už pod názvem L&K 220.\n\nZa první světové války byla výroba automobilů a motocyklů omezena ve prospěch válečných potřeb. Klement tehdy vyreklamoval zaměstnance automobilky z odvodů na frontu díky tomu, že ve firmě zavedli výrobu munice a zbraní pro armádu nebo vyráběli vlastní obráběcí stroje. Společnost L&K jako celek relativně prosperovala díky tomu, že rozšiřovala podnikatelské aktivity pro zajištění potřeb svých i zaměstnaneckých: měla vlastní elektrárny (jednu parní v areálu a tři vodní na Jizeře), cihelnu, pilu, statek, mlékárnu, sodovkárnu, obuvnickou dílnu atd. Na tehdejší dobu zde dovedli k naprosté dokonalosti nejen vlastní fyzikální a chemické laboratoře, ale také jako jediní v Rakousko-Uhersku disponovali vlastním elektrickým počítačem s děrnými štítky a s výstupem na psací stroj. Díky tomu zde mohli již tehdy vyhodnocovat výkonnost zaměstnanců, zmetkovitost a podobné statistické hodnoty v řádu několika hodin po vyplnění výkazů. V roce 1916 měla továrna 1715 zaměstnanců a areál se rozšířil na 310 ha.\n\nNaopak po válce se dostavily problémy vzniklé novým geopolitickým uspořádáním a zpřetrháním řady obchodních vazeb: z relativně velkého rakousko-uherského hospodářského prostoru se většina zákazníků náhle ocitla za hranicemi, minimalizoval se však vývoz i do tak vzdálených destinací, jako Austrálie nebo Japonsko. Nově vzniklé evropské státy byly často hospodářsky zesláblé a to platilo i pro Československo, které v počátcích bojovalo o územní integritu a automobilky byly pod kontrolou armády. Omezení výroby automobilů však bylo kompenzováno jinými aktivitami, například výše zmíněným velmi úspěšným motorovým pluhem Excelsior. Později docházelo k novému rozvoji obchodních aktivit a k postupnému obnovování obchodních vazeb i přes celní bariéry ostatních zemí. L&K tehdy byla jediná československá automobilka, která nebyla součástí jiného strojírenského koncernu, a na rozdíl od konkurence stále odmítala přijít s revolučním typem malého automobilu v protiváze k typům Tatra 11 nebo Praga Piccolo.\n\nV noci z pátku 27. na sobotu 28. června 1924 zachvátil areál firmy požár, při kterém byla zničena významná část technologií. Ačkoli se podařilo technické vybavení nahradit a v listopadu 1924 se již v nově vystavěných budovách znovu vyrábělo, ocitla se společnost v existenční tísni: její automobily prohrávaly v konkurenčním boji se značkami Praga a Tatra z důvodu stárnoucí koncepce, malosériové výroby a tedy vysokých cen. Byla nutná finanční injekce jednak pro výstavbu nových provozů velkosériové výroby, jednak pro vývoj zcela nových typů vozů. Proto 27. června 1925 došlo k fúzi automobilky L&K se strojírenským koncernem \"Akciová společnost, dříve Škodovy závody v Plzni\". Mladoboleslavská automobilka se tím pádem stala pouze jedním z několika výrobních závodů a orientovala se na osobní automobily, téměř veškerou administrativu převzalo obchodní ředitelství Škody v Praze a vývoj a výroba užitkových automobilů se přestěhoval do Plzně. Výroba motocyklů byla zastavena. Václav Laurin se stal řadovým ředitelem, Václav Klement generálním radou, oba bez významnější zodpovědnosti a tedy i pravomocí.\n\nVyráběné vozy od tohoto okamžiku nesly název Laurin & Klement – Škoda, všechny nově vyvinuté už pouze Škoda. V roce 1930 se tento pouhý závod změnil na samostatnou společnost v rámci koncernu Škoda, pod novým názvem \"Akciová společnost pro automobilový průmysl (ASAP)\", která značku Škoda používala jen jako obchodní označení pro své výrobky (osobní a užitkové automobily, autobusy, trolejbusy a traktory). V roce 1945 se pak od původní Škodovky oddělila jako \"Automobilové závody, národní podnik (AZNP)\".\n\nPojmenování Laurin & Klement používá současný výrobce \"Škoda Auto\" pro pojmenování nejluxusnější výbavy některých vozů – Škoda Felicia Laurin & Klement, Škoda Octavia Laurin & Klement a Škoda Superb Laurin & Klement .\n\n\n\n\n"}
{"id": "189417", "url": "https://cs.wikipedia.org/wiki?curid=189417", "title": "Hidalgo (planetka)", "text": "Hidalgo (planetka)\n\n(944) Hidalgo je netypická planetka s nejdelší dobou oběhu (13,77 pozemských roků) z planetek situovaných v hlavní pásu asteroidů.\n\nS poměrně vysokou excentricitou (0,66) zasahuje jeho perihélium (1,95 AU) do vnitřní hrany pásu asteroidů, zatímco jeho afélium (9,54 AU) sahá přímo k orbitu Saturnu, což je charakteristika, normálně přisuzovaná jen Saturnovým kometám. Někteří astronomové proto předpokládají, že to kdysi byla kometa. Řečeno přímo, Hidalgo je spíše Saturnův úlomek než Saturnův „crosser“ (těleso zkřižující jeho dráhu) nebo Centaur, jelikož jeho afélium nekopíruje Saturnovo. Hidalga svírá s rovinou ekliptiky úhel zhruba 42.56°, část jeho trajektorie „nad“ rovinou ekliptikou, kterou protíná v mezikruží drah Marsu a Jupitera, vyčnívá cca 18% její dráhy a (z pohledu shora) v severním obratníku zasahuje do dráhy Marsu. Délka trajektorie je nepatrně delší než trajektorie Jupitera, a to jenom díky tomu, že je více elipsoidní. Hidalgova rapidní orbitální inklinace je považována za výsledek blízkého setkání s Jupiterem. Jeho průměr se odhaduje na 20 km, je oběžná doba 13 let, 10 měsíců a cca 12 dnů.\n\n944 Hidalgo byla objevena Walterem Baade dne 31. října, 1920 v observatoři Bergedorf poblíž německého Hamburgu. Němečtí astronomové pozorovali 10. října 1923 v Mexiku úplné sluneční zatmění za účasti diváků, včetně prezidenta Mexika, a na jeho počest pojmenovali objevenou planetku po Mexickém národním hrdinovi Miguelovi Hidalgo y Cistilla.\n\nHidalgo je jedna z pěti menších planet zahrnuta ze studie z roku 1993 - Transition Comets -- UV Search for OH Emissions in Asteroids, což byl výzkum zapojující amatérské astronomy, jimž bylo povoleno použití Hubbleova Vesmírného Teleskopu.\n\nDruhá polovina roku 2018 bude nejbližší doba, kdy se Hidalgo nejvíce přiblíží Zemi. Přibližně kolem 22. července t.r. protne rovinu ekliptiky.\n\n\n"}
{"id": "189421", "url": "https://cs.wikipedia.org/wiki?curid=189421", "title": "Silénos", "text": "Silénos\n\nSilénos (řecky Σειληνός, latinsky \"Silenus\") je v řecké mytologii vychovatel a průvodce boha vína Dionýsa.\n\nJeho původ je neurčitý, uvádí se, že jeho otcem je bůh Hermés nebo snad lesní bůh Pan. V bájích se vyskytuje až jako stařec, ne však nerudný a zlý. Naopak to je stařík veselý, poněkud prostomyslný, vyhledávající zábavu i pití. Protože mu už z bujarého života neslouží nohy, nechává se vodit svými druhy nebo se vozí na oslu. Má však i věštecký dar a pronáší mnohá moudra o životě.\n\nJeho druhové jsou Silénové, sídlí na březích vod a u jejich pramenů. Často jsou zaměňováni s Panem nebo ještě více se Satyry. Ti však žijí v horách a v lesích. Nejstarší ze Silénů se jmenoval Papposilénos.\n\nMezi nejznámější patří\n\n\n"}
{"id": "189423", "url": "https://cs.wikipedia.org/wiki?curid=189423", "title": "Marsyas", "text": "Marsyas\n\nMarsyas (latinsky \"Marsyas\", řecky \"Μαρσύας\") je v řecké mytologii jeden z frýgických (fryžských) Satyrů nebo Silénů, který zhynul strašlivou smrtí, kterou mu připravil bůh Apollón.\n\nNejčastěji se uvádí, že Marsyas byl synem bohyně Kybelé. Jako jeho otec bývá někdy uváděn Oiagros, jindy Olympos nebo Hyagnis či Dionýsos. Počátkem jeho příběhu v bájích je, že nalezl odhozenou flétnu či šalmaj. Tu předtím vlastnila bohyně Athéna, ale když zjistila, že ji při hře nafouknuté tváře znetvoří obličej, zlostně flétnu zahodila. Marsyas ji zvedl, naučil se na ni hrát a když ho všichni chválili, zpychl a ve své pýše vyzval k soutěži ve hře samotného boha Apollóna.\n\nApollón výzvu přijal, ale byl troufalostí Marsya uražen a rozzloben. Před soutěží si vymínil, že vítěz smí poraženému stáhnout zaživa kůži. Boj byl nerovný, protože Apollón hrál na lyru. Zprvu se zdály síly vyrovnané, potom však Apollón lyru obrátil a stále na ni hrál a k tomu ještě božským hlasem zpíval. To Marsyas s flétnou nedokázal a v nerovné soutěži prohrál.\nApollón, přesně podle dohodnuté podmínky, pověsil Marsya na strom (borovici) a stáhl mu zaživa kůži. Přátelé Marsyovi hořce plakali, jejich slzy vsákla země a vytryskl pramen frýgické řeky, nazvané poté Marsyas.\n\nDo krásného boha Apollóna se stylizoval římský císař Nero, dával se rád vyobrazit v drastické scéně s Marsyem a zvolil si tento výjev i na osobní pečeť.\n\nPříběh inspiroval mnohé starověké i novověké umělce, aby ztvárnili nejčastěji závěrečnou drastickou scénu.\n\n\n\n"}
{"id": "189425", "url": "https://cs.wikipedia.org/wiki?curid=189425", "title": "Chrýseovna", "text": "Chrýseovna\n\nChrýseovna (řecky Χρύσηίς, latinsky \"Chryseis\") je v řecké mytologii dcera Apollónova kněze z města Chrýsy v Mýsii.\n\nByla zajata Achilleem při jedné z jeho výprav, kdy získával jídlo a kořist pro řecká vojska před Trójou.\n\nTenkrát dobyl město Théby v Mýsii, kde krásná dívka žila. Připadla jako kořist vrchnímu veliteli řeckých vojsk králi Agamemnónovi.\n\nNeprodleně pro svou dceru přišel Chrýsés, aby ji vykoupil. Nabízel velké výkupné, ale Agamemnón to nepřijal a Chrýsa vyhnal. Poté zdrcený Chrýsés uprosil boha Apollóna a ten vrhal do tábora Řeků morové střely celých devět dní.\n\nAž věštec Kalchás vysvětlil Řekům, kdo je původcem strašného moru v jejich řadách. Vysvětlil Řekům, že Apollóna může usmířit jedině vydání zajatkyně, a to bez výkupného. Agamemnón se rozzuřil, v zlosti urazil kdekoho, také Achillea, který se věštce zastával. Nakonec se král musel verdiktu podřídit, jako náhradu si však vyžádal krásnou Bríseovnu, otrokyni reka Achillea.\n\nTak se Bríseovna stala příčinou velkého sporu Agamemnóna a Achillea. Tento spor je jednou základních zápletek Homérova eposu Ilias.\n\n"}
{"id": "189426", "url": "https://cs.wikipedia.org/wiki?curid=189426", "title": "Bríseovna", "text": "Bríseovna\n\nBríseovna (řecky Βρισηίς, latinsky \"Bríseis\") je v řecké mytologii dcera lyrnésského krále Brísea. Byla milenkou velkého hrdiny Achillea.\n\nKdyž Achilleus pořádal své výbojné výpravy za jídlem a kořistí pro řeckou armádu, ležící před Trójou, dobyl také město Lyrnéssa v Troadě. Tehdy se Achilleus zmocnil Bríseovny a zamiloval se do ní tak, že zcela zapomněl na svou Déidameiu, se kterou se hodlal po válce oženit a pro teď ji zanechal na ostrově Skyru.\n\nBríseovna Achillea rovněž milovala a chtěla se stát jeho manželkou, a to i přesto, že zabil jejího manžela a bratry. Osudem jim však nebyla souzena společná budoucnost.\n\nV desátém roce války podnikal opět Achilleus jednu ze svých výbojných výprav. Při ní dobyl město Théby v Mýsii a nejkrásnější ze zajatých dívek byla Chrýseovna, dcera Apollónova kněze Chrýsa. Připadla jako kořist vrchnímu veliteli řeckých vojsk Agamemnónovi.\n\nNeprodleně si pro svou dceru přišel Chrýsés, aby ji vykoupil. Nabízel velké výkupné, ale Agamemnón to nepřijal a Chrýsa vyhnal. Poté zdrcený Chrýsés uprosil boha Apollóna a ten vrhal do tábora Řeků morové střely celých devět dní. Vojáci umírali, ale Agamemnón nic k usmíření boha nepodnikl. Proto Achilleus svolal sněm, aby se společně poradili. Tam věštec Kalchás vysvětlil Řekům, kdo je původcem strašného moru v jejich řadách a řekl, že Apollóna může usmířit jedině vydání zajatkyně Chrýseovny, a to bez výkupného. Agamemnón se rozzuřil, v zlosti urazil kdekoho, také Achillea, který se věštce zastával. Nakonec se musel verdiktu podřídit, jako náhradu si však vyžádal krásnou Bríseovnu, otrokyni reka Achillea.\n\nAchilleus s rozhodnutím nesouhlasil, ale podřídil se mu. Když Agamemnónovi vojáci odvedli plačící Bríseovnu, Achilleus veřejně vyhlásil, že odmítá bojovat, dokud ho Agamemnón neodprosí a dívku nevrátí. Nadto ještě poprosil svou matku Thetis, aby se přimluvila u nejvyššího boha Dia o pomoc Trójanům, aby byl Agamemnón přinucen přijít k němu, omluvit se a požádat o návrat do boje. Ale když Agamemnón v nouzi opravdu nabídl smír, Achilleus ho nepřijal. Říká se však, že když vracel Bríseovnu, přísahal Achilleovi, že se jí v době, kdy byla u něho, ani nedotkl. Teprve když v boji padl jeho nejlepší přítel Patrokles, zabitý Hektórem, vrchním velitelem trojských vojsk, vyrazil Achilleus do boje proti Trójanům a zahnal je až za městské hradby.\n\nAchilleus a Bríseovna spolu už dlouho nebyli, protože velký řecký hrdina v krátké době svedl vítězný boj s Hektórem, ale záhy zahynul zasažen do paty šípem trojského prince Parida.\n\n"}
{"id": "189427", "url": "https://cs.wikipedia.org/wiki?curid=189427", "title": "Dějiny Prahy 1784–1900", "text": "Dějiny Prahy 1784–1900\n\nV období 1784–1900 se Praha z města provinčního charakteru vzniklého sloučením čtyř středověkých měst stala spolu s přilehlou aglomerací moderním průmyslovým velkoměstem. První půlstoletí tohoto období charakterizuje počínající průmysl, kultura klasicismu a národní obrození. Poklidný vývoj výrazněji narušilo jen neúspěšné revoluční povstání 1848. Druhá polovina 19. století je obdobím, kdy vlivem průmyslové revoluce v sousedství Prahy živelně vyrůstají nová průmyslová a obytná města, která s ní prakticky tvoří jeden celek vybavený novou infrastrukturou – železnice, mosty, koňka a tramvaj, osvětlení ap.\n\nVýznamnou událostí v roce 1784 bylo spojení čtyř dosud samostatných pražských měst, tedy Hradčan, Malé Strany, Starého Města a Nového Města patentem císaře Josefa II. Vzniká tak Královské hlavní město Praha, Josefov je k němu připojen však až roku 1850. V této době žije ve městě kolem 80 000 obyvatel.\n\nRoku 1791 se koná první Všeobecná zemská výstava; budou ji následovat ještě další dvě v letech 1891 a 1991. V následujícím období na počátku 19. století začala spolu s českým národním obrozením, které se soustředilo hlavně v Praze, éra průmyslové revoluce, během níž se Praha změnila jako nikdy předtím; přibyly nové čtvrti (například první byl již v roce 1817 Karlín) a v průběhu dalších desetiletí rozvoje dojde i ke zboření hradeb. S rozvojem průmyslu souvisel společenský a politický vývoj a emancipace měšťanské společnosti, která zakládá vlastní spolky a společenské salóny.\n\nV revolučním roce 1848 se uskutečnilo povstání radikálních demokratů, které tvořili hlavně stoupenci české emancipace. Praha se tehdy stala jedním významných radikálních měst v celé Evropě. Tyto nepokoje však potlačilo císařské vojsko v čele s maršálem Alfredem Windischgrätzem. Po této akci došlo k nastolení tvrdého režimu.\n\nV období poloviny 19. století bylo zrušeno poddanství, v souladu s tím, jak se Rakousko-Uhersko stalo konstituční monarchií. Stále však tehdejší režim fungoval efektivně, například za vlády ministra Alexandera Bacha se represe policejního aparátu vystupňovaly nejspíše nejvíce za dlouhou dobu. Přesto však již díky snaze národních obrozenců Praha nebyla již městem ryze německým. Vliv získala česká kultura i divadla, konaly se výstavy. V této době se rozvíjejí další významné kulturní instituce, je položen základní kámen k Národnímu divadlu, budováno je též i Národní muzeum, vzniká Rudolfinum a některé sportovní stadiony. Od roku 1861 má město své vlastní zastupitelstvo.\n\nV roce 1868 se v Praze sice nachází již první nádraží (Masarykovo nádraží) hradby však ještě stojí na svých místech. Karlín a Smíchov se rozrůstají jako dvě předměstí; Smíchov se rozvíjí podél hlavní cesty od Malé Strany na jih souběžně s Vltavou; v Karlíně naopak vzniká síť pravoúhlých ulic. Prvním místem, které přichází o středověké opevnění, se stává okolí dnešního Národního muzea a Újezda. Vzniká také druhé pražské nádraží (dnes \"Hlavní\", dříve \"Nádraží dráhy císaře Františka Josefa\". Objevuje se také i souvislá zástavba na Žižkově a na k Praze přilehlé části Vinohrad. Přesto se pořád jedná stále o předměstí zemské metropole; s ní jsou spojeny definitivně až v roce 1922.\n\nVýznamným rokem se v dějinách města a hlavně jeho dopravy stává rok 1875, tehdy je zprovozněna koněspřežná tramvaj.\n\nPrvní administrativní rozšíření Prahy po několika dlouhých desítkách let se konají v 80. letech 19. století. V roce 1883 je připojen Vyšehrad, o rok později pak následují Holešovice-Bubny. V roce 1881 je otevřeno i s velkou slávou Národní divadlo; je však zničeno požárem a znovuobnoveno o další dva roky později. Kolem roku 1884 se objevují první plány na regulaci Vltavy v oblasti dnešního Nového města u Palackého mostu, během následujících dvaceti let spolu s asanací Josefova tak velká část historicky cenné části Prahy zcela změní svůj ráz i charakter. Břežní čára zde byla posunuta až o 50 metrů, což zapříčinily spekulace s cenami pozemků.\n\nRoku 1890 byla Praha zasažena stoletou povodní. Zaplaveno bylo Staré město až po Staroměstské náměstí, došlo k zřícení několika oblouků Karlova mostu. Jednalo se o poslední takto velkou povodeň, která město postihla před rokem 2002.\n\nI takový rozmar přírody však nezastavil technický pokrok. Již o rok později se rozjela poprvé elektrická dráha na Letné, otevřena byla také i Petřínská rozhledna a v souvislosti s ní i Lanová dráha na Petřín. V této době vzniká i známý Čechův most, jediný železný obloukový most v české metropoli. Velmi významnou akcí byla též Jubilejní zemská výstava, která se konala právě roku 1891 a představila nejmodernější technické vynálezy.\n\nV roce 1893 bylo asanováno historické staré město, hlavně pak židovské čtvrti, tj. Josefov. Jednalo se tedy o severní polovinu města, asanace jižní části byla sice plánována, nikdy k ní ale nedošlo. Hlavním důvodem pro asanaci byly samozřejmě špatné hygienické podmínky ve staletí starých domech i ulicích. Během přestaveb vznikly nové široké ulice, domy v secesním stylu. Původní umístění si nechaly pouze kostely a synagogy. Nové \"Staré město\" se nachází o několik metrů výše než původní, což je vidět například v oblasti u Haštalského náměstí.\n"}
{"id": "189430", "url": "https://cs.wikipedia.org/wiki?curid=189430", "title": "Tibera", "text": "Tibera\n\nTibera (, ) je řeka v Itálii (Lazio, Emilia-Romagna, Toskánsko, Umbrie). Se svou délkou 405 km jde o třetí nejdelší řeku v zemi po Pádu a Adiži. Její povodí má rozlohu 16 500 km². Ve starověku řeka spadala pod vliv starořímského boha Tibera.\n\nPramení v Toskánsko-Emiliánských Apeninách. Na horním a středním toku teče převážně v soutěskách a kotlinách mezi horami. Na jejích přítocích se nacházejí vodopády a splavy (La Marmore a Tivoli). Na dolním toku protéká rovinou Maremma. Při ústí do Tyrhénského moře vytváří deltu o rozloze 250 km².\n\nZdroj vody je převážně dešťový. Nejvyšší vodnosti dosahuje od listopadu do března až dubna. Často dochází k povodním. Průměrný roční průtok vody činí 260 m³/s. Řeka unáší velké množství pevných částic.\n\nVodní doprava je možná pro menší lodě pod Římem. Na řece a jejích přítocích bylo postaveno několik vodních elektráren (Korbarabasci, Galleto). Voda se využívá k zavlažování.\n\nVe starověku to byla důležitá říční cesta mezi ostijským přístavem a Římem, zčásti bylo lodní spojení udržováno i za \"Římem\". V zimě často zaplavovala níže položené části \"Říma\", které ve starověku ležely o mnoho metrů níže než v současnosti.\n\n"}
{"id": "189437", "url": "https://cs.wikipedia.org/wiki?curid=189437", "title": "Salpausselkä (skoky na lyžích)", "text": "Salpausselkä (skoky na lyžích)\n\nSalpausselkä je označení pro areál určený pro skoky na lyžích nacházející se ve finském Lahti. Nachází se zde hned několik můstků určených pro tento sport: HS 130, HS 97, K-60, K-35, K-25 a K-15, přičemž HS označuje tzv. hill size, K pak tzv. konstrukční bod, čísla vzdálenost, ve které se tyto mezníky nacházejí. Závody na největším můstku bývají součástí tzv. Nordic tournamentu.\n\nVelký můstek navrhli architekti Sulo Järvinen a Erik Liljeblad. Můstek byl v roce 1971 vyhlášen finskou Betonovou stavbou roku. Na jeho věži je v létě otevřena vyhlídka. Pod jeho doskočištěm je provozován veřejný plavecký bazén.\n\nMůstky se nacházejí na velké moréně Salpausselkä.\n\n\n"}
{"id": "189438", "url": "https://cs.wikipedia.org/wiki?curid=189438", "title": "Agnomen", "text": "Agnomen\n\nAgnomen byla ve starověku čtvrtá část jména velmi významných Římanů. Byla udělována senátem za významný státnický čin, většinou odkazovala na zemi, ve které vojevůdce získal slavné vítězství. Svým způsobem mohou být chápána jako druh cognomin. \n\nAgnomin mohl Říman, stejně jako cognomin, získat více; typickým příkladem jsou jména císařů z pozdější doby, která v kompletní podobě mnohdy vydají i na několik řádků.\n\n\n"}
{"id": "189441", "url": "https://cs.wikipedia.org/wiki?curid=189441", "title": "Marsyas (hudební skupina)", "text": "Marsyas (hudební skupina)\n\nMarsyas je česká folkrocková skupina. Své jméno převzala z řeckých bájí – od nešťastného satyra Marsyáse. Na motivy této báje též vznikla jedna z nejúspěšnějších písní skupiny: „Marsyas a Apollón“.\n\nPo celou dobu je v kapele pouze Zuzana Michnová. Ta v roce 1971 tvořila folkové duo s Jiřím Jeřábkem, ke kterému se později přidal Petr Kalandra a Jeřábka nahradil Oskar Petr. Každá pozdější sestava Marsyas vydala jedno album, činnost skupiny je možno snadno rozdělit do těchto čtyř období:\n\nSestava natočila v roce 1977 se studiovou skupinou Labyrint Pavla Fořta (Kocáb, Soukup, Malina, Fořt, Viklický, Hrubý, Tomek a další) album \"Marsyas\". Koncertovali jak sami ve trojici, tak s hosty i jako hosté (Pražský výběr) a také jako součást sdružení Šafrán. V pozdním létě 1978 Oskar Petr odešel do skupiny Jazz Q Martina Kratochvíla (část roku hrál v obou tělesech) a v létě 1979 emigroval s rodinou do SRN, později do USA (Los Angeles, Kalifornie).\n\nSkupina natočila album \"Kousek přízně\", Jiří Vondráček poté přestoupil ke skupině Turbo a vystupoval také jako host s Bacily.\n\nTato sestava natočila album \"Jen tak\", pak se ale rozpadla. Petr Kalandra hrál pak s ASPM Jana Spáleného, Jaroslav Nejezchleba a Pavel Skála přešli k Etc... Zuzana Michnová natočila s Michalem Pavlíčkem a Klaudiem Kryšpínem sólové album \"Rány\".\n\nZhruba v této sestavě vzniklo album \"V přítmí\", Václav Bratrych však ještě předtím odešel k Nerezu a po vydání alba se skupina rozpadla.\n\nV roce 2004 Zuzana Michnová, Pavel Skála a Jiří Vondráček nahráli bonusovou skladbu na kompilaci \"Marsyas 1978–2004\", odehráli spolu koncert a vypadalo to na comeback, který se ale nakonec neuskutečnil.\n\n\n"}
{"id": "189445", "url": "https://cs.wikipedia.org/wiki?curid=189445", "title": "Marsyas (rozcestník)", "text": "Marsyas (rozcestník)\n\nSlovo Marsyas má několik významů:\n\n"}
{"id": "189447", "url": "https://cs.wikipedia.org/wiki?curid=189447", "title": "Seznam mongolských chánů", "text": "Seznam mongolských chánů\n\n\n\n\nod 1368 dynastie Ming\n\nDále potomci Dajana, svrchovaní panovníci Čaktaru (pouze část mongolského chanátu). Ostatní chánové v Mongolsku měli vůči nim pouze vazalskou povinnost.\n\nLingdanův syn Ejej se roku 1636 vzdal Hong Taidžimu prvnímu mandžuskému císaři Číny z dynastie Čching.\n"}
{"id": "189449", "url": "https://cs.wikipedia.org/wiki?curid=189449", "title": "Oberstdorf", "text": "Oberstdorf\n\nOberstdorf je lyžařské a turistické středisko v Allgäuských Alpách nacházející se na jihu Bavorska v Německu.\n\nObec je známá hlavně kvůli můstkům pro skoky na lyžích Schattenbergschanze nacházejících se na úpatí hory Schattenberg (1798 m), na nichž každoročně začíná slavné turné čtyř můstků. Velkou místní atrakci představuje mamutí můstek Heini-Klopfer-Skiflugschanze, 3. největší na světě.\n\nRovněž se zde koná jeden ze závodů běžkařské série Tour de Ski.\n\nVe městě je více než 17.000 lůžek a s více než 2,4 miliony přenocování za rok patří k turistickému magnetu.\n\nNádraží v Oberstdorfu je konečnou zastávkou trati z Immenstadtu. V blízkosti města vede Bundesstrasse 19. Od roku 1992 do centra města nesmí auta. \n\n\n"}
{"id": "189452", "url": "https://cs.wikipedia.org/wiki?curid=189452", "title": "Královský skotský národní orchestr", "text": "Královský skotský národní orchestr\n\nKrálovský skotský národní orchestr (anglicky \"Royal Scottish National Orchestra\") je skotský národní symfonický orchestr sídlící v Glasgow. Kromě největšího skotského města účinkuje tento 89-členný profesionální sbor pravidelně v dalších skotských městech, jako Edinburgh, Aberdeen, Dundee a také v zahraničí.\n\nOrchestr vznikl roku 1891, pod původním názvem Skotský orchestr, ale profesionálně začal účinkovat od roku 1950. Jako \"Královský\" působí od roku 1991. Domácí působiště je Glasgow Royal Concert Hall a zároveň Hala Henryho Wooda taktéž v Glasgow, kde je i nahrávací studio. Během 80. let 20. století byla hlavní a jedinou nahrávací společností orchestru Chandos Records. V současné době je to Naxos Records.\n\nPod vedením prvního skotského dirigenta Sira Alexandera Gibsona, který zde působil zde v letech 1959-1984, vstoupil orchestr do mezinárodního povědomí. V tomto období se také repertoár sboru specializoval na skandinávské autory, například Fina Jeana Sibelia a dánského skladatele Carla Nielsena. V letech 1926 až 1927 u sboru působil i český dirigent Václav Talich.\n\nKe sboru patří také amatérský pěvecký sbor, který se sborem vystupuje hlavně na území Skotska.\n\n\n"}
{"id": "189454", "url": "https://cs.wikipedia.org/wiki?curid=189454", "title": "Státní symbol", "text": "Státní symbol\n\nStátní symbol je výtvarné nebo hudební znamení, které si stát ústavou určil jako oficiální vyjádření své totožnosti a svrchovanosti. Symbol stát reprezentuje a obvykle vychází z jeho historie, tradic a národních symbolů.\n\nNejdůležitější státní symboly jsou:\n\nStátním symbolům jako viditelné nebo zvukové reprezentaci státu se obvykle prokazuje určitá úcta.\n\nV některých státech se slaví den vlajky, speciální svátek, spojený se státní, národní nebo i jinou vlajkou. Tento den je určený k oslavě historické události,\njako je například přijetí či první vyvěšení vlajky dané země. Tento den se vlajka slavnostně vyvěšuje a oslavuje.\n\nHanobení státního symbolu se naopak v některých zemích trestá. Hanobení státních symbolů jiného státu může vést k diplomatickému konfliktu.\n\nStátní symboly obvykle vycházejí z národních symbolů, s nimiž se občané většinou ztotožňují a které jim umožňují tuto identitu také vyjadřovat. Mezi národní symboly mohou - kromě vlajky, znaku a hymny - patřit také:\n\n\n\n"}
{"id": "189455", "url": "https://cs.wikipedia.org/wiki?curid=189455", "title": "Chán", "text": "Chán\n\nChán (turkicky: khān, mongolsky: qāān, čínsky: 可汗 – \"Xan\", \"Han\", \"Ke-Han\") je tradiční turkické označení pro vůdce kmene, později panovníka státního útvaru označovaného jako chanát. Titul chán je ekvivalentem krále. S tímto označením se setkáváme u kočovných etnik: Mongolů, Chazarů, Volžských Bulharů, Avarů, Hunů, ad.\n\nPosledním chanátem na světě byl Komulský chanát (čínsky \"Cha-mi\") na území dnešní Ujgurské autonomní oblasti Sin-ťiang, který byl roku 1930 anektován čínskými vojsky pod vedením guvernéra Ťin Šu-žena.\n\n\n"}
{"id": "189456", "url": "https://cs.wikipedia.org/wiki?curid=189456", "title": "Farní sbor Českobratrské církve evangelické v Javorníku nad Veličkou", "text": "Farní sbor Českobratrské církve evangelické v Javorníku nad Veličkou\n\nFarní sbor Českobratrské církve evangelické v Javorníku nad Veličkou je farním sborem Českobratrské církve evangelické v horňácké obci Javorník asi 1 km od Velké nad Veličkou. Sbor spadá pod Východomoravský seniorát. V katolickém kraji je Javorník z velké části evangelickou obcí. Bohoslužby probíhají v tolerančním kostele z roku 1783. Sbor má kazatelskou stanici v obci Suchov.\n\nOd září 2013 je farářem Petr Kulík, předchozí farář Josef Hurta zde působil v letech 1997–2011, kurátorem sboru je Luděk Mikáč.\n\n"}
{"id": "189459", "url": "https://cs.wikipedia.org/wiki?curid=189459", "title": "Zdeněk Hatina", "text": "Zdeněk Hatina\n\nZákladní hudební vzdělání získal soukromým studiem klavíru u Marie Sopouchové a dr. Inocence Kramply. Později studoval na Městské hudební škole Jaroslava Kvapila, kde absolvoval oba cykly. Roku 1965 byl přijat na brněnskou konzervatoř, kde studoval hlavní obor varhany u Josefa Pukla, klavír u Milana Bialase a kompozici u Bohuslava Řehoře.\n\nOd roku 1971 působí jako ředitel kůru a varhaník v kostele Nanebevzetí Panny Marie v Brně - Zábrdovicích. Z iniciativy Zd. Hatiny byla v roce 1968 provedena generální oprava a přestavba původních zábrdovických varhan z roku 1927 od pražského varhanáře Štěpána Petra. Vznikl tak koncertní třímanuálový nástroj s 32 znějícími registry pneumatické soustavy, který dnes patří mezi nejlepší v Brně. Zd. Hatina svůj královský nástroj miluje a dokáže na něm strhujícím způsobem improvizovat v melodicko-harmonickém stylu, s určitým záběrem do impresionismu a znamenitě na něm vystihnout atmosféru dané doby či svátku. Na zábrdovických varhanách zaznělo také bezpočet koncertů žáků ZUŠ s církevním zaměřením, která vznikla v roce 1991. V letech 1991-2004 vyučoval Zdeněk Hatina na této škole předměty: varhany, hudební nauku, harmonii a nauku o varhanách. Za dobu svého pedagogického působení vychoval několik desítek žáků (absolventů církevních zkoušek C2, C1).\nZdeněk Hatina je činný také kompozičně (cca 20 opusů). Jeho největší skladbou je latinská mše Missa Dominicalis, op. 3 pro smíšený sbor, sólisty, orchestr a varhany. Jako dirigent zábrdovického sboru a orchestru provedl ve spolupráci s varhaníky Stanislavem Kostkou Vrbkou (1932-2018), Davidem Postráneckým (* 1975) a Janem Králem (* 1960) mnoho hodnotných chrámových skladeb. \n\n\n"}
{"id": "189461", "url": "https://cs.wikipedia.org/wiki?curid=189461", "title": "Laténská kultura", "text": "Laténská kultura\n\nLaténská kultura odvozuje svůj název od archeologického naleziště La Tène na severním břehu Neuchâtelského jezera ve Švýcarsku, kde bylo roku 1857 objeveno množství artefaktů.\nTato kultura, jejímiž nositeli byli historičtí Keltové, se rozvíjela během mladší doby železné, tj. asi od poloviny 5. století před n. l. až do přelomu letopočtu, kdy podlehla tlaku římské expanze a útokům germánských kmenů ze severu. Vznikla plynulým přechodem z halštatské kultury starší doby železné; v tomto procesu dominuje vliv středomořských oblastí, zejména Řecka a etruské civilizace. Laténská kulturní centra vzkvétala zejména na území dnešní východní Francie, Švýcarska, Rakouska, jihozápadního Německa, Česka, Maďarska a na Slovenska.\n\nPoznatky o této kulturní oblasti čerpáme ze tří zdrojů: z archeologických nálezů, klasických literárních památek a – poněkud sporně – i z evidence etnografické, která naznačuje, že se stopy keltského umění a kultury dochovaly až dodnes na území západní Evropy. Některé kmeny, které archeologie spojuje s laténskou hmotnou kulturou, byly od pátého století označovány řeckými a římskými autory jako Keltoi (Keltové) a Galli (Galové). Hérodotos umístil vlast Keltoi k pramenům Dunaje, tedy do srdce laténské oblasti. Není však jasné, zda tato kultura příslušela etnicky jednotnému obyvatelstvu; archeologové poukazují na to, že se jazyk, hmotná kultura a politické zřízení nutně nemusí překrývat. V pátém století před n. l. nebyly pohřební zvyky keltského světa jednotné; jednotlivé skupiny měly své vlastní náboženské obřady, což se odrazilo i ve vzniku specifických uměleckých forem. V místech, kde se keltská archeologická naleziště kryjí se slovanskými, může být identifikace laténské kultury s keltským obyvatelstvem sporná.\n\nPřestože není jasné, kde přesně laténská kultura vznikla, odborníci se shodují, že její centrum leželo na severozápadní hranici kultury halštatské, tedy severně od Alp, na území mezi údolími Marny a Mosely na západě a dnešním Bavorskem a Rakouskem na východě. V roce 1994 byla u Glaubergu v Hesensku, severovýchodně od Frankfurtu nad Mohanem, objevena skupina elitních hrobů z pátého století typických pro laténské období. Tato oblast se pro laténský kulturní okruh dříve považovala za okrajovou.\nVe čtvrtém století se keltské kmeny v průběhu několika migračních vln rozšířily do Španělska, Anglie, Irska, na Balkán a dokonce až do Malé Asie. Galské vojsko vedené Brennem roku 387 př. n. l. dobylo celý Řím kromě Kapitolu. Zhruba o sto let později Galové pronikli do Řecka, kde ohrozili věštírnu v Delfách; v Malé Asii osídlili oblast Galatie.\n\nLaténské kovotepectví se vyznačuje svéráznou a typickou výzdobou, kterou nacházíme na propracovaných bronzových nádobách, přilbách, štítech, koňských postrojích a špercích pro privilegované vrstvy. Ve šperkařství vynikají zejména nákrčníky (tzv. torquesy) a zdobené spony. Mezi typické výzdobné prvky patřily stylizované rostlinné a zvířecí motivy; řada z nich zahrnuje prvky podobné těm, které se objevují na skythských vyobrazeních zvířat z oblasti Ukrajiny.\nArcheologické nálezy na laténských pohřebištích dokládají existenci rozsáhlé obchodní sítě. Ve francouzském Vix byl v hrobě vysoce postavené ženy ze 6. století př. n. l. nalezen obrovský (o váze cca 1,5 q) bronzový kratér vyrobený v Řecku. Z laténské oblasti se do Středomoří vyvážela především sůl, cín, měď, vlna, kůže, kožešiny a zlato, přes území ovládané laténskou kulturou se kromě těchto komodit přepravoval ze severu na jih jantar.\nLaténské obyvatelstvo původně žilo v otevřených sídlištích, která spravovali náčelníci z pevností na kopcích. V 2. a 1. století př. n. l. dochází k budování opevněných sídlišť městského typu, tzv. oppid (1. sg. oppidum). Mezi nejznámější patří Alésia (oppidum), Bibracte a Avaricum ve Francii a Manching v jižním Německu; největší oppidum na našem území – Závist u Zbraslavi – se rozkládalo na ploše 170 ha.\nZ doby laténské se dochovala místa, do nichž byly vhazovány rituální dary a dokonce lidské oběti. Archeologické nálezy také svědčí o rozšíření kultu lebek. Na pohřebištích se nalezly zbraně, vozy, luxusní zboží i předměty denní potřeby, což vypovídá o představě posmrtného života.\n\n"}
{"id": "189462", "url": "https://cs.wikipedia.org/wiki?curid=189462", "title": "Silnice I/22", "text": "Silnice I/22\n\nSilnice I/22 je silnice I. třídy, která spojuje města Domažlice, Klatovy, Horažďovice, Strakonice a Vodňany. Tvoří spojnici mezi silnicemi I/26, I/27, I/4 a I/20. Její délka je 110,698 km.\n\n\n\n\n\n\n"}
{"id": "189465", "url": "https://cs.wikipedia.org/wiki?curid=189465", "title": "Silnice I/4", "text": "Silnice I/4\n\nSilnice I/4 je česká silnice I. třídy vedoucí z Prahy do jihozápadních Čech a dále do Německa (směr Pasov). Je dlouhá 153 km. V Praze navazuje na povltavskou levobřežní jižní radiálu (\"Strakonická\"). V úseku Jíloviště – Háje a Radobytce – Nová Hospoda je silnice označena jako dálnice D4. V některých úsecích (kolem Milína a Mirotic) je již vystavěna v polovičním profilu budoucí dálnice. \n\nSilnice I/4 vede přes Strakonice a Vimperk, v nevelké vzdálenosti míjí Příbram a Písek.\n\nPraha–Lahovice – Silnice začíná v místech MÚK Lahovice, křížení s II/101, II/102 a s D0, navazuje Strakonická ulice. Dále vede jako čtyřpruhová silnice, podle nového územního plánu hlavního města Prahy má být převedena na dálnici D4.\n\n\n\n\nDále silnice pokračuje jako silnice 12 na Passau (Pasov).\n\nJako rarita je uváděn úrovňový přechod pro chodce, který v Praze propojuje oblast ulice Lesáků s ulicí Za dálnicí, označovaný jako „přechod přes dálnici“. Novináři ho označovali za jeden z nejnebezpečnějších v Praze. Překračuje pět jízdních pruhů v sestavě 2+3 přes dělicí pás, jsou to dva průběžné jízdní pruhy v každém směru a ve směru do Prahy navíc odbočovací pruh k čerpací stanici. Přechod není ani vybaven světelnou signalizací, pouze je v tomto úseku snížena maximální rychlost vozidel na 50 km/h, oproti 80 km/h v navazujících úsecích. \n\nPodle Jiřího Nestlera byl přechod instalován v roce 2003 (v diskusi pak Jiří Nestler uváděl rok zřízení 2010) s tím, že v nejbližší době bude nahrazen podchodem nebo nadchodem. Podle radního Petra Dolínka přechod vznikl historicky po zprovoznění nové ulice Strakonické, která oddělila část Zbraslavi (tzv. „Kolonku“) od vlastní Zbraslavi, protože pro obyvatele této části není do Zbraslavi žádný jiný přístup. Jeho zrušení bez náhrady by odřízlo od Zbraslavi několik domů osady Baně (asi 7 čísel popisných a několik rekreačních objektů), jde též o přímé pěší spojení Baní a Lipenců. Nejbližší přemostění ul. Strakonické jsou ve vzdálenosti cca 700 m nad přechodem (ul. Na Baních) nebo 1350 m pod přechodem (ul. K výtopně) a tyto vzdálenosti jsou pro funkční pěší vazby neakceptovatelné.\n\nPodle sdělení městského radního Petra Dolínka z ledna 2015 je stavba nadchodu vázána na souhlas vlastníka pozemků, na kterých by stavba měla stát., přičemž vlastník odmítá dotčené pozemky trvale vydat, resp. klade si nereálné požadavky jako kompenzaci za jejich vydání. Několik let před rokem 2016 se prý diskutovalo o vybudování nadchodu. Mluvčí ŘSD v lednu 2016 uvedl, že je zpracována, respektive ještě se upravuje úvodní studie modernizace celého úseku od Pražského okruhu po Řitku, v níž je samozřejmě zahrnuto odstranění přechodu a nahrazení lávkou. V polovině prosince 2019 schválilo zastupitelstvo hlavního města Prahy v rámci schvalování rozpočtu výstavbu lávky za cenu 70 milionů korun, která by měla přechod nahradit, přičemž na rok 2020 vyčlenilo město v rozpočtu 5 milionů korun na zahájení projektové dokumentace lávky a potřebné průzkumy. Kdy by stavba měla začít však v dokumentu není zmíněno. \n\nMimoto byl pro havarijní stav v listopadu 2019 zbourán silniční most, který začínal ve směru z Prahy sjezdovou rampou a vedl přes Strakonickou směrem k ulicím K výtopně a Za Opusem. Na jeho místě měl být do září roku 2020 postaven most nový.\n\n\n\n \n"}
{"id": "189466", "url": "https://cs.wikipedia.org/wiki?curid=189466", "title": "Wylieho transliterace tibetštiny", "text": "Wylieho transliterace tibetštiny\n\nWylieho transliterační schéma je metoda přepisu tibetského písma do latinky s pomocí znaků dostupných na anglické klávesnici. Jméno jí dal Turrell Wylie, jenž toto schéma upravil v roce 1959. Následovně se z něj stala standardní metoda v pracích o tibetštině, zejména ve Spojených státech.\n\nObvyklé dilema při přepisu cizích písem mezi transkripcí (snaží se adekvátně zachycovat původní hlásky) a transliterací (snaží se zachovat informaci o původním pravopisu) je v případě tibetštiny obzvláště silné, protože tibetština patří k jazykům, kde je pravopis od výslovnosti velmi vzdálen. Tibetský pravopis se ustálil v 11. století, zatímco výslovnost se dále vyvíjela.\n\nStarší metody přepisu tibetského písma se pohybovaly někde mezi transkripcí a transliterací, což ale znamenalo, že ani jeden z uvedených cílů nebyl splněn dobře. Wylieho transliterace precizně zachycuje tibetský pravopis, proto je tak dobře přijímána v akademických kruzích. Jejím cílem není naznačit správnou výslovnost tibetských slov.\n\nWylieho schéma přepisuje tibetské znaky následovně:\n\nPoslední písmeno abecedy, nulová souhláska ཨ, se nepřepisuje. Její přítomnost lze jednoznačně poznat z výskytu slabiky, která začíná samohláskou.\n\nShluky souhlásek uvnitř tibetské slabiky lze reprezentovat pomocí písmen připojených před nebo za \"kmenové písmeno.\" Výklad je jednoznačný, pokud známe pravidla tibetského pravopisu. Výjimkou je řetězec \"gy-\", který se může objevit s předponou \"g\" nebo s příponou \"y\". Wylieho schéma zabraňuje chybné interpretaci vložením tečky (\".\") mezi předponu \"g\" a počáteční \"y\". Např. གྱང \"stěna\" je \"gyang\", zatímco གཡང་ \"rokle\" je \"g.yang\".\n\nČtyři znaménka samohlásek (zde aplikovaná na tiché písmeno ཨ) se přepisují:\n\nJestliže slabika nemá explicitně vyznačenou samohlásku, vkládá se písmeno \"a\", protože samohláska \"a\" je implicitně v tibetských písmenech obsažena (např. ཨ་ = \"a\").\n\nMnohé starší systémy transliterace tibetštiny zahrnovaly pravidla pro používání velkých písmen. Velkým písmenem se nepsalo první písmeno slova, ale kmenové písmeno, jestliže první písmeno byla připojená souhláska. Tibetské slovníky se řadí podle kmenových písmen a prefixy se často ani nevyslovují, takže znalost kmenové souhlásky může pomoci s výslovností. Tato pravidla ale byla často aplikována nedůsledně a často pouze v případě, že dané slovo by začínalo velkým písmenem podle pravidel běžných v latince (tj. na začátku věty). Protože vnitřní velká písmena byla příliš těžkopádná, jejich přínos ke správné výslovnosti omezený a pravděpodobně nadbytečný pro uživatele schopného používat tibetský slovník, Wylie stanovil, že pokud má slovo začínat velkým písmenem, bude jím skutečně začínat, jak je to zvykem v západních jazycích. Takže např. tibetská buddhistická škola Kagjü se píše \"Bka' rgyud\", nikoli \"bKa' rgyud\".\n\n\n"}
{"id": "189468", "url": "https://cs.wikipedia.org/wiki?curid=189468", "title": "Mimoúrovňová křižovatka", "text": "Mimoúrovňová křižovatka\n\nMimoúrovňová křižovatka (zkratka MÚK) je křižovatka, kde se jednotlivé proudy vykříží v různých výškových úrovních a snižuje se počet kolizních bodů. Mimoúrovňová křižovatka tedy umožňuje, aby jak vozidla jedoucí rovně, tak i vozidla odbočující doprava a vozidla odbočující doleva mohla projet křižovatkou, aniž by musela zastavit a dát přednost v jiném směru křižovatku projíždějícím vozidlům.\n\nMimoúrovňové křižovatky zajišťují veškerá křížení na dálnicích a silnicích pro motorová vozidla, neboť pro tyto typy komunikací platí požadavek vyloučení všech křižných bodů a zajištění oddělených míst pro nájezd a výjezd. Volitelně se mimoúrovňové křižovatky používají i na ostatních typech komunikací, zejména na silnicích I. třídy, které nejsou silnicemi pro motorová vozidla, a to zpravidla v místech, kde je nebo se očekává větší dopravní vytížení, případně v místech, kde jsou vhodné výškové poměry.\n\nMimoúrovňová křižovatka je komplexní stavební dílo tvořené několika součástmi.\n\nMimoúrovňová křižovatka je místem, kde se kříží dvě nebo více komunikací. Ačkoliv se na mimoúrovňové křižovatce mohou křížit komunikace z kterékoliv kategorie, tak je užití mimoúrovňového křížení nejběžnější u dálnic a silnic I. třídy. Jen výjimečně se užívá mimoúrovňového křížení na silnicích nižších kategorií.\n\nKřížící se komunikace představují v místě křižovatky hlavní dopravní tahy. Zpravidla jsou mimoúrovňové křižovatky projektovány a stavěny tak, aby přímým směrem vedla ta komunikace, po které se přijíždí, a zároveň tedy, aby odbočení přicházelo v úvahu právě tehdy, má-li být na křižovatce změněn směr jízdy (tj. tehdy, kdy řidič chce pokračovat do jiného cíle, než do kterého vede komunikace, po které ke křižovatce přijel). Existují ale i takové mimoúrovňové křižovatky, u nichž mění křížící se komunikace své označení. U těchto křižovatek naopak platí, že při jízdě přímým směrem dojde ke změně komunikace, aniž by se odbočilo, tedy, že komunikace za křižovatkou pokračuje do jiného cíle než komunikace před křižovatkou. Naopak, pokud má být na křižovatce zachován stejný cíl, je nutné odbočit. Tyto křižovatkou se pro tuto svou zvláštnost nazývají TOTSO křižovatky (z angl. \"turn off to stay on\", neboli \"odboč, abys zůstal\").\n\nProstor pro odpojení je místo, kde se od hlavní komunikace odpojuje odbočovací pruh, který následně přechází ve spojovací rampu, případně kolektor. Prostorem pro připojení se zase rozumí místo, kde se připojovací pruh od připojující se rampy, případně kolektor, připojuje k hlavní komunikaci.\n\nJako kolektor se označuje jízdní pruh, který je stavebně oddělen od jízdních pruhů křížící se komunikace a na kterém probíhá vlastní odbočování a připojování. Jednotlivé rampy se totiž neodpojují přímo z hlavní komunikace, nýbrž až z odděleného kolektoru, čímž je jednak dán prostor k pomalejšímu průjezdu křižovatkou pro odbočující a připojující vozidla, aniž by byla omezena vozidla projíždějící křižovatkou po hlavní komunikaci přímo, jednak je zvýšena bezpečnost provozu, neboť nehrozí, že připojující nebo odbočující vozidla přejedou na hlavní komunikaci dříve, než se kolektor připojuje.\n\nJako průpletový úsek se označuje část kolektoru od místa, kde se k němu připojuje jedna vratná rampa a přechází v druhý jízdní pruh, do místa, kde se druhý jízdní pruh zase odpojuje a přechází v druhou vratnou rampu. Na tomto úseku dochází k tzv. průpletu, tedy ke změnám směru jízdy jednotlivých přijíždějících vozidel. Vozidla přijíždějící po kolektoru totiž přejíždějí do pravého pruhu, aby mohla najet na odpojující se vratnou rampu, zatímco vozidla přijíždějící po připojující se vratné rampě zase přejíždějí do levého pruhu, aby dále pokračovala po kolektoru a následně se připojila na hlavní komunikaci.\n\nPrůpletový úsek s sebou nese nevýhody, a to omezenou kapacitu vozidel, což může v extrémních případech vytížení vést až ke vzniku kolon, a snížení bezpečnosti provozu, neboť v průpletovém úseku dochází při vykřížení ke zkrácení bezpečných rozestupů mezi vozidly.\n\nSpojovací rampy propojují jednotlivé křížící se komunikace. Jejich prostřednictvím jsou realizována jednotlivá odbočení. Rozlišuje se několik typů spojovacích ramp:\n\nVlastní mimoúrovňové vykřížení jednotlivých dopravních směrů se děje pomocí mostních konstrukcí. Ty vytváří další úrovně (tzv. patra) křižovatky, v nichž se mohou jednotlivé dopravní směry vykřížit. Počet úrovní (pater) k vykřížení všech směrů je různý a je závislý na počtu křížících se komunikací a na zvoleném typu provedení křižovatky.\n\nMostní konstrukce jsou konstrukčně nejnáročnější (a též i nejdražší) součásti mimoúrovňové křižovatky. Představují proto i často zohledňovanou skutečnost při volbě konkrétního typu provedení křižovatky.\n\nMimoúrovňová křižovatka může mít mnoho podob. Ty se navzájem liší jak podstatnými prvky, jako je počet úrovní s křižnými body nebo počet ramen, tak i prvky spíše doplňujícími, jako je typ použité rampy pro konkrétní relaci. Těmto rozdílům odpovídají rozdíly ve výhodách a nevýhodách každé jednotlivé podoby, a to co do nároků na prostor, náročnosti a nákladů na výstavbu, ale i bezpečnost, plynulost a rychlost průjezdu.\n\nPro tuto mnohost jsou jednotlivé typizované podoby systematicky setříděny. Možností, jak jednotlivé typy mimoúrovňových křižovatek třídit, je několik. V české odborné literatuře se lze setkat například s dělením podle toho, jestli mimoúrovňová křižovatka obsahuje průpletový úsek nebo nikoli:\n\nV německé odborné literatuře je obvyklé dělení podle toho, jestli je mimoúrovňová křižovatka tříramenná nebo čtyř- a víceramenná:\nV tomto článku je při popisu jednotlivých typů mimoúrovňových křižovatek použito německé třídění.\n\nJednodušší jsou mimoúrovňové křižovatky s křižnými body. Jsou to takové mimoúrovňové křižovatky, na nichž se sice vlastní křížící se komunikace kříží mimoúrovňově, ale alespoň na jedné úrovni křižovatky jsou rampy napojeny na hlavní komunikaci pro oba jízdní směry úrovňově, pročež na této úrovni vznikají křižné body. Tyto mimoúrovňové křižovatky umožňují mimoúrovňové vykřížení vozidel jedoucích po hlavních komunikacích, avšak obsahují alespoň na jedné úrovni úrovňové křížení vozidel jedoucích po hlavní komunikaci a vozidel z této hlavní komunikace odbočující na rampu vedoucí na druhou hlavní komunikaci, resp. vozidel na tuto hlavní komunikaci se připojujících.\n\nVýhodou mimoúrovňových křižovatek s křižnými body oproti klasické úrovňové křižovatce je ten, že sice nedochází k úplnému odstranění všech úrovňových křížení, tedy i křižných bodů, ale úrovňově se kříží pouze vozidla jedoucí po jedné hlavní komunikaci s vozidly z této komunikace odbočující a vozidly na tuto komunikaci se připojující. Vozidla jedoucí po hlavních komunikacích a neodbočujících se kříží mimoúrovňově.\n\nPodle toho, na kolika úrovních se nacházejí křižné body, lze mimoúrovňové křižovatky s křižnými body dále dělit. Rozlišují se proto mimoúrovňové křižovatky s křižnými body na všech úrovních a mimoúrovňové křižovatky s křižnými body pouze na některých úrovních.\n\nStavebně nejjednodušší mimoúrovňovou křižovatkou je mimoúrovňová křižovatka, která má křižné body na všech úrovních (patrech). Její podoba je taková, že všechny komunikace křížící se mimoúrovňově jsou spojeny krátkou obousměrně projížděnou spojkou, přičemž tato spojka se se všemi hlavními křížícími komunikacemi kříží již úrovňově. Ve srovnání s klasickou úrovňovou křižovatkou je u tohoto typu mimoúrovňové křižovatky odstraněno pouze úrovňové křížení vozidel jedoucích po hlavních komunikacích přímo. Výhodou tohoto typu křížení je, že se eliminují některá úrovňová křížení.\n\nTento typ mimoúrovňové křižovatky je vhodný v situacích, kdy se předpokládá výrazně převažující dopravní vytížení jen v přímých směrech křížených komunikací a současně minimální vytížení spojovacích ramp.\n\nPříklady tohoto typu mimoúrovňové křižovatky:\n\nPokročilejší jsou mimoúrovňové křižovatky s křižnými body jen na některých úrovních. Alespoň na jedné jejich úrovni se totiž nenachází žádné úrovňové křížení. Na této úrovni tudíž mají tyto mimoúrovňové křižovatky všechny jízdní pruhy od sebe navzájem odděleny. Proto umožňují, aby vozidlo přijíždějící po té komunikaci, u níž jsou na křižovatce všechny křižné body odstraněny, mohlo na této úrovni křižovatky plynule pokračovat v libovolném směru, aniž by muselo dávat jinému projíždějícímu vozidlu přednost, avšak na úrovních, na nichž se křižné body nachází, již dochází ke křížení, i když jen ke křížení vozidel přímo jedoucích, odbočujících a připojujících; ke křížení s vozidly jedoucími přímo po jiné křížící se komunikaci nedochází.\n\nNa úrovni, na které jsou odstraněny všechny křižné body, se výrazně snižuje riziko vzniku dopravní nehody a vzniku kolon z důvodu dávání přednosti a je umožněno přímé projetí křižovatkou po komunikaci relativně vysokou rychlostí, avšak na úrovních, na kterých se křižné body nacházejí, tyto výhody neplatí, pročež může docházet i k částečnému přenosu těchto nevýhod do ostatních úrovní (například vznik kolon na spojovacích rampách z důvodu dávání přednosti na úrovňovém křížení).\n\nMimoúrovňové křižovatky s křižnými body jen na některých úrovních mohou mít dvě základní podoby. Ty pak mají zpravidla několik variant v závislosti na provedených úpravách.\n\nPro kosodélníkový typ mimoúrovňové křižovatky je charakteristické, že pro spojení obou křížících se komunikací jsou využity čtyři přímé rampy. Na úrovni, kde se nachází úrovňové křížení, se tyto rampy připojují z obou stran komunikace (na rozdíl od polovičního čtyřlístkového typu). Výhodou tohoto typu je výrazná prostorová nenáročnost, neboť v základní podobě jsou připojovací rampy vedeny blízko křižících se komunikací. Další výhodou je výlučné použití přímých ramp, které umožňují vyšší průjezdní rychlost.\n\nKosodélníkový typ je vhodný zejména v situacích, kde je v místě křížení dvou komunikací omezený prostor (typicky v městské zástavbě).\n\nÚpravy\n\nZákladní podoba kosodélníkového typu mimoúrovňové křižovatky se dočkala několika úprav, které měly za cíl zvýšit bezpečnost průjezdu křižovatkou a snížení počtu křižných bodů.\n\nPrvní úpravou je zakřivení a s tím související prodloužení přímých spojovacích ramp. Touto úpravou se dosahuje zpomalení vozidel projíždějících po rampách. Použití přímých ramp s sebou přináší možnost vyšší průjezdní rychlosti po těchto rampách, ovšem na druhou stranu se tato výhoda může stát i nebezpečnou, a to tehdy, pokud se na přímou rampu najíždí ze silnice, na které je povolena vyšší rychlost a končí úrovňovým křížením. Při delší jízdě vyšší rychlostí totiž řidič ztrácí povědomí o tom, jak vysokou rychlostí opravdu jede, což může vést k tomu, že najede na odbočovací rampu v příliš vysoké rychlosti a nestihne vozidlo ubrzdit včas před úrovňovým křížením. Mírné zakřivení rampy upozorní řidiče včas na to, jakou rychlostí rampou projíždí.\n\nDalší úpravou je nahrazení úrovňových křižovatek kruhovými objezdy. Touto úpravou se odstraní několik křižných bodů a zejména odbočení vlevo.\n\nJinou úpravou, kterou lze eliminovat odbočení vlevo na úrovni s úrovňovým křížením, je přidání dalších ramp. Tyto rampy zajistí, aby pro odbočení vlevo nebylo nutné odbočit vlevo i na úrovňové křižovatce a tím zkřížit většinu ostatních směrů na křižovatce, nýbrž aby stačilo odbočit vpravo, přičemž překonání jízdního protisměru bude provedeno mimoúrovňově. Tato úprava však již tento typ mimoúrovňové křižovatky značně přibližuje k mimoúrovňovým křižovatkám bez křižných bodů.\n\nPříklady tohoto typu mimoúrovňové křižovatky:\n\nPro tento typ mimoúrovňové křižovatky je příznačné, že pro spojení obou křížících se komunikací jsou využity dvě přímé rampy a dvě nepřímé rampy. Tato volba se projevuje v podobě úrovňového křížení, neboť obě rampy se k hlavní komunikaci připojují ze stejné strany (na rozdíl od kosodélníkového typu). Výhodou tohoto typu je prostorové uspořádání; všechny rampy se totiž nacházejí jen ve dvou kvadrantech křižovatky. Za výhodu lze rovněž považovat volnou jednu stranu jedné z křížících se komunikací v případě klasické varianty, což umožňuje vést podél této komunikace například chodník, cyklostezku nebo tramvajový pás. Nevýhodou je nutnost užití nepřímých ramp, které na rozdíl od přímých a polopřímých umožňují nižší průjezdní rychlost.\n\nU tohoto typu se rozlišují dvě varianty provedení. Mezi sebou se liší v tom, ve kterých kvadrantech křižovatky se nacházejí spojovací rampy. O klasickou variantu jde, pokud se spojovací rampy nacházejí ve dvou spolu přímo sousedících kvadrantech, zatímco pokud se k umístění spojovacích ramp použijí kvadranty, které spolu přímo nesousedí, jde o diagonální variantu. Klasická varianta bývá též někdy označována jako deltovitý typ a diagonální varianta jako osmičkový typ.\n\nPoloviční čtyřlístkový typ je vhodným typem provedení mimoúrovňové křižovatky tehdy, pokud je v místě křížení omezený volný prostor a pro umístění spojovacích ramp nelze použít všechny kvadranty.\n\nÚpravy\n\nZákladní podoba polovičního čtyřlístkového typu prošla několika úpravami, které měly za cíl především ještě více redukovat úrovňová křížení.\n\nJednou z úprav je úprava úrovňového zaústění ramp, kdy jsou úrovňové křižovatky nahrazeny kruhovými objezdy. Tím se dosáhne snížení počtu kolizních bodů a zejména i odstranění levého odbočení.\n\nDalší možností je přidání dalších ramp tak, aby se eliminovalo odbočení vlevo u vozidel odbočujících na spojující rampy. Každý jízdní směr totiž bude mít i na komunikaci s úrovňovým křížením vlastní rampy na odbočení, které se budou od komunikace odpojovat směrem vpravo. Tato úprava již přibližuje křižovatku k mimoúrovňovým křižovatkám bez křižných bodů.\n\nPříklady tohoto typu mimoúrovňové křižovatky:\n\nNejdokonalejší jsou mimoúrovňové křižovatky bez křižných bodů. Jedná se o takové mimoúrovňové křižovatky, na nichž se nenachází na žádné jejich úrovni žádné úrovňové křížení, a na nichž jsou tedy všechny jízdní pruhy od sebe navzájem odděleny. Tyto mimoúrovňové křižovatky tudíž umožňují, aby vozidlo přijíždějící na křižovatku z kterékoli strany mohlo touto křižovatkou plynule projet a pokračovat v libovolném směru, aniž by muselo jinému projíždějícímu vozidlu dávat přednost v jízdě.\n\nAbsence úrovňových křížení výrazně snižuje riziko dopravní nehody a vzniku kolon z důvodu dávání přednosti v jízdě vozidlům na křížené komunikaci. Současně umožňuje projetí křižovatkou v relativně vyšší rychlosti.\n\nMimoúrovňové křižovatky bez křižných bodů mohou mít různé podoby.\n\nO tříramennou mimoúrovňovou křižovatku se jedná, pokud se v místě křižovatky sbíhají tři komunikace. Zpravidla jde o případy, kdy jedna komunikace končí zaústěním do jiné (hlavní) komunikace a lze z ní dále pokračovat pouze některým ze směrů této jiné (hlavní) komunikace. Tříramenná mimoúrovňová křižovatka má zpravidla podobu písmene \"T\" nebo \"Y\".\n\nTříramenná mimoúrovňová křižovatka se označuje jako trojúhelník. Sbíhají-li se v ní dálnice, označuje se jako dálniční trojúhelník. V některých státech, např. Německo nebo Švýcarsko, je označení trojúhelník obsaženo přímo v názvu mimoúrovňové křižovatky (\"Dreieck\" v Německu, \"Verzweigung\" ve Švýcarsku). Naproti tomu v Česku, na Slovensku nebo v Rakousku označení, že jde o trojúhelník, přímo v názvu mimoúrovňové křižovatky obsaženo není.\n\nPodle podoby se rozlišují tři základní typy provedení tříramenné mimoúrovňové křižovatky. K nim se přiřazuje čtvrtý typ, u nějž se jedná o nedokončenou čtyřramennou mimoúrovňovou křižovatku. Každý typ s sebou nese různé výhody a nevýhody co se týče nároků na prostor, nároků a nákladů na výstavbu a rychlost a bezpečnost průjezdu.\n\nTříramenná mimoúrovňová křižovatka může (v kterémkoliv svém provedení) existovat buď v úplném provedení, tedy, že z každého směru lze pokračovat kterýmkoliv z ostatních směrů, nebo v neúplném provedení, tedy, že alespoň z jednoho směru lze pokračovat pouze jedním ze zbývajících směrů (jedna dvojice ramp chybí). Tříramenná mimoúrovňová křižovatka v neúplném provedení se pro svou podobu též nazývá rozštěpení, Komunikace se totiž z jednoho směru jakoby štěpí do dvou. Jako příklad tříramenné mimoúrovňové křižovatky v neúplném provedení lze uvést dálniční křižovatku Hamburg-Südwest.\n\nPro tento typ provedení je charakteristické, že zaúsťující komunikace se napojuje přímou rampou pro pravé odbočení a nepřímou rampou pro levé odbočení. Podoba tohoto trojúhelníku umožňuje použít rampy s větším poloměrem zakřivení, což umožňuje projetí křižovatky ve vysoké rychlosti.\n\nExistují dvě varianty tohoto typu, \"varianta Y\" a \"varianta T\". Pro variantu Y je příznačné, že sestává sice ze tří přemostění, ale jen ze dvou úrovní (pater), kdežto varianta T sestává jen ze dvou přemostění, ale zato ze tří úrovní (pater), neboť se na jednom místě kříží jak hlavní komunikace, tak i dvě ramena křižovatky. Trojúhelníkový typ ve variantě T se někdy též označuje jako poloviční maltézský kříž.\n\nTrojúhelníkový typ je vhodným typem provedení tehdy, pokud se předpokládá stejné dopravní vytížení na všech ramenech mimoúrovňové křižovatky, tedy tehdy, pokud se nepředpokládá výrazná převaha jedné konkrétní relace.\n\nPříklady tohoto typu provedení mimoúrovňové křižovatky:\n\nPro trubkovitý typ mimoúrovňové křižovatky je charakteristické, že je pro napojení zaúsťující komunikace do hlavní komunikace využita, mimo jiné, jedna nepřímá rampa. Tento typ trojúhelníku není prostorově náročný, je tudíž vhodný tam, kde je omezený prostor, na který lze dálniční křižovatku umístit. Současně je tento typ mimoúrovňové křižovatky vzhledem ke své podobě jedním z konstrukčně nejméně náročných.\n\nS mimoúrovňovou křižovatkou trubkovitého typu se lze setkat ve dvou variantách, nalevo vyvedenou a napravo vyvedenou. U nalevo vyvedené trubkovité křižovatky se pro levé odbočení zaúsťující komunikace napojuje na hlavní komunikaci polopřímou rampou, zatímco nepřímá rampa slouží pro opačné spojení, tedy pro odbočení z hlavní komunikace na zaúsťující. V případě napravo vyvedené trubkovité křižovatky se pro levé odbočení zaúsťující komunikace napojuje naopak skrze nepřímou rampu, zatímco polopřímá rampa slouží k napojení z hlavní komunikace na zaúsťující.\n\nTrubkovitý typ mimoúrovňové křižovatky je vhodný tehdy, pokud se pro jednu relaci předpokládá výrazně nižší dopravní vytížení než pro zbývající dvě a pokud je současně vhodné všechna spojení zachovat. Pro tuto výrazně méně využitou relaci se totiž použije právě ona nepřímá rampa. Dále je tento typ mimoúrovňové křižovatky pro svou prostorovou nenáročnost vhodný tam, kde je omezený prostor. Z obou variant se přitom upřednostňuje nalevo vyvedená trubkovitá křižovatka, neboť u napravo vyvedené trubkovité křižovatky končí příchozí směr zaúsťované komunikace nepřímou rampou, což snižuje bezpečnost a nese s sebou nutnost dopředu umístit varovné prvky.\n\nPříklady tohoto typu provedení mimoúrovňové křižovatky:\n\nHruškovitý typ mimoúrovňové křižovatky je charakteristický tím, že zaúsťující komunikace se napojuje přímou rampou pro pravé odbočení a polopřímou rampou pro levé odbočení, přičemž na rozdíl od trojúhelníkového typu obsahuje jen dvě přemostění a má vždy jen dvě patra. Obdobně jako trojúhelníkový typ umožňuje použití ramp s větším poloměrem zakřivení, díky čemuž je možné projetí křižovatky ve vyšší rychlosti, i když ne tak vysoké jako u trojúhelníkového typu. Výhodou hruškovitého typu vůči trojúhelníkovému typu je menší prostorová náročnost a menší počet přemostění (vůči variantě Y), případně nižší počet pater a s tím spojená menší náročnost na výstavbu (oproti variantě T).\n\nTento typ mimoúrovňové křižovatky je vhodný tehdy, pokud se předpokládá stejné dopravní vytížení na všech ramenech mimoúrovňové křižovatky, tedy tehdy, pokud se nepředpokládá výrazná převaha jedné konkrétní relace. Ačkoliv je tedy vhodný v obdobných případech, kdy je vhodný i trojúhelníkový typ, tak bude hruškovitý typ upřednostněn, pokud je omezen prostor pro umístění křižovatky.\n\nTento typ je provedením stejný jako turbínový typ. Rozdíl mezi nimi je, že zatímco hruškovitý typ je tříramenná mimoúrovňová křižovatka, tak turbínový typ je typ provedení čtyř- a víceramenné mimoúrovňové křižovatky.\n\nPříklady tohoto typu mimoúrovňové křižovatky:\n\nNedokončený čtyřlístkový typ mimoúrovňové křižovatky se vyznačuje tím, že zaúsťující komunikace je s hlavní komunikací propojena, mimo jiné, dvěma nepřímými rampami. Tento typ představuje spíše výjimku mezi tříramennými mimoúrovňovými křižovatkami, neboť se používá prakticky jen tehdy, pokud má zaúsťující komunikace výhledově pokračovat dál a vytvořit čtvrté rameno křižovatky. Spolu se stavbou tohoto pokračování zaúsťující komunikace by totiž byla křižovatka doplněním zbývajících ramp dostavěna do čtyřlístkového typu.\n\nExistují dvě varianty provedení tohoto typu mimoúrovňové křižovatky, první se pro svůj tvar označuje jako srdcovitá, druhá, vzhledem k podobě s trubkovitým typem křižovatky, jako provizorní trubkovitá. Rozdíl mezi oběma variantami je, že zatímco u srdcovité je pro odbočení z hlavní na zaústěnou komunikaci využitá nepřímá rampa, která k tomu má sloužit i po dostavbě, tak u provizorní trubkovité je pro toto odbočení dočasně využita a upravena přímá rampa, která po dostavbě bude sloužit k odbočení na dostavěný úsek. Provizorní úprava u druhé varianty umožňuje do doby zprovoznění dostavby eliminovat průpletový úsek, který se v případě první varianty nachází již od počátku.\n\nPříklady tohoto typu mimoúrovňové křižovatky:\n\nO čtyř- a víceramennou mimoúrovňovou křižovatku se jedná tehdy, pokud se v místě křižovatky sbíhají více než tři komunikace. Zpravidla se jedná o případy, kde se v určitém místě kříží dvě komunikace jdoucí různými směry, v tomto místě lze tedy buď dále pokračovat po téže komunikaci, po které se přijelo ke křižovatce, nebo některým směrem po druhé, křížené komunikaci. Čtyřramenná mimoúrovňová křižovatka má nejčastěji podobu písmene \"X\".\n\nČtyř- a víceramenná mimoúrovňová křižovatka se označuje jako křížení. Kříží-li se v jejím místě dálnice, označuje se jako dálniční křížení. V některých státech, jako jsou například Německo nebo Švýcarsko, je označení křížení obsaženo přímo v názvu mimoúrovňové křižovatky (\"Kreuz\"). Naproti tomu v Česku, na Slovensku nebo v Rakousku označení, že jde o křížení přímo v názvu mimoúrovňové křižovatky obsaženo není.\n\nPodle podoby se rozlišuje sedm základních typů provedení čtyř- a víceramenné mimoúrovňové křižovatky. Jednotlivé typy provedení se mezi sebou liší zejména svou prostorovou náročností, nejvyšší možnou rychlostí průjezdu křižovatkou, jakož i náročností na výstavbu (zejména počtem a délkou mostních objektů). Odlišnosti mezi jednotlivými typy se projeví i vzhledem k úhlu, pod kterým se komunikace kříží, neboť pro určité úhly jsou některé typy provedení nevhodné, resp. složitě realizovatelné. Vedle základních typů existují i různé smíšené typy, kombinace dvou nebo více základních typů. Pokud mimoúrovňová křižovatka neodpovídá žádnému ze základních nebo upravených základních a nejedná-li se ani o smíšení různých typů, pak se taková mimoúrovňová křižovatka označuje jako špagetová.\n\nČtyř- a víceramenná mimoúrovňová křižovatka může (v kterémkoliv svém provedení) existovat buď v úplném provedení, tedy, že z každého směru lze pokračovat kterýmkoliv z ostatních směrů, nebo v neúplném provedení, tedy, že alespoň z jednoho směru lze pokračovat pouze jedním nebo některými ze zbývajících směrů (jedna nebo více ramp chybí). Jako příklad čtyř- a víceramenné mimoúrovňové křižovatky v neúplném provedení lze uvést křižovatky Gambacher Kreuz a Köln-Heumar.\n\nČtyřlístkový typ mimoúrovňové křižovatky se vyznačuje tím, že levá odbočení jsou na všech příjezdových komunikacích provedena prostřednictvím nepřímých ramp. Jedná se o základní a současně i nejstarší používaný typ čtyřramenné mimoúrovňové křižovatky (nejstarší zprovozněná dálniční křižovatka v Evropě, Schkeuditzer Kreuz, je provedena jako čtyřlístkový typ). Výhodou tohoto typu je jednoduchá konstrukce (jediná, relativně krátká mostovka) a relativně nízké požadavky na prostor. Za výhodu lze označit i skutečnost, že toto provedení křižovatky umožňuje i násobné odbočení, neboť nepřímé rampy jsou napojeny a zaústěny tak, že společně vytváří uzavřený okruh. Nevýhodou je omezená kapacita způsobená průpletovými úseky, na nichž se musí vykřížit připojující proud s odbočujícím proudem, což může v extrémních případech vést až ke vzniku kolon. Další nevýhodou je snížená bezpečnost, neboť v průpletovém úseku dochází při vykřížení ke zkrácení bezpečných rozestupů mezi vozidly.\n\nTento typ je vhodný zejména pro ty mimoúrovňové křižovatky, u kterých se nepředpokládá natolik vysoké vytížení nepřímých ramp a průpletových úseků, při kterém by se projevil nejvážnější nedostatek tohoto typu mimoúrovňové křižovatky.\n\nÚpravy\n\nZákladní podoba čtyřlístkové mimoúrovňové křižovatky se dočkala mnoha úprav, které měly minimalizovat nevýhody tohoto typu provedení mimoúrovňové křižovatky. Nejvíce úprav se týkalo průpletových úseků, neboť ty představují jeho největší slabinu.\n\nPrvní úpravou je zvětšení poloměru zakřivení nepřímé rampy. Větší poloměr zakřivení totiž umožní vyšší průjezdní rychlost, a tedy i zvýšení plynulosti dopravy v místě křižovatky. Dalším přínosem bylo navýšení kapacity rampy, což mimo jiné pomáhalo zmírňovat nepříznivé následky vzniku kolon v průpletovém úseku v místě zaústění upravené rampy (pokud kolony nebyly dlouhé, mohla je zcela pojmout rampa). Obvyklý poloměr zakřivení nepřímých ramp je 80 až 100 metrů, zvětšený může být až na 200 metrů.\n\nDalší úpravou bylo nahrazení průpletu přemostěním. Přemostěním kolektoru přes připojující nepřímou rampu došlo k přehození pořadí obou jízdních pruhů, čímž jízdní pruh z připojující nepřímé rampy bez dalšího pokračoval jako připojovací pruh, zatímco původně odbočovací pruh dále pokračoval a zaúsťoval do odbočující nepřímé rampy.\n\nZvýšení bezpečnosti a plynulosti dopravy přinese i další úprava, prodloužení průpletového úseku. Čím je totiž průpletový úsek delší, tím je více prostoru pro změnu jízdního pruhu. Prodloužení průpletového úseku se dosáhne úpravou tvaru nepřímé rampy tak, aby využila co nejvíce prostoru ohraničeného přímou rampou. Nevýhodou této úpravy je, prudší zatočení upravené nepřímé rampy oproti původní.\n\nJinou možností úpravy je provedení mimoúrovňové křižovatky v neúplné podobě, tedy vypuštěním některých ramp, u nichž se očekává mizivé využití, nebo které nahradí jiné propojení, jež je součástí předchozí nebo následující mimoúrovňové křižovatky.\n\nVýraznější úpravou je nahrazení původní nepřímé rampy novou polopřímou rampou. Tím dojde jednak ke zvýšení rychlosti průjezdu ve směru, který novou rampu využívá, jednak k odstranění dvou průpletových úseků, a to toho, ze kterého se původní nepřímá rampa odpojovala, a toho, do něhož zaúsťovala.\n\nPříklady tohoto typu mimoúrovňové křižovatky:\n\nTyp maltézského kříže mimoúrovňové křižovatky je charakteristický využitím polopřímých ramp pro levé odbočení, přičemž tyto polopřímé rampy mají (ve srovnání s turbínovým a větrníkovým typem) velký poloměr zakřivení a minimální nebo žádné zakřivení doprava. Výhodou tohoto typu mimoúrovňové křižovatky je umožnění relativně vysoké rychlosti průjezdu křižovatkou i při odbočení vlevo, nepřítomnost průpletových úseků a s tím spojená vyšší bezpečnost a plynulost při průjezdu křižovatkou. Nevýhodou je velká konstrukční náročnost, neboť (ve srovnání s turbínovým a větrníkovým typem) potřebuje křižovatka typu maltézského kříže pro vykřížení obou hlavních tahů a všech ramp nejméně čtyři patra.\n\nTento typ mimoúrovňové křižovatky je vhodný tam, kde se předpokládá vysoké dopravní vytížení a pokud se předpokládá rovnoměrné vytížení všech ramen a směrů a pokud se hlavní komunikace kříží pod pravým úhlem.\n\nPříklady tohoto typu mimoúrovňové křižovatky:\n\nTurbínový typ mimoúrovňové křižovatky je charakteristický využitím polopřímých ramp pro levé odbočení, přičemž jejich poloměr zakřivení je menší než u typu maltézského kříže, avšak stále větší než u větrníkového typu. Dále je pro vedení polopřímých ramp u turbínového typu příznačné výraznější zakřivení doprava na jejich začátku. Obdobně jako u typu maltézského kříže je výhodou umožnění projetí křižovatkou při levém odbočení poměrně vysokou rychlostí (i když vzhledem k menšímu poloměru zakřivení ne tak vysokou jako u typu maltézského kříže), nepřítomnost průpletových úseků, jakož i s tím spojená plynulost a vyšší bezpečnost dopravy. Na rozdíl od typu maltézského kříže je další výhodou turbínového typu to, že pro vykřížení všech směrů stačily pouze dvě patra, neboť jednotlivé rampy nevedou přes sebe, nýbrž proplétají se mezi sebou. Nevýhodou tohoto typu potom je značná konstrukční náročnost, zejména dlouhé mostní konstrukce pro všechny rampy, a ve srovnání s čtyřlístkovým typem vyšší prostorové nároky\n\nTento typ mimoúrovňové křižovatky je, stejně jako typ maltézského kříže vhodný tam, kde se předpokládá vysoké dopravní vytížení a pokud se předpokládá rovnoměrné vytížení všech ramen a směrů.\n\nÚpravy\n\nTurbínový typ se dočkal několika úprav, jež měly za cíl zejména snížit velké požadavky na konstrukční náročnost. Těmito úpravami vznikají smíšené typy, kdy část křižovatky (ty relace, na nichž se očekává vysoké dopravní vytížení) odpovídá turbínovému typu, zatímco zbývající část, na níž se předpokládá nízké dopravní vytížení, odpovídá čtyřlístkovému typu.\n\nPříklady tohoto typu dálniční křižovatky:\n\nPro větrníkový typ mimoúrovňové křižovatky je charakteristické využití polopřímých ramp pro levé odbočení, stejně jako pro typ maltézského kříže a pro turbínový typ. Od nich se tento typ liší, tím jak jsou nepřímé rampy vedeny. Ve srovnání s typem maltézského kříže a turbínovým typem jsou totiž výrazně zakřiveny doprava a následně mnohem výrazněji stočeny doleva pro zaústění do křížené komunikace. Vzhledem k vedení nepřímých ramp je rychlost, kterou po nich lze křižovatku projet, nižší než u obou typů, avšak nižší jsou rovněž nároky na výstavbu, neboť mostní konstrukce, po nichž rampy procházejí, jsou ve srovnání s oběma typy nejkratší. Výhodou větrníkového typu je, stejně jako u typu maltézského kříže a větrníkového typu, absence průpletů a s tím spojená vyšší plynulost a bezpečnost provozu.\n\nTento typ mimoúrovňové křižovatky je vhodný tehdy, pokud se předpokládá takové vytížení na jednotlivých rampách, pro které by čtyřlístkový typ již nebyl vhodný.\n\nVětrníkový typ mimoúrovňové křižovatky je užíván velmi zřídka, neboť na jedné straně mu konkuruje turbínový typ s lepšími parametry a na druhé straně mu konkuruje čtyřlístkový typ s jednoduchou konstrukcí, zejména menším počtem mostních konstrukcí. Do roku 1997 měla podobu větrníkového typu dálniční křižovatka Vaanplein.\n\nÚpravy\nU větrníkového typu je známá jedna jeho úprava, kterou se sníží počet mostních konstrukcí z pěti na tři. Touto úpravou vzniká smíšený typ, kdy polovina křižovatky odpovídá větrníkovému typu a zbytek křižovatky odpovídá čtyřlístkovému typu.\n\nPříklady tohoto typu dálniční křižovatky:\n\nPrstencový typ mimoúrovňové křižovatky se vyznačuje tím, že odbočení je realizováno přes kruhový objezd. Do něj vyúsťují odbočovací rampy ze všech směrů a odpojují se z něj všechny rampy napojující se do všech směrů. To znamená, že od hlavní komunikace se v každém jízdním směru odpojuje právě jedna rampa, která tudíž slouží jak pro pravé tak i levé odbočení, a napojuje se také právě jedna rampa. Výhodou tohoto typu je, že jej lze použít při jakémkoliv úhlu křížení komunikací a že patří mezi konstrukčně a prostorově méně náročné typy. Nevýhodou ovšem je existence průpletových úseků uvnitř kruhového objezdu, a to pro všechny odbočující směry, jakož i nižší kapacita, nižší průjezdová rychlost a nižší plynulost a bezpečnost provozu ve srovnání s jinými typy mimoúrovňových křižovatek.\n\nTento typ mimoúrovňové křižovatky je vhodný tehdy, pokud kvůli úhlu křížení komunikací lze jiný typ použít jen s neúměrně vysokými náklady, a když se nepředpokládá vysoké dopravní vytížení pro odbočovací směry (tedy vysoké dopravní vytížení kruhového objezdu a jeho průpletových úseků).\n\nTento typ mimoúrovňové křižovatky se často používá v Česku, kde je upřednostňován před čtyřlístkovým typem, a ve Spojeném království.\n\nÚpravy\n\nPrstencový typ byl předmětem úprav, které měly zmírnit nebo odstranit jeho nevýhody.\n\nPrvní úprava má za cíl odlehčit průpletovým úsekům na kruhovém objezdu přidáním oddělených přímých ramp pro pravé odbočení. Tyto rampy odvedou vozidla odbočující doprava mimo samotný kruhový objezd, čímž se tato vozidla zcela vyhnou nutnosti projet průpletovým úsekem.\n\nDalší úpravy řeší situace, kdy tento typ mimoúrovňové křižovatky již kapacitně nevyhovuje. Prstencový typ lze totiž vcelku snadno přestavět na turbínový typ.\n\nPříklady tohoto typu dálniční křižovatky:\n\nSdružený trubkovitý typ představuje první ze dvou zvláštních typů čtyř- a víceramenné mimoúrovňové křižovatky. Jedná se totiž o dvě tříramenné mimoúrovňové křižovatky trubkovitého typu, které jsou spolu přímo propojeny. Díky tomu lze z jedné zaúsťující komunikace přejet do druhé přímo, tedy. bez nutnosti použít, byť na krátkou vzdálenost, hlavní komunikaci, jak by tomu bylo v případě dvou poblíž se nacházejících samostatných tříramenných mimoúrovňových křižovatek trubkovitého typu.\n\nTento typ mimoúrovňové křižovatky je vhodný zejména v situacích, kdy jsou obě zaúsťující komunikace od sebe natolik vzdálené, že jejich přímé propojení by bylo obtížně realizovatelné, nebo kdy se předpokládá, že většina vozidel přijíždějících ke křižovatce po některé ze zaúsťujících komunikací bude dále odbočovat na hlavní komunikaci a že jen menšina jich bude pokračovat na druhou zaúsťující komunikaci.\n\nPříklady tohoto typu mimoúrovňové křižovatky:\n\nKvadrantní typ představuje druhou ze dvou zvláštních typů čtyř- a víceramenné mimoúrovňové křižovatky. Obdobně jako u sdruženého trubkovitého typu se totiž jedná o dvě spojené tříramenné mimoúrovňové křižovatky. Na každé křížící se komunikaci se nachází po jedné tříramenné mimoúrovňové křižovatce; ty jsou potom spojeny krátkou spojkou. Obě křížící se komunikace tedy nejsou propojeny pro každý směr samostatnými rampami, které by se z jedné křížící se komunikace odpojovaly a do druhé připojovaly, nýbrž jsou propojeny prostřednictvím krátké spojky, která začíná tím, že se sbíhají všechny rampy odbočující z jedné křížící se komunikace a končí tím, že se rozděluje v jednotlivé rampy, které se připojují do druhé křížící se komunikace.\n\nTento typ mimoúrovňové křižovatky je vhodný zejména při křížení dvou komunikací v místě, v němž je nedostatek volného prostoru, neboť pro tento typ stačí, je-li místo v jediném kvadrantu, tj. jediné části ohraničené křížícími se komunikacemi. Rovněž se tento typ často používá v situacích, kdy se kříží dálnice zpoplatněná mýtem a dálnice nezpoplatněná, neboť spojka je vhodné místo pro mýtnici (například v Itálii a Polsko).\n\nPříklady tohoto typu mimoúrovňové křižovatky:\n\nPrvní návrh mimoúrovňového křížení komunikací je připisován americkému stavebnímu inženýrovi Arthurovi Haleovi, který si nechal v roce 1916 patentovat. Mimoúrovňová křižovatka v tomto návrhu měla podobu čtyřlístkového typu, který se vyznačoval ostře stočenými nepřímými rampami, jež šlo projíždět jen nízkou rychlostí.\n\nV Evropě je první návrh mimoúrovňové křižovatky dvou komunikací připisován Švýcarovi Willymu Sarbachovi, který si jej nechal patentovat roku 1928. Jeho návrh, mimoúrovňová křižovatka čtyřlístkového typu, byla představena coby možné řešení pro Projekt HaFraBa, jehož cílem bylo vybudovat rychlostní silniční tah spojující města Hamburk, Frankfurt nad Mohanem a Basilej, který by se s ostatními komunikacemi křížil výhradně bez křižných bodů.\n\nPrvní čtyřramenná mimoúrovňová křižovatka byla zprovozněna roku 1929 u města Woodbridge ve Spojených státech amerických (ve státě New Jersey). První čtyřramenná dálniční křižovatka, tedy první čtyřramenná mimoúrovňová křižovatka dvou dálnic, byla zprovozněna v roce 1936, šlo o dálniční křižovatku Schkeuditzer Kreuz v Německu. V té době byly ve výstavbě ještě dálniční křižovatka Hermsdorfer Kreuz, dálniční křižovatka Kamener Kreuz a dálniční křižovatka Frankfurter Kreuz, ovšem zatímco první jmenovaná byla zprovozněna již roku 1938 jako druhá v pořadí, tak zbývající dvě byly zprovozněny až v 50. a 60. letech 20. století.\n\nV Česku je nejstarší dálniční křižovatkou, tedy čtyřramennou mimoúrovňovou křižovatku dvou dálnic dálniční křižovatka Brno-jih, která byla zprovozněna částečně v roce 1978 a zcela roku 1983, kdy byl uveden do provozu navazující úsek dálnice D1 směrem na východ.\n\n"}
{"id": "189469", "url": "https://cs.wikipedia.org/wiki?curid=189469", "title": "Křížení (doprava)", "text": "Křížení (doprava)\n\nKřížení je v dopravě místo, kde se dvě komunikace v půdoryse protínají, ale nejsou vzájemně propojeny, nebo kde se pozemní komunikace protíná s dráhou.\nPokud jsou komunikace vzájemně propojeny, jedná se o křižovatku. Úrovňové křížení s železnicí (železniční přejezd) je nepříznivé z hlediska dopravní bezpečnosti.\n\nMimoúrovňové křížení komunikací může být zajištěno pomocí mostů či tunelů, rozlišujeme pak nadjezdy a podjezdy, případně podchody a nadchody. Mimoúrovňová křížení se zajištěním možnosti odbočení se pak nazývají mimoúrovňovými křižovatkami.\n"}
{"id": "189472", "url": "https://cs.wikipedia.org/wiki?curid=189472", "title": "Nomen gentile", "text": "Nomen gentile\n\nNomen gentile (gentilicium) čili rodové jméno tvořilo ve starověku druhou část římských jmen. Původně označovaly rodiny sídlící v určité oblasti Římské říše, ale postupem času se nositelé jmen rozmístili po celém Římě.\n\nNěkterá jména jsou etruského původu, některá jsou odvozena od místních kmenů nebo přírodních jevů, například řek.\n\n\n"}
{"id": "189474", "url": "https://cs.wikipedia.org/wiki?curid=189474", "title": "Jacques Ehrlich", "text": "Jacques Ehrlich\n\nJacques Louis Ehrlich (25. října 1893, Paříž – 10. srpna 1953, Paříž) byl 16. nejúspěšnějším francouzským stíhacím pilotem první světové války s celkem 19 uznanými sestřely.\n\nByl šestým nejúspěšnějším specialistou na sestřelování balónů ze všech letců první světové války – z jeho 19 sestřelů bylo 18 balónů.\n\nByl nejúspěšnějším spojeneckým pilotem židovského vyznání.\n\nVšech svých sestřelů docílil během tří měsíců od konce června do poloviny září 1918. Při svém posledním vítězství 18. září 1918 byl sestřelen a zajat.\n\nBěhem války získal mimo jiné tato vyznamenání: Médaille militaire a Croix de Guerre.\n\n"}
{"id": "189478", "url": "https://cs.wikipedia.org/wiki?curid=189478", "title": "Jedovatí hadi", "text": "Jedovatí hadi\n\nJedovatý had je druh, který je schopen produkce hadího jedu (toxinu) a jeho použití.\n\nNa světě žije asi 410 druhů jedovatých hadů, což je malý zlomek z celkových přibližně 2800 druhů hadů. Z těchto 500 může člověka vážněji ohrozit jen polovina. Jedovatí hadi používají jed k lovu kořisti, ale někdy i k sebeobraně. Uštknutý živočich na něj reaguje např. ochromením nebo potížemi s dýcháním – záleží na druhu jedu. Nejprudší jed mají mořští hadi vodnáři, ze suchozemských hadů je nejjedovatější taipan menší. Nejdelším jedovatým hadem je kobra královská, která může dorůst délky až 5 metrů. Z hlediska čeledí jsou jedovatí všichni korálovcovití, zemězmijovití a zmijovití hadi. Z čeledi užovkovitých je jedovatá jen asi třetina druhů. V České republice žije jediný jedovatý had, a to zmije obecná. Je to nejseverněji žijící had světa.\n\nNení bez zajímavosti, že i druhy, které běžně pokládáme za nejedovaté, ve valné většině nějaký jed (správnější by možná bylo užít výrazu xenobiotikum) přesto produkují. Vytvářejí ho v tzv. Duvernoyově žláze, odkud je přímo vypouštěn do dutiny. Do rány se tak nedostává pomocí jedových zubů (ty nejsou vůbec přítomny, jde o druhy tzv. aglyfní), ale rozptýlený ve slinách. Tímto aparátem disponuje valná většina „nejedovatých hadů“ – mimo jiné např. i naše užovka obojková (Natrix natrix) – přičemž primární úlohou takových xenobiotik není paralýza, popř. usmrcení kořisti, ale převážně spolupůsobení na trávení. Pro člověka nepředstavují žádné nebezpečí.\n\nVětšina z vás si při vyslovení sousloví \"jedovatý had\" představí, duté zuby, jako injekční stříkačku. Tento druh vpravování jedu do těla mají vyvinut jen vývojově nejmladší hadi. Většina jej mísí se slinami. Nejnebezpečnější druh hadího jedu je ten, co obsahuje neurotoxiny (složka, která způsobuje selhání mozkových a míšních částí nervového systému) ten mají např.: kobry, korálovci a mamby. Po hadím uštknutí většinou zemřete na nedostatek kyslíku, protože ochromené svalstvo už není schopno se nadechnout, a tím začnou odumírat mozkové buňky. .\n\nNejčastějším způsobem, jak dostat jed do oběti, je uštknutí. Jiným mechanismem však disponují tzv. plivající kobry.\n"}
{"id": "189479", "url": "https://cs.wikipedia.org/wiki?curid=189479", "title": "Henri Hay de Slade", "text": "Henri Hay de Slade\n\nHenri Joseph Marie Hay de Slade (29. května 1893, Brest – 2. listopadu 1979) byl 15. nejúspěšnějším francouzským stíhacím pilotem první světové války s celkem 19 uznanými a 3 pravděpodobnými sestřely.\n\nSloužil postupně u jednotek N.80, N.86 a SPA.159. Od 28. července 1918 byl velitelem escadrille SPA.159.\n\nBěhem války získal mimo jiné tato vyznamenání: Légion d'honneur, francouzský Croix de Guerre, britský Military Cross a belgický Croix de Guerre.\n\n"}
{"id": "189482", "url": "https://cs.wikipedia.org/wiki?curid=189482", "title": "Zoochorie", "text": "Zoochorie\n\nZoochorie je způsob šíření semen, plodů či vzácněji celých plodenství pomocí živočichů. Živočichové v této roli jsou pak označováni jako roznašeči semen či přenašeči semen. Vymizení jen pár živočišných druhů, kteří byli v dané lokalitě významnými roznašeči semen, pak může vést k ohrožení řady zoochorických rostlin a narušení biodiverzity. Např. stav kriticky ohroženého pimentovníku \"Syzygium mamillatum\" na Mauriciu, jehož semena nyní žádný živočich nežere, kvůli čemuž mají jen omezenou možnost dostat se dál od mateřské rostliny, je spojován s vyhubením dronteho mauricijského.\n\nPodle způsobu, jak jsou diaspory přenášeny, můžeme zoochorii dělit na epizoochorii a endozoochorii.\n\nEpizoochorie je šíření diaspor na povrchu živočichů. K zachycování diaspor na srsti zvířete nebo peří ptáků slouží různé útvary, např. háčky nebo ostny. Příkladem je třeba dvouzubec (\"Bidens\"), skřípinec jezerní (\"Schoenoplectus lacustris\"), řepík lékařský (\"Agrimonia eupatoria\") nebo svízel přítula (\"Galium aparine\"). U rodu lopuch (\"Arctium\" sp.) se šíří pomocí epizoochorie celá plodenství úbory, kdy k uchycení na srsti savců (nebo oblečení člověka) slouží háčky na zákrovních listenech. Zvláštním případem je myrmekochorie čili šíření pomocí mravenců, takto se šíří např. semena violek.\n\nEndozoochorie je šíření také pomocí živočichů, ale semeno nebo plod zde projde přes trávicí trakt. Rostliny šířící se pomocí endozoochorie mají často jedlé (alespoň pro jistou skupinu živočichů jedlé) dužnaté plody. Živočich plod sežere i se semeny uvnitř a než projde semeno řitním otvorem, uběhne zpravidla nějaká doba, během níž se živočich přemístí na jiné místo a tak dochází k šíření na větší vzdálenosti. Příkladem je například jmelí bílé nebo cesmína paraguayská šířené ptáky či třešeň ptačí (\"Cerasus avium\"), bez černý (\"Sambucus nigra\") a mnohé další. Některé diaspory šířící se endozoochorně mají velmi tvrdý obal, který trávicí šťávy trochu naruší, a tak usnadní klíčení.\n\nTzv. nepravou endozoochorií je pak případ, kdy nejsou endozoochoricky šířená semena vybavena dužnatým oplodím. Příkladem je jitrocel větší.\n"}
{"id": "189483", "url": "https://cs.wikipedia.org/wiki?curid=189483", "title": "Tarbík egyptský", "text": "Tarbík egyptský\n\nTarbík egyptský (\"Jaculus jaculus\") je menší hlodavec z čeledi tarbíkovitých s prodlouženýma zadníma nohama a dlouhým ocasem. Vyskytuje se v severní Africe, na Arabském poloostrově a ostrůvkovitě i v přilehlých oblastech.\n\nPohybuje se skoky po zadních nohách podobně jako klokani. Je aktivní večer a v noci. Den přečkává schovaný pod zemí v norách, které si vyhrabává. Živí se semeny a dalšími částmi rostlin. Obvykle vůbec nepije.\n\nTento tarbík žije v severní Africe v souvislém pruhu od Maroka přes Alžírsko, Tunisko, Libyi, Egypt až po Súdán. Tato oblast pak v na blízkém východě pokračuje na Arabský poloostrov (Saúdská Arábie, Kuvajt, Katar, Spojené arabské emiráty, Omán a Jemen), přičemž zasahuje i do přilehlých částí Izraele, Jordánska, Sýrie a Iráku a Íránu. Kromě toho žije v oddělených oblastech v Mali, Nigeru, Nigérii, Čadu, Somálsku a Eritrei.\n\nNe plně potvrzené jsou zatím nálezy z jednotlivých míst v Senegalu a Mauritánii, kde však dříve zřejmě žil.\n\nTarbík egyptský netvoří žádné podrody, i když se vzhledem, především barvou těla, liší podle oblastí, které obývá (jednotliví autoři sice považují některé populace za poddruhy, např. \"J. jaculus vocator\" v Izraeli; není to však všeobecně přijímáno). Není zařazen mezi ohrožené druhy.\n\nTarbík egyptský má tělo dlouhé 10–12 cm, ocas 15–25 cm a váží 43 až 75 g. Je to nejmenší druh rodu \"Jaculus\". Má velmi dlouhé zadní nohy (4× delší než přední končetiny), jemnou šedožlutě až okrově zbarvenou srst a bělavé bříško. V nose mu rostou chloupky, které slouží i k zadržování vodních par při výdechu. Dlouhý ocas, který používá k rovnováze a při běhu také jako kormidlo, má na konci štětečku bílých (světlých) černě ohraničených chlupů. Prsty nohou jsou osrstěné, což zvyšuje plochu chodidla a dovolí jim skákat po písku, aniž by se probořili. Uši a oči jsou velké.\n\nŽije v pouštních a polopouštních oblastech, ale obývá i řídce zalesněné oblasti. Vyskytuje se v nadmořských výškách do 1500 m.\n\nPohybuje se jen po zadních nohách; přední používá jen k přidržování potravy a hrabání. Je aktivní večer a v noci. Den přečkává schovaný pod zemí v norách, které si vyhrabává v pevných půdách. Ty se skládají z hnízda, které bývá 1,2 m pod zemí, a několika spirálovitě zatočených vstupních chodeb. Zde také přečkává ve stavu podobném zimnímu spánku vlhké a studené počasí, i když např. v Iráku byli zjištěni jedinci, kteří jsou aktivní celý rok. V létě si přes den ucpává vstupy do nory, aby si v nich udržel přijatelné mikroklima; v zimě je ponechává otevřené.\n\nNemusí takřka vůbec pít. Většinu vody získávají z potravy, což jsou semena, oddenky, hlízy a kořínky.\n\nSamice tarbíků rodí po max. 25denní březosti 3–4 mláďata, přičemž další vrh se může opakovat již po 3 měsících. V Súdánu však byly zjištěny vrhy s až 10 mláďaty. Mláďata váží po narození 2 g, osamostatňují se po 2 měsících a dospělosti dosahují v 8 měsících až jednom roce.\n\nV zajetí byl nejdelší doložený věk tarbíka egyptského 6 let a 3 měsíce.\n\nTarbíci jsou celkem nenáročná zvířata vhodná k chovu ve větším pouštním teráriu o velikosti aspoň 1,2 × 0,8 m, ve kterém by měl být dostatek vhodných úkrytů (jeskyněk z kamení nebo budek). Na dno je nejlepší vrstva písku. Teplota postačuje 23–26 °C – při ní jsou aktivní i ve dne, i když v přírodě při vyšších teplotách vylézají z nor až večer. Ke krmení je vhodná směs drobných semen, obilovin, které se doplňují o jemné seno, zelené části rostlin, zeleninu a ovoce, občas i hmyz. Je to spíše samotářské zvíře.\n\nPřes relativní nenáročnost chovu není zatím toto atraktivní zvíře mezi chovateli příliš rozšířené.\n\n\n"}
{"id": "189484", "url": "https://cs.wikipedia.org/wiki?curid=189484", "title": "Buchlovice (zámek)", "text": "Buchlovice (zámek)\n\nZámek Buchlovice leží v Buchlovicích ve Zlínském kraji, asi 11 km od města Uherské Hradiště. Celý barokní komplex se skládá ze dvou zámeckých budov a rozsáhlého parku. Je ve vlastnictví státu (správu zajišťuje Národní památkový ústav) a je přístupný veřejnosti.\n\nHistorie zámku navazuje na dějiny nedalekého hradu Buchlova, který se jako stará středověká pevnost stal na konci 17. století pro šlechtu nepohodlným. Traduje se, že tehdejší majitel panství, Jan Dětřich z Petřvaldu, postavil zámek pro svou manželku Eleonoru z Colonna-Felsu, původem z Itálie, pro kterou byl hrad příliš chladný. Zámek je vystavěn ve stylu italské barokní vily podle anonymního projektu odkazujícího na vídeňské případně slezské architektonické prostředí. Dostavěn je roku 1707. Rod Petřvaldů vystřídali roku 1800 Berchtoldové, kteří zde žili až do roku 1945, kdy byl zámek zestátněn. V roce 1805 umístil Leopold I. Berchtold v části zámecký budov vojenskou nemocnici. 5. května téhož roku byla obec povýšena na tržní městečko. Za Leopolda II. Berchtolda byl zámek vrácen svému účelu a honosně vybaven novým nábytkem a dalším historickým mobiliářem nejen z hradu Buchlova ale i nakoupeného na aukcích. Svou současnou podobu získal zámek až v prvních dvou desetiletích 20. století, kdy citlivé úpravy provedl architekt Dominik Fey. V roce 1945 byl zámek na základě Benešových dekretů zestátněn a roku následujícího předán jako významný doklad své doby do správy Národní kulturní komise a zpřístupněn veřejnosti. Jde o jeden z nejkrásnějších komplexů svého druhu u nás. \n\nZámek tvoří dvě protilehlé budovy, z nichž tzv. Horní zámek, nazývaný též Flora dříve sloužil hospodářským účelům (stáje, později hostinské pokoje). Uprostřed mezi budovami je dvůr s centrální kašnou. Honosný tzv. Dolní zámek zase sloužil k reprezentačním účelům a pro ubytování hraběcí rodiny. Zajímavá je sala terrena v přízemí této budovy s bohatou štukovou výzdobou a mozaikovými ornamenty na stěnách, situovaná pod hlavním sálem. \n\nInteriéry s původními štukovými stropy jsou zařízeny ve stylu historismu přelomu devatenáctého a dvacátého století a jsou vybyveny historickým a pseudoslohovým nábytkem. Součástí zámeckého inventáře je i významná sbírka italské, francouzské a nizozemské grafiky (rytiny Lucase Leydena, alegorie Pietra Breughela st., grafiky Henrika Goltzia, Rembrandtovy grafické listy). V okolních zahradách lze také navštívit sezónní výstavu fuchsií, chovnou stanici dravých ptáků nebo vinný sklep s tradičními moravskými víny. \n\n\nK zámku patří i zahrada a park, tvořící neoddělitelnou část reprezentační architektury šlechtického sídla. Představují jedny z nejvýznamnějších památek tzv. historické zeleně v České republice. Zahrada byla zakládána od počátku 18. století současně se zámkem. Kvůli specifickému terénu je uspořádaná terasovitě. Původně byl park koncipován v pravidelném barokním francouzském stylu. Na konci 18. století byl znovu upravován v tehdy módním duchu tzv. sentimentálního cítění, kdy procházka v uměle vytvořené přírodní krajině měla pomocí různých prvků (kompozice, sochařská díla) vyvolávat různé pocity a prožitky. Na těchto úpravách se podílel brněnský sochař Ondřej Schweigl. který byl pravděpodobně autorem samotné koncepce parku a také dnes převážně nezachované sochařské výzdoby. Dochoval se pouze pamětní obelisk s erbem rodu Petřvaldských. Podstatně rozšířen byl po nástupu Berchtoldů, kdy přibyla část přírodně krajinářského parku v anglickém stylu. Leopold I. Berchtold položil základ dendrologické sbírky parku. Botanik dr. Bedřich Berchtold se zase zasloužil se o výsadbu exotických a vzácných dřevin, jejichž semena a sazenice vozil ze svých cest po světě. Nyní má park celkovou rozlohu téměř 19 ha. Po roce 1958 byl park postupně obnovován. Roku 1964 byl park obohacen o výsadbu rododendronů. V roce 1981 začíná tradice letních výstav fuchsií.\n\n\n"}
{"id": "189487", "url": "https://cs.wikipedia.org/wiki?curid=189487", "title": "Hofgeismar", "text": "Hofgeismar\n\nHofgeismar je město v okrese Kassel, 25 kilometrů severně od Kasselu.\n\nPrvní písemná zmínka o městě pochází z roku 1082.\n\nSousední obce: Trendelburg, Reinhardswald, Grebenstein a Liebenau.\n\nMěstské části: Beberbeck, Carlsdorf, Friedrichsdorf, Hofgeismar, Hombressen, Hümme, Kelze, Sababurg a Schöneberg.\n\n\n"}
{"id": "189488", "url": "https://cs.wikipedia.org/wiki?curid=189488", "title": "Hotei", "text": "Hotei\n\nHotei ( \"Hotei\" nebo \"Hotai\") neboli Budai ( 布袋 – \"Bùdài\") jsou různá jména pro \"Smějícího se Buddhu\". Jeho původ je možné hledat v čínském mnichovi Čhci Cch' (čínsky, \"Keiši\" japonské čtení) resp. přezdívaný Putaj (neboli Budai) podle stále přítomného plátěného pytle, či (Budaiši), který žil v desátém století našeho letopočtu (zemřel roku 916), teprve později začal být považován za vtělení bódhisattvy Maitréji, tedy světce, který je předurčen stát se příštím buddhou. \n\nHotei se stal přirozenou součástí buddhismu, taoismu a šintoismu hlavně díky excentrickému zenovému mnichovi, který žil za vlády čínské dynastie Liang. V současné době zdobí podobizna Hoteie mnoho chrámů, restaurací a amuletů, má obvykle podobu tlustého buddhistického mnicha. V Japonsku je Hotei považován za jednoho ze \"Sedmi bohů štěstí\". V japonské mytologii je Hotei často popisován jako usměvavý stařík, který putuje světem, sleduje rušný život, hraje si s dětmi a vždy má pro ně v pytli nějakou sladkost.\n"}
{"id": "189489", "url": "https://cs.wikipedia.org/wiki?curid=189489", "title": "Bernard Barny de Romanet", "text": "Bernard Barny de Romanet\n\nBernard Henri Barny de Romanet (28. ledna 1894, Saint-Maurice-de-Sathonay – 23. září 1921) byl 17. nejúspěšnějším francouzským stíhacím pilotem první světové války s celkem 18 uznanými a 6 pravděpodobnými sestřely.\n\nNejprve sloužil u jednotky C.51 jako pilot průzkumného letounu. V únoru 1917 absolvoval přeškolení na jednomístné stíhací letouny a byl přeřazen k escadrille N.37. Na konci srpna 1918 se stal velitelem escadrille SPA.167.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\n23. září 1921 zahynul při letecké nehodě.\n\n"}
{"id": "189496", "url": "https://cs.wikipedia.org/wiki?curid=189496", "title": "Morový sloup (Vyškov)", "text": "Morový sloup (Vyškov)\n\nMorový sloup ve Vyškově - (\"Mariánský sloup nebo také socha Nanebevzetí Panny Marie\") stojí na Masarykově náměstí. Je dominantou náměstí. Byl postaven roku 1719 po morové epidemii, která ve Vyškově trvala skoro 50 let. Mor ve Vyškově řádil od 80 let 17. století až do druhého desetiletí století osmnáctého. V tomto období umřelo tolik lidí, že je ani nezapisovali do matriky. Morový sloup je dílem brněnského sochaře Jana Christiana Pröbstla.\n\nSloup zdobí sochy čtyř morových světců - sv. Františka Xaverského, sv. Šebestiána, sv. Rocha a sv. Karla Boromejského. Na dvou stranách soklu sloupu se nacházejí grotty, kde jsou umístěny sochy ležících morových světic - na severní straně sv. Rozálie a na jižní straně sv. Pavlíny. Další sochy na náměstí ve Vyškově jsou po stranách sloupu a to sochy sv. Floriána z roku 1754 (po ohni) a sv. Jana Nepomuckého z roku 1771.\n\n"}
{"id": "189497", "url": "https://cs.wikipedia.org/wiki?curid=189497", "title": "Bratrská jednota baptistů Děčín", "text": "Bratrská jednota baptistů Děčín\n\nSbor Bratrské jednoty baptistů v Děčíně je místní baptistickou církví v Křešicích a v Jílovém u Děčína, která má kolem 30 členů.\n\nPo odsunu Němců po 2. světové válce se do Děčína přistěhovalo několik baptistických rodin, které povzbuzeni kazatelem Burešem z Litoměřic založili misijní stanici. V roce 1949, jich bylo už 35 členů a scházeli se ve Fügnerově ulici. 3. července 1950 se v Děčíně konal první křest, a to na Ploučnici, kde bylo pokřtěno 13 duší, z toho 10 místních. Další křest byl v roce 1952, kdy kazatel Bureš pokřtil dalších 13 lidí z Děčína. Tehdy byl tento kazatel komunisty nezákonně odsouzen a uvězněn. V závěru padesátých let vznikl na této stanici rozkol a v roce 1957 pro různost názorů odešli někteří do Jednoty českobratrské, dnešní Církve bratrské. Ve Fügnerově ulici se scházeli 12 let. Roku 1961 vypověděl komunistický městský úřad církvi podnájem ve prospěch Osvětové besedy. Misie ale pokračovala, k Bohu se obraceli další lidé, konaly se křty. V té době se od sboru odpojila větší skupina členů do tehdy tajně se utvářejícího letničního hnutí. V roce 1985 baptisté koupili pro své shromažďování vilu v Děčíně-Křešicích a tak byli po letech konečně ve svém. V době po revoluci (1989) došlo k třetímu velkému odchodu z tohoto společenství - bylo zde hodně mladých a ti se rozhodli odejít do rodícího se Křesťanského společenství. Samostatným sborem je Děčín od roku 1999 a schází se na dvou místech – v Křešicích a v Jílovém u Děčína.\n\n\n"}
{"id": "189506", "url": "https://cs.wikipedia.org/wiki?curid=189506", "title": "West highland white teriér", "text": "West highland white teriér\n\nWest highland white teriér neboli westík je plemeno psa. Patří mezi teriéry, plemeno norníků. Pochází z West Highland ve Skotsku. Šlechtění plemene začalo v 19. století. Cílevědomou plemenitbou vzniklo čistě bílé plemeno teriéra. Plemeno je chovateli oblíbené v Severní Americe a v Evropě, nejrozšířenější je ve Spojeném království, rozšířené v Německu a Belgii. V České republice je chován běžně.\n\nNejbližšími příbuznými west highland white teriéra jsou cairn teriér, skotský teriér a skye teriér – formy vzniklé z původních krátkonohých teriérů ze Skotska.\n\nPředkové dnešního west highland white teriéra byli lovečtí psi žijící na západním pobřeží Skotska a přilehlých ostrovech. Sloužili při lovu na jezevce, lišky a vydry. Nejčastěji byli zbarveni šedě, žlutavě, červeně a žíhaně. Občas se narodila bílá štěňata, která však byla z chovu vyřazována, protože byla považována za nevhodná k práci v noře.\n\nV 19. století se chovu bílých teriérů začal věnovat plukovník Edward Donald Malcolm z Poltallochu (1837–1930). Uvádí se, že to bylo poté, když byl na lovu nešťastnou náhodou postřelen jeho oblíbený pes. Aby byli psi v terénu lépe viditelní, rozhodl se nechávat v chovu právě bílá štěňata. Nekřížil psy s jinými bíle zbarvenými teriéry, kteří tehdy žili na severu Skotska, ani s jinými teriéry. Malcolmovi poltallošští bílí psi byli velmi úspěšnou, čistokrevnou linií, která se stala základem moderního chovu. Plukovník E. D. Malcolm si nepřál (1903) uvádět souvislost mezi jménem Poltalloch a vyšlechtěným plemenem („Poltalloch Terrier“, viz též klan Malcolmů) a trval na přejmenování plemene bílých teriérů. Název plemene „West Highland White Terrier“ byl poprvé uveden v publikaci L. C. R. Camerona \"Otters a Otter Hunting\" (Vydry a lov vyder) v roce 1908. Plemeno bylo uznáno v roce 1905.\n\nHmotnost 7–10 kg, výška v kohoutku 28 cm. Pes silné stavby těla, s odvážným výrazem, spoustou energie a pravou tvrdohlavou teriérskou povahou. Oči jsou daleko od sebe a jsou tmavé. Hlava je osrstěna delšími chlupy, uši jsou malé a vzpřímené. Hřbet je krátký a rovný s vesele neseným ocasem, který se převážně nekupíruje. Celkový dojem: krátkonohý, dlouhosrstý, dobře stavěný a osvalený teriér. Hodí se do rodiny; k lovu se již nevyužívá. Dožívá se kolem 15 let.\n\nJe temperamentní, rychlý, vytrvalý, bystrý, učenlivý, samostatný.\n\nWest highland white teriér je méně ostrý než ostatní teriéři; je přátelský, hravý, aktivní a tvrdohlavý. Učí se rád, ale trvá mu déle, než pokyn pochopí správně. Má sklon dělat si nároky na svého pána. Je dobrý hlídač, protože je ostražitý. S dětmi vychází dobře, je dovádivý a vyhledává zábavu. Sklon kousat a štípat se téměř podařilo vymýtit organizovaným chovem. Kousnout může, bude-li se cítit ohrožený. Se psy většinou vychází dobře, ať je druhý pes jakéhokoliv plemene. Velkých zvířat (krávy, koně) se bojí a většinou na ně reaguje štěkotem. Nemá sklon pronásledovat rychle se pohybující objekty. Je vhodné chovat jej ve větší smečce psů.\n\nPři výchově, která musí začít od štěněte, potřebuje přísný přístup a důslednost.\n\nS domácími zvířaty a kočkami by měl být seznámen již jako štěně, aby je v pozdější době neproháněl. Na zahradě hubí drobné hlodavce. Rád vyhrabává díry v zemi.\n\nMá dvojitou srst, která ho původně chránila před rozmary skotského počasí – krycí tvrdá srst odolávala dešti, měkká podsada udržovala teplo. Srst je náročná na pravidelnou údržbu. Protože west highland white teriér nelíná, je třeba srst nejméně jednou za dva měsíce trimovat (trimování je vytrhávání odumřelé srsti, která sama nevylíná). Trimování by měl provádět zkušený trimér. (Pokud není srsti věnována dostatečná péče, mohou se objevit alergické nemoci kůže.)\n\nWest highland white teriér je označován za mladé plemeno. Český (československý) chov začal již před několika desítkami let – oficiálně byl první west highland white teriér u nás zapsán v roce 1962. Plemeno v Čechách zakořenilo díky chovatelům, kteří importovali chovné jedince ze zahraničí a rozšiřovali chovnou základnu. \n\n\n\n"}
{"id": "189512", "url": "https://cs.wikipedia.org/wiki?curid=189512", "title": "Supaplex", "text": "Supaplex\n\nSupaplex je arkádová počítačová hra, kterou vytvořili Michael Stopp a Philip Jespersen z Dream Factory.\n\nPrvní hra tohoto typu se jmenovala Boulder Dash, přičemž Supaplex byl prvním klonem, který z tohoto typu žánru nabídnul prakticky vše. Od pouhoprostého sbírání diamantů a vyhýbání se kamenům se v Supaplexu najednou objevily společně s velmi slušnou grafikou a skvělým designem (prostředí hry je tvořeno počítačovým hardwarem) i desítky nových možností, které dodaly hře lepší hratelnost.\n\nDalším inovujícím prvkem, do té doby v herním světě naprosto neobvyklým, byla možnost zakládat si ve hře účty, kdy každý uživatel měl pouze jeden a postupování mezi levely bylo závislé na účtech. Pokud hráč stihl ve velmi krátkém čase, jeho čas a účet se zapsaly do High-Score.\n\nV roce 2013 vznikla upravená verze hry Supaplex.\n\nZákladem je prázdná plocha, ve které se hráč pohybuje s červenou kuličkou jménem Murphy.\n\nPro dokončení levelu je nutné posbírat určitý počet tzv. infotronů (většinou všechny) a dojít k východu.\n\nVe hře je škála různých stěn: vodorovné, horizontální, zničitelné, nezničitelné, kluzké (kameny nedrží na jejich okrajích).\n\nHru hráči ztěžují nástrahy, např. nůžky, hvězdičky, elektrizující pole atd.\n\nVe hře hráče čekají překážky jako jsou roury, které umožňují průchod jen v určitém směru. Dále tři druhy disket: oranžové, žluté a červené, které mají různé možnosti použití.\n\n"}
{"id": "189518", "url": "https://cs.wikipedia.org/wiki?curid=189518", "title": "Špenát setý", "text": "Špenát setý\n\nŠpenát setý (\"Spinacia oleracea\") je druh jedlé krytosemenné rostliny z čeledi laskavcovitých. Je to jednoletá rostlina. Jedná se o důležitou listovou zeleninu. Kultivována byla v jihozápadní Asii, patrně v Persii. Samotný název je odvozován z perského Esfenadž (اسفناج). Přes Sýrii a Arábii se dostal do severní Afriky, odkud se dostává kolem roku 1100 do Španělska a dále se pak šíří po Evropě. První recepty, ve kterých se používá špenát, jsou dochovány v kuchařské knize z roku 1390.\n\nNavzdory všeobecnému mínění není špenát zvlášť bohatý na železo, ale i tak obsahuje cenné živiny. Podle některých výzkumů je to dobrý prostředek na prevenci rakoviny. Ve špenátu jsou obsaženy karotenoidy (i beta-karotenu), a to ve vysokých koncentracích. Obsahuje také lutein, karotenový pigment, který působí antioxidačně. Výzkumy prokázaly, že častější konzumace potravy bohaté na beta-karoten pomáhá předejít degenerace žluté skvrny oční sítnice, která často způsobuje slepotu u starších lidí. Špenát se odedávna doporučoval na vysoký krevní tlak (obsahuje hodně draslíku, který reguluje krevní tlak), anémii a také zácpu. Také obsahuje vysoký obsah vitamínu K 380μg/100g. Tudíž lidé, kteří užívají Warfarin, si musí dávat větší pozor na konzumaci špenátu. Denní množství vitamínu K je 90-120μg(μg-mikrogram).\n\nTraduje se, že obecné považování špenátu za hodnotný zdroj železa vzniklo matematickou chybou, kde byla při analýze špatně napsaná desetinná čárka. Údajný článek s chybou se však nepodařilo dohledat a možná jde jen o legendu.\n\nVýzkumy ovšem prokázaly přítomnost fytohormonů, působících na vývoj svalstva člověka.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v špenátu.\n\n\n \n"}
{"id": "189522", "url": "https://cs.wikipedia.org/wiki?curid=189522", "title": "Herstal", "text": "Herstal\n\nHerstal (valonsky \"\") je frankofonní obec v Belgii.\nLeží na řece Máze ve valonské provincii Lutych. Má 38 772 obyvatel a rozkládá se na ploše 23,54 km² (údaje z 1. července 2013).\n\n1. ledna 1977 byly k Herstalu v rámci politiky slučování obcí v Belgii připojeny obce Milmort, Vottem (kromě několika ulic připojených k Lutychu) a část bývalé obce Liers (druhá část se stala součástí Juprelle). Obec Herstal sousedí s městem Lutych a je součástí jeho aglomerace, která čítá přibližně 600 000 obyvatel.\n\nBlízkost řeky Mázy a dostatek surovin v této oblasti přitahovaly osadníky již od 5. tisíciletí př. n. l. Na konci období Římanů a na začátku období Merovejců se z osady stala pevnost, v té době známá jako \"Héristal\". Řeku Mázu zde protínala důležitá cesta z Tongerenu do Cách a převoz cestujících přes řeku z Herstalu do Jupille pravděpodobně zajišťovala pramice.\n\nV 7. století se v Herstalu narodil Pipin II. Prostřední, majordomus Austrasie, Neustrie a Burgundska za merovejského krále Theudericha III. Pipin Prostřední si pravděpodobně vybral Herstal jako hlavní sídlo vzhledem k blízkosti velkých měst jako Tongeren, Maastricht a Lutych. V Herstalu se narodil i jeho syn Karel Martel a pravděpodobně i jeho pravnuk Karel Veliký, který zde žil přinejmenším patnáct let. Karel Veliký později přesunul své sídlo do Cách, a tak skončilo období slávy Herstalu coby hlavního města říše.\n\nHerstal se stal součástí vévodství Dolní Lotrinsko, které bylo na konci 12. století připojeno k Brabantskému vévodství.\nNavzdory blízkosti Lutychu se území Herstalu stalo součástí biskupství Lutych až roku 1740, kdy jej lutyšský kníže-biskup Georges-Louis de Berghes koupil od Fridricha II. Velikého. V té době byl Herstal známý svými řemeslníky – výrobci keramiky, kováři a hodináři.\n\nV 19. století Herstal prožíval období rozvoje průmyslu uhlí a oceli. Světový věhlas mu přineslo založení zbrojovky Fabrique Nationale (FN) roku 1889. Působilo zde také několik výrobců motocyklů. 7. srpna 1914, na začátku první světové války, v Herstalu německá armáda popravila 27 civilních obyvatel a zničila 10 domů.\n\nPo druhé světové válce nastalo dlouhé období úpadku těžkého průmyslu, což vedlo k drastickému snížení počtu pracovních míst v těchto oblastech. Na jejím území působí 200 společností, např. Techspace, který vyrábí přesné součástky k raketám Ariane pro Evropskou kosmickou agenturu.\n\n\n\n"}
{"id": "189523", "url": "https://cs.wikipedia.org/wiki?curid=189523", "title": "Dostaveníčko ve mlýnici", "text": "Dostaveníčko ve mlýnici\n\nDostaveníčko ve mlýnici (známo také jako Švábovo zmařené dostaveníčko) je první český hraný film. Průkopník české kinematografie Jan Kříženecký ho natočil společně s dalšími dvěma filmy (\"Výstavní párkař a lepič plakátů\" a \"Smích a pláč\") původně pro návštěvníky Výstavy architektury a inženýrství v Praze roku 1898. Ve všech třech filmech byl hereckým protagonistou známý pražský písničkář, kabaretní komik, autor a vydavatel kupletů a drobných scénických útvarů a obchodník Josef Šváb-Malostranský.\n\nPostarší pražský záletník si dá před mlýnicí schůzku s mlynářkou. Upozorněn svým práškem objeví se náhle před mlýnem mlynář s pometlem v ruce. Za přispění mlynářské chasy pak záletník dostává pořádný výprask.\n\nV roce 1898 uspořádal Spolek inženýrů a architektů ve spolupráci s pražským magistrátem Výstavu architektury a inženýrství. Jednou z atrakcí této výstavy se stal i pavilon Českého kinematografu, který patřil dvěma pomocným technikům stavebního úřadu při pražském magistrátu, Janu Kříženeckému a Josefu Františku Pokornému. Pavilon zahájil svou činnost 19. června, kdy se konalo první kinematografické představení. Jelikož již kinematograf nebyl bezprostřední novinkou, musel jej Kříženecký posunout dál, nespokojil se tak s pouhým promítáním „oživených fotografií“, ale přišel s myšlenkou natočení vlastních snímků. V den zahájení bylo na programu celkem deset „oživených fotografií“. Repertoár Českého kinematografu tvořily filmy, které byly dodány Lumièrovou továrnou a dále také filmy, které natočil sám Jan Kříženecký. První Kříženeckého filmy, které se objevily na zahajovacím programu, byly natočeny ještě před zahájením výstavy. Jednalo se o filmy \"Svatojanská pouť v českoslovanské vesnici\", \"Polední výstřel z děla na baště sv. Tomáše\" a \"Purkyňovo náměstí na Královských Vinohradech\". Postupně na programu přibývaly další a další české kinematografické obrazy. Mezi nimi se objevily i první české filmy s inscenovaným obsahem.\n\nHistorie prvních českých hraných filmů začíná dne 30. dubna, kdy Josef Šváb-Malostranský zaslal dopis Janu Kříženeckému a Josefu Pokornému, ve kterém reagoval na zprávu o Českém kinematografu, která byla uveřejněna v Národní politice. V dopise, který je uložen v depozitáři Národního technického muzea, se Šváb-Malostranský nabídl k „aranžování některých humorných scén“, bez kterých by se podle jeho mínění Český kinematograf nemohl obejít. Kříženecký s Pokorným nabídku přijali a vznikly tak tři první české inscenované „oživlé fotografie“: \"Dostaveníčko ve mlýnici\", \"Výstavní párkař a lepič plakátů\" a \"Smích a pláč\". Nutno podotknout, že filmy v době prvopočátku kinematografie většinou žádné názvy neměly, nebyly svými tvůrci vnímány jako něco, co by se mělo nějak jmenovat. Názvy, pod nimiž se objevovaly v katalozích výrobců, v programech projekcí nebo novinových článcích měly charakter označení, který sloužil k jejich identifikaci a nastínění jejich obsahu. Stejně tak tomu je i u názvů prvních českých filmů. O filmu Dostaveníčko ve mlýnici se tak hovoří i pod názvy jako \"Scéna ve mlýnici\", \"Švábovo překažené dostaveníčko\", \"Švábovo zmařené dostaveníčko\", \"Překažené dostaveníčko\", \"Dostaveníčko u mlýnice\", \"Zastaveníčko u mlýnice\" aj.\n\nPodle vzpomínek Josefa Švába-Malostranského bylo Dostaveníčko ve mlýnici natočeno jako první. Natáčení probíhalo přímo v areálu výstaviště před staročeskou mlýnicí, která zde stála od Národopisné výstavy roku 1895. Na rozdíl od tehdejší filmové tvorby byla tak dekorace zastoupena reálným prostředím a diváci mohli na plátně poznat místa, kudy před chvíli procházeli. S výjimkou role záletníka, kterou hrál Josef Šváb-Malostranský, byly zbývající role obsazeny neherci. K roli mlynářky se propůjčila číšnice z blízké vinárny, třebaže starší prameny uvádějí mylnou informaci, že ji hrála Marie Gýrová-Kříženecká . Mlynáře si zahrál Ferdinand Gýra, pozdější švagr Kříženeckého, který je v některých pramenech uváděn jako František Gýra, což je zřejmě omyl.\n\nVšechny první Kříženeckého filmy byly natáčeny na kameru a materiál zaslaný přímo od firmy bratrů Lumièrových z Lyonu. Délka materiálu jednoho filmového pásu byla omezena na 17 metrů. Z tohoto filmu se dochovalo 14,7 metrů filmu. Do programu Českého kinematografu byl film zařazen 3. července.\n\nÚdaje v této části (a rovněž v infoboxu) jsou zpracovány tak, jak je uvádí české filmografické příručky. Avšak podle vzpomínek Vincence Pokorného, který byl očitým svědkem natáčení a jehož vzpomínky na toto natáčení bylo na počátku padesátých let dvacátého století filmovými historiky zaznamenáno, humorné scénky aranžoval sám Josef Šváb-Malostranský a Jan Kříženecký je pouze nasnímal. S názorem, že pod profesí režiséra je lépe uvádět Josefa Švába-Malostranského se můžeme setkat i jinde v české filmové literatuře.\n\nVe speciálním vydání kulturního čtrnáctideníku Rozpravy Aventina z roku 1928 věnovaném pouze filmu byl otištěn i článek, ve kterém první český filmový herec Josef Šváb-Malostranský po třiceti letech vzpomíná na své první filmování v roce 1898. O filmu Dostaveníčko ve mlýnici napsal:\n\n"}
{"id": "189524", "url": "https://cs.wikipedia.org/wiki?curid=189524", "title": "Myšenec (hrad)", "text": "Myšenec (hrad)\n\nMyšenec je zřícenina hradu z dob Přemyslovců založeného ve 13. století pohlcená zástavbou vsi Myšenec. Od roku 1963 je chráněna jako kulturní památka.\n\nHrad založil král Přemysl Otakar II. po polovině třináctého století. První a jediná písemná zmínka pochází z králem vydané listiny z roku 1273. Hrad byl zejména reprezentativním sídlem, na kterém mělo docházet k významným diplomatickým jednáním. V době po Přemyslově smrti ztratil svůj význam, a byl opuštěn. Později byla jeho zřícenina považována za pozůstatky kláštera nebo královského loveckého domu. Na přelomu osmnáctého a devatenáctého století byly mezi zbytky hradu postaveny obytné domy.\n\nZ obraného hlediska stál hrad v nevýhodné poloze pod vrcholem nízkého návrší. Jeho čtvercový půdorys ohraničovala hradba, před níž se nacházel parkán. Část parkánové hradby se dochovala na severní straně. S odstupem několika metrů za ní stál dlouhý palác s plochostropým přízemím a reprezentačními prostorami v patře. Z dochovaných fragmentů zdiva víme, že zde bývaly dvě obytné jednotky tvořené ústředním sálem a dvěma menšími komnatami po jeho stranách. Místnosti byly vytápěny teplovzdušným topením a osvětlovala je hrotitá kružbová okna. Přes parkán vedl můstek, který zpřístupňoval prevét umístěný v parkánové hradbě. Na východní část paláce navazovala kaple zaklenutá žebrovou klenbou. Drobné fragmenty zdiva se dochovaly také v jihozápadním nároží a v podobě druhotně použitých kamenických prvků ve zdech mladších domů.\n\nZbytky hradu jsou částečně volně přístupné mezi myšeneckými domy. Vesnicí vede zeleně značená turistická trasa okolím Protivína a cyklotrasa č. 1146. Na jihozápadním okraji vesnice se nachází přírodní památka Myšenecká slunce.\n\n"}
{"id": "189529", "url": "https://cs.wikipedia.org/wiki?curid=189529", "title": "Jean Chaput", "text": "Jean Chaput\n\nJean Chaput (17. září 1893, Paříž – 6. května 1918, poblíž Montdidier) byl 18. nejúspěšnějším francouzským stíhacím pilotem první světové války s celkem 16 uznanými sestřely.\n\nSkoro všech svých sestřelů docílil v řadách escadrille N.57, později přejmenované na SPA.57. V dubnu 1918 převzal velení SPA.57, ale už následující měsíc zahynul, když byl jeho SPAD S.XIII sestřelen německým esem Hermannem Beckerem z Jasta 12.\n\nBěhem války získal mimo jiné tato vyznamenání: Médaille militaire, Légion d'honneur, Croix de Guerre a britský Military Cross.\n\n"}
{"id": "189536", "url": "https://cs.wikipedia.org/wiki?curid=189536", "title": "Panasonic", "text": "Panasonic\n\nPanasonic (パナソニック \"Panasonikku\") je mezinárodní obchodní značka, pod kterou japonská firma Panasonic Corporation prodává své výrobky z oblasti spotřebné elektroniky. Vznikla ze značek \"Technics\" a \"JVC\", náleží do Matsushita Electric Industrial Co Ltd. of Japan (MEI). Firmu Matsushita založil Kónosuke Matsushita v roce 1918 v prefektuře Ósaka v Japonsku.\n\n\nV roce 2010 přichází Panasonic jako první na trh s plazmovou 3D televizí.\n\nPanasonic byl hlavním sponzorem již neexistující stáje Toyoty v závodech Formule 1 (Toyota F1), také známé jako \"Panasonic Toyota Racing\"'. Hiro Matsushita, vnuk zakladatele společnosti, je bývalým automobilovým závodníkem, který je stále činný v oblasti automobilismu.\n\nPanasonic je oficiálním partnerem a sponzorem Major League Soccer.\n\nPanasonic vlastní fotbalový tým japonské hlavní ligy J. League, jeho název je Gamba Osaka.\n\nPanasonic sponzoruje Sterling Marling v sérii poháru Nextel Cup.\n\nPanasonic je hlavním sponzorem roku 2007 ve World Solar Challenge.\n\nPanasonic byl hlavním sponzorem olympijských her v roce 1988 a byl oficiálním partnerem pro LOH 2008.\n\nČeská stránka Panasonicu\nSlovník pojmů Panasonicu\n"}
{"id": "189538", "url": "https://cs.wikipedia.org/wiki?curid=189538", "title": "Ivan VI. Antonovič", "text": "Ivan VI. Antonovič\n\nIvan VI. Antonovič ( – ) byl ruský car v letech 1740–1741. Panovníkem se stal, když mu byly pouhé dva měsíce a sesazen z trůnu byl již po čtrnácti měsících vlády, kterou však fakticky vykonávala jeho matka Anna Leopoldovna jakožto regentka. Od této chvíle až do své tragické smrti byl Ivan vězněn.\n\nBezdětná carevna Anna Ivanovna (vládla v letech 1730–1740) dlouho řešila problém s následnictvím trůnu a nakonec se rozhodla povolat do Ruska svou teprve třináctiletou neteř Alžbětu Meklenburskou (dceru své starší sestry Kateřiny a vnučku Ivana V.) a za dědice vyhlásit jejího tehdy ještě nenarozeného syna. Alžběta přijala pravoslaví, nové jméno Anna Leopoldovna a ve svých jednadvaceti letech se v roce 1739 provdala za bratrance císařovny Marie Terezie, Antonína Ulricha z rodu brunšvických vévodů. V srpnu 1740 se vytoužený následník skutečně narodil. O dva měsíce později (17. října) carevna Anna I. Ivanovna umírá a na trůn je dosazeno dvouměsíční dítě jako car Ivan VI., za něhož ovšem zpočátku vládl oblíbenec zemřelé carevny, kuronský vévoda Arnošt Jan von Biron. S podporou armády provedla matka malého Ivana Anna Leopoldovna 8. listopadu 1740 převrat a Biron byl poslán do vyhnanství. Za Ivana VI. od této chvíle vládla jeho matka.\n\nO rok později, v noci z 24. na 25. listopad proběhl další převrat a na trůn usedla dcera cara Petra I. Velikého jako Alžběta I. Rodina brunšvického vévody byla nejprve vypovězena, ale než k tomu došlo, bylo vypovězení změněno na internaci. Vévoda brunšvický byl nakonec s celou rodinou poslán do Solověckého kláštera na dalekém severu. Pro špatné počasí tam však nedorazili a zůstali v Cholmogorách u Archangelska. Malého cara od rodiny odtrhli a věznili zvlášť (jeho matka zemřela v cholmogorském vyhnanství roku 1746). Jelikož panovala obava, že by se jej mohl pokusit někdo osvobodit, byl ve svých šestnácti letech, tedy v roce 1756, převezen do šlisselburské pevnosti u Petrohradu.\n\nVe společnosti několika důstojníků žil od této chvíle Ivan VI. pod novým jménem Ivan Grigorij ve zdech nedobytné pevnosti. Celoživotní věznění zanechalo na mladíkovi své následky: trpěl záchvaty zuřivosti, depresemi a halucinacemi. Po smrti carevny Alžběty I. jej chtěl nový car Petr III. osvobodit, ale Ivan VI. byl již tehdy v tak špatném zdravotním a psychickém stavu, že to nemělo žádný smysl. Petr se postaral alespoň o to, aby bylo s Ivanem konečně slušně zacházeno. Sám Petr III. se ovšem zanedlouho ocitl ve vězení, kde byl následně zavražděn a na trůn usedla jeho žena jako carevna Kateřina II. Ta si nechala v roce 1762 Ivana předvést a vedla s ním rozhovor. Poté potvrdila instrukci Petra III. a zopakovala příkaz, který dala před lety Alžběta I. – v případě nemoci neposkytovat tomuto vězni lékařskou pomoc. Byl vydán ještě jeden příkaz. Pokud by se někdo pokusil Ivana osvobodit, měl být carevič neprodleně zbaven života.\n\n4. července 1764 došlo ve šlisselburské pevnosti ke vzpouře, kterou vedl velitel stráže Vasilij Mirovič. Ten zajal velitele pevnosti a vzbouřené vojáky vedl do části, kde byl vězněn Ivan. Dva strážci, kteří Ivana hlídali – poručík Čekin a kapitán Vlasjev – však stačili splnit carevnin příkaz: Ivan VI. byl ve věku čtyřiadvaceti let ve své cele zavražděn. Na jeho těle bylo nalezeno osm ran šavlí. Dodnes není jisté, zda nebylo celé spiknutí uměle vyvoláno s cílem zlikvidovat nepohodlného právoplatného dědice trůnu. Jisté je, že oba vrazi byli bohatě odměněni a získali doživotní služné. Vůdce povstání Mirovič byl však v září 1764 popraven.\n"}
{"id": "189539", "url": "https://cs.wikipedia.org/wiki?curid=189539", "title": "Malcolm David Kelley", "text": "Malcolm David Kelley\n\nMalcolm David Kelley (* 12. června 1992) je americký herec. Narodil se v Bellfloweru v Kalifornii. Po narození byl dán k adopci a nová rodina se jej ujala až po třinácti měsících. Účinkoval v několika reklamách, z filmů je nejznámější You Got Served. Hraje postavu Walta Lloyda v seriálu Lost.\n\nWalter „Walt“ Lloyd je jedním z těch, kdo přežili havárii letu 815 společnosti Oceanic. Je synem Michaela Dawsona, ale nemá se svým otcem příliš dobré vztahy. Několik různých lidí ho nazvalo výjimečným a zdá se, že má nějakou zvláštní abnormální moc. Byl unesen „Těmi druhými“ a ke svému otci se vrátil výměnou za Kate, Jacka, Sawyera a Hurleyho. Od chvíle, kdy se svým otcem opustil ostrov na motorovém člunu v daném kurzu 325, není známo, kde se nachází.\n\n"}
{"id": "189545", "url": "https://cs.wikipedia.org/wiki?curid=189545", "title": "Daniel Dae Kim", "text": "Daniel Dae Kim\n\nDaniel Dae Kim (* 4. srpna 1968 Pusan), rodným jménem Kim Te-hjon (korejsky: 김대현, anglický přepis: \"Kim Tae-Hyon\") je americko-korejský herec.\n\nNarodil se v Jižní Koreji, po dvou letech se jeho rodina přestěhovala do USA, vyrůstal v Eastonu v Pensylvánii. Vystudoval Freedom High School v Bethlehemu a Haverford College.\n\nPředtím, než hrál v seriálu \"Ztraceni\" (přestože celý tento seriál mluví korejsky, ve skutečnosti ovládá jen základy korejštiny), objevoval se především v menších rolích ve sci-fi a fantasy seriálech a filmech.\n\nJe ženatý, má dvě děti.\n\nJin-Soo Kwon je jedním z přeživších pasažérů z přední části havarovaného letadla společnosti Oceanic. Je jediným zachráněným, který nemluví anglicky, přesto však během svého pobytu na ostrově pochytí pár slov a frází díky své ženě Sun, která angličtinu ovládá. Jejich manželství je vrtkavé po celou dobu jeho trvání a příchod na ostrov na tom nic nezmění.\n\nChin Ho Kelly je hlavní postava kriminálního seriálu Hawaii Five-0. Detektiv poručík Chin Ho Kelly je bývalým Honolulským policistou, který byl svěřencem Stevova otce Johna McGarretta. Bohužel byl falešně obviněn z korupce a proto odešel od policie. Když Steve McGarrett sestavuje svůj tým, nabídne mu práci u speciální jednotky Five-0. Postupem času se odhaluje Chinova nevina a dostane možnost vrátit se k policii, to ovšem nepřijme.\n\n"}
{"id": "189547", "url": "https://cs.wikipedia.org/wiki?curid=189547", "title": "Pekařova brána", "text": "Pekařova brána\n\nPekařova brána je krátký silniční tunel, resp. skalní brána na katastru obce Vyskeř v okrese Semily v Libereckém kraji. Nachází v Českém ráji na silnici III/27926 (km 10,9, evidenční číslo 27926-4) pod Lažany, částí obce Vyskeř, asi 5 km severně od města Sobotka.\n\nTunel má délku 4 m, světlou výšku 4,9 m a zprovozněn byl v roce 1914. Kvůli tvaru lomeného oblouku je však vjezd omezen pro vozidla do 3,8 metru výšky. \n\nBrána byla vytvořena uměle. Vznikla při stavbě silnice, když její stavitelé narazili na pískovcovou skálu nazývanou Mnich a rozhodli se, že ji zachovají. Vytesali do ní gotický oblouk a zároveň její vrch zpřístupnili po schodech. Název Pekařova brána pochází z doby, kdy tudy vedla původní turistická stezka z hradu Kost na hrad Valdštejn, pojmenovaná po českém historikovi Josefu Pekařovi.\n\n"}
{"id": "189552", "url": "https://cs.wikipedia.org/wiki?curid=189552", "title": "Andělská Hora (hrad)", "text": "Andělská Hora (hrad)\n\nAndělská Hora (původně nazývaný ) je zřícenina hradu na kopci Andělská hora v obci Andělská Hora, asi 8,5 km jihovýchodně od Karlových Varů. Hradní zřícenina na vrcholu čedičové homole je dominantou celého okolí. Jádro stavby tvořil vnitřní nebo též horní hrad na nejvyšším místě skalnatého hřebenu. Andělská Hora měla spolu s hradem Bečov chránit rýzmburské panství. Koncem 15. století bylo v podhradí založené městečko Andělská Hora. Od roku 1964 je zřícenina chráněna jako kulturní památka.\n\nPrvní písemná zmínka o hradu Andělská Hora (tehdy nazývaný \"Englburg\") pochází z roku 1402, kdy byl jeho majitelem Boreš z Rýzmburka. Jeho syn Boreš postoupil roku 1406 bečovské panství i s Andělskou Horou Oldřichu Zajíci z Házmburka, bratrovi pražského arcibiskupa Zbyňka Zajíce pravděpodobně za královský hrad Přimdu. Oldřich Zajíc držel hrad až do své smrti v roce 1414 a poté připadl jako odúmrť královské komoře. Ale už roku 1415 zde vládl loketský purkrabí Janek Maleřík. V roce 1430 obsadil královský hrad husitský hejtman Jakoubek z Vřesovic. Roku 1437 císař Zikmund kancléři Kašparu Šlikovi daroval Loketsko i s Andělskou Horou, kterou vrátil Jakoubek královské komoře. Po Kašparově smrti († 1449) se ujal šlikovského panství jeho bratr Matyáš. Ze strategických důvodů král Jiří z Poděbrad roku 1461 přiměl Šliky, aby mu hrad postoupili. Hrad pak předal jako doživotní zástavu Zbyňku Zajícovi z Hazmburka. Po Zajícově smrti († 1463) dal král hrad svému synovi Hynkovi a rozšířil panství o Radošov, Šemnici a dalších osm vesnic. Hynek však v témže roce předal hrad královskému komorníkovi Janovi ze Štampachu s podmínkou že bude vždy Poděbradským otevřen. Po vypuknutí války mezi panovníkem a Zelenohorskou jednotou se roku 1466 zmocnil hradu člen jednoty, míšeňský markrabí Jindřich II. z Plavna. Až roku 1469 dobylo královské vojsko hrad zpět.\n\nPo nástupu Vladislava II. na český trůn (1471) obnovil Jindřich III. z Plavna rodové nároky na hrad. K navrácení došlo roku 1482 při jednání v Mostě. Jindřich sice ztratil v Sasku Plavno, ale získal v Čechách hrady Bečov a Andělskou Horu. Když v roce 1496 prodal Bečov, stala se Andělská Hora sídlem rodového panství. V majetku rodiny zůstal hrad do roku 1565, kdy jej získali vzdáleně příbuzní Lobkovicové. Mikuláš Hasištejnský z Lobkovic roku 1567 prodal hrad svému švagru Jindřichu z Fictumu. Po jeho smrti koupil hrad Kašpar Colonna z Felsu. Jeho syn Linhart se účastnil stavovského povstání, za což byl posléze odsouzen ke ztrátě cti i všeho majetku. Roku 1622 koupil Andělskou Horu s nedalekým Hartenštejnem a Činovem od královské komory císařský rada Heřman Černín z Chudenic, který zde ale nežil. Za třicetileté války v roce 1635 obsadili a vydrancovali hrad Švédové a hrad byl pouze udržován. Jeho zkázu dovršil velký požár v roce 1718 a hrad je od té doby neobyvatelný.\n\nV šedesátých až osmdesátých letech patnáctého století, kdy se Andělská Hora stala sídlem plavenského panství, došlo k rozsáhlé pozdně gotické přestavbě. Hrad byl rozšířen o nové opevnění hradního jádra a o předhradí s branami. Tato nákladná přestavba plavenské panství zadlužila. Za Jindřicha IV. z Plavna byl v polovině 16. století postaven renesanční dvoupatrový palác se sklípkovými klenbami v patře, jehož neobvyklý pětiúhelníkový půdorys byl dán tvarem terénu.\n\nPo Heřmanu Černínovi zdědil roku 1652 kysibelské panství včetně hradu Andělská Hora jeho prasynovec Humprecht Černín z Chudenic. Černínové vlastnili toto panství až do roku 1734, kdy je prodali rodu Hartigů. Hartigové vlastnili hrad do roku 1794 a poté se zde vystřídala řada majitelů, až se roku 1868 vrátil opět do majetku Černínů. Ti jej vlastnili až do roku 1945, kdy jim byl zkonfiskován.\nNa zříceninu hradu se vydávali i lázeňští hosté z Karlových Varů. Johann Wolfgang von Goethe zde oslavil svoje 37. narozeniny.\n\nRadnice obce Andělská hora připravuje projekt, v jehož rámci mají na hradě proběhnout záchranné a konzervační práce. Dosud však není zřejmé, kdo bude jeho majitelem – nejsou totiž vyřešené restituční nároky Černínů, kteří se o něj přihlásili. Dokud soud o restitučním nároku nerozhodne, stavba formálně patří majiteli pozemku, tedy obci.\n\nNa hradě se natáčel film Balada pro banditu.\n\nNejstarší část hradu je čtverhranná obytná věž na nejvyšším místě skály. Blíže neurčená stavba stála také v místech pozdějšího renesančního paláce a opevnění bylo v některých místech vzhledem ke konfiguraci terénu pouze dřevěné. Po výstavbě východního paláce vznikla také hradba okolo nádvoří, která byla pod nejvyšším místem skály zpevněna polookrouhlou baštou, ale ta zcela zanikla. Hradba dále pokračovala k plošině nad první branou, kde stála další podsklepená budova. Opevnění přístupové cesty vzniklo ve dvou etapách. Čelní stranu zajistila hradba prolomená množstvím střílen s dochovanými kapsami na zaklesnutí hákovnice a zesílená polygonální baštou. Cestu mezi první a druhou branou chránila pouze dřevěná stěna. Dochované otvory bran pochází až z úprav provedených v polovině sedmnáctého století. Jejich cílem bylo na pokyn císaře Ferdinanda III. snížit obranyschopnost hradu.\n\n\n"}
{"id": "189554", "url": "https://cs.wikipedia.org/wiki?curid=189554", "title": "Middelburg (Reeuwijk)", "text": "Middelburg (Reeuwijk)\n\nMiddelburg je vesnice v Nizozemsku. Je součástí obce Reeuwijk v provincii Jižní Holandsko. Leží asi 5 km severně od města Gouda.\nSpolu s blízkým okolím má asi 260 obyvatel.\n"}
{"id": "189556", "url": "https://cs.wikipedia.org/wiki?curid=189556", "title": "Karl Ernstberger", "text": "Karl Ernstberger\n\nKarl Ernstberger (25. září 1887, Malovice u Stříbra – 25. listopadu 1972, Norimberk) byl architekt, který působil v západních Čechách, převážně v Karlových Varech.\n\nNarodil se jako druhorozený syn Josefa Ernstbergera a Marie roz. Turbové ve vesničce Mallowitz, dnešních Malovicích. Do obecné školy chodil ve Welperschlitz (dnešní Erpužice), na měšťanskou školu potom do Kladrub u Stříbra (1899–1902). V letech 1902–1906 vychodil stavební odbor německé reálky v Plzni. Poté se přihlásil na nejprestižnější školu své doby – Akademii výtvarných umění ve Vídni a byl přijat do ateliéru prof. Otto Wagnera.\n\nPo ukončení studií pracoval Ernstberger v ateliéru u Leopolda Bauera. Spolupracoval např. na projektu Rakousko-uherské banky ve Vídni, na Priesnitzově sanatoriu v Jeseníku, na stavbě Průmyslové a obchodní komory v Opavě.\n\nV roce 1910 sloužil jako jednoroční dobrovolník u 3. regimentu Tyrolských císařských myslivců, podobně jako většina jeho kolegů ze spolku „Athenaia“. V roce 1913 se, prý na radu L. Bauera, osamostatnil a otevřel s Kilianem Koehlerem vlastní kancelář. Získali např. 1. cenu za návrh budovy parlamentu (Landtag) v bukovinských Černovicích a další ceny, mezi nimiž vyniká např. 1. cena v mezinárodní soutěži na Národní knihovnu a muzeum v Sofii (Bulharsko). V této kanceláři také spolupracoval se svým bratrem Josefem a se svým spolužákem Mangem.\n\nSlibný start samostatné kariéry byl přerušen v roce 1914, kdy Karl Ernstberger odešel na frontu již s 1. Marschbataliónem 2. regimentu Kaiserjaegerů (císařských myslivců). Tehdy měl Ernstberger ještě hodnost praporčíka, později se vypracoval až na nadporučíka. Za boje u Kamenobrodu () a Lvova byl vyznamenán stříbrnou medailí za statečnost. V roce 1917 začal pracovat jako velitel vlastního „Denkmal-Bauabteilung“ (stavební oddělení pro pomníky); Zde navrhl pomník císařských myslivců u Bozenu. Dále pracoval na vytvoření muzea regimentu císařských myslivců na hradě Runkelstein v Tyrolech. V neposlední řadě navrhl impozantní pomník a hřbitov císařských myslivců v Hujče () v Haliči (dnešní Ukrajina).\n\nV roce 1918 se Ernstberger vrátil do Čech a založil se svým bratrem, stavitelem Josefem ve Stříbře stavební kancelář. Zde realizoval například kolej pro studenty redemptoristy ve Svaté Anně u Plané, dále v Plané sídliště se 30 domky, v Černošíně továrnu na boty bratrů Richterových, školy ve Slavicích, Toužimi (1922–1923) a Benešovicích.\n\nV roce 1924 se usadil v Karlových Varech. Zde jako přední představitel geometrizující secese a raného modernismu na Karlovarsku postavil a přestavěl 1924–1925 hotel Loib (dnes Grandhotel Central), 1926 Grandhotel Bad (dnes Sevastopol), 1929–1930 hotel Wolker.\n\nDále zde bylo podle jeho projektů postaveno několik vil a také mlékárna v Dolních Drahovicích. Dle historika Lubomíra Zemana jsou pro karlovarskou Ernstbergerovu tvorbu typické prvky reliéfů a kruhových terčů, masivních pilastrů, stlačených volut a volutového ukončení atik v duchu Art deco.\n\nNejvýraznější Ernstbergerovou prací v Karlových Varech je kostel Panny Marie Utěšitelky v Dalovicích (1929), kde navrhl modernistickou věž s horní subtilní částí proraženou do všech stran trojicemi dvoupodlažních arkád.\n\nZe známé Ernstbergerovy tvorby vyčnívá a zároveň se vymyká stavba sanatoria Morava v Tatranské Lomnici, kterou realizoval spolu se známým brněnským architektem Bohuslavem Fuchsempo, v architektonické soutěži. Míra spolupráce není známá, ale je jisté, že Ernstberger získal za projekt tohoto sanatoria 1. cenu, a také existuje zachované razítko stavby, na kterém jsou jmenováni oba architekti.\n\nO tom, že myšlenky moderní architektury nebyly architektu Ernstbergerovi cizí, může svědčit i to, že napsal 4. září 1931 do Karlsbader Tagblattu oslavný článek o architektu Adolfu Loosovi u příležitosti jeho ozdravného pobytu v Karlových Varech.\n\nDle Ernstbergerových plánů byla postavena v roce 1933 také rozhledna Bleiberg na Olověném vrchu nad Bublavou.\n\nV roce 1939 Ernstberger realizoval pro železničářskou bytovou společnost z Drážďan stavbu bytových domů v Bečově, Nejdku a Sokolově (tehdy Falknově). Poslední známou realizací je obytný dům pro železniční dělníky čp. 382 v Ostrově (1940).\n\nV dubnu 1945 byl vybombardován Ernstbergerův karlovarský byt i ateliér a v roce 1946 byl Ernstberger s rodinou odsunut do Německa.\n\nZde nejdříve bydlel v Sugenheimu a poté v Ansbachu. Zde byly podle jeho plánů postaveny léčebna (Lungenheilsteatte) v Engelthalu, školní mlékárna (Lehrmolkerei) v Triesdorfu a další stavby.\n\nV 65 letech Ernstberger odešel do důchodu. Ještě jednou se pokusil pracovat jako samostatný architekt v Reutlingenu. Tento pokus ale nevyšel. Po přestěhování do Norimberku se znovu uchytil a ještě jako 80letý ze své kanceláře v Hadergaesschen č. 3 v Norimberku vydával své návrhy. Karl Ernstberger zemřel v Norimberku v roce 1972.\n\n\n"}
{"id": "189557", "url": "https://cs.wikipedia.org/wiki?curid=189557", "title": "Národní divadlo (Sarajevo)", "text": "Národní divadlo (Sarajevo)\n\nNárodní divadlo v Sarajevu ( , ) je největší a nejdůležitější divadlo v zemi a řadí se mezi nejvýznamnější v jihovýchodní Evropě. \n\nOtevřeno bylo v listopadu roku 1921 za účasti Branislava Nušiće, tehdejšího náčelníka uměleckého oddělení ministerstva školství. V roce 1946 doplnily činoherní scénu opera a balet. Historicky prvním operním představením byla Prodaná nevěsta od Bedřicha Smetany.\n\nPůvodně pánský klub a obecní dům se sálem pro veřejné produkce adaptoval pro bosenské Národní divadlo český architekt Karel Pařík (autor dalších staveb v Sarajevu, např. radnice, arcibiskupské katedrály Nejsvětějšího srdce Ježíšova nebo šerijatské soudní školy a zemského muzea).\n\nV roce 2005 byl nad vchod historické budovy (nachází se v centru města, nedaleko řeky Miljacky), umístěn její název v cyrilici; do té doby zde stál pouze v latince.\n"}
{"id": "189558", "url": "https://cs.wikipedia.org/wiki?curid=189558", "title": "Holger Apfel", "text": "Holger Apfel\n\nHolger Apfel (* 29. prosince 1970 Hildesheim) je německý politik a jeden z bývalých předsedů Nationaldemokratische Partei Deutschlands a také šéfredaktor časopisu Deutsche Stimme.\n\nV NPD se angažuje již od 80. let a v letech 1994 až 1999 stál v čele její mládežnické organizace Junge Nationaldemokraten. V září 2004 byl zvolen jako lídr kandidátky NPD do saského zemského sněmu, když jeho strana obdržela 9,2 % hlasů.\n\n"}
{"id": "189559", "url": "https://cs.wikipedia.org/wiki?curid=189559", "title": "Adamovské strojírny", "text": "Adamovské strojírny\n\nAdamovské strojírny a. s. byla česká strojírenská firma s dlouholetou tradicí se sídlem v Adamově u Blanska. Ve čtyřicátých letech 20. století vyráběla pušky, od padesátých let polygrafické a tiskařské stroje. Od roku 1961 měrné a měřicí techniky pro čerpací stanice. V roce 1993 došlo k rozdělení na společnost Adamovské strojírny, která později zanikla, a ADAST SYSTEMS, a. s., novodobou firmu, která funguje do současnosti. Již desítky let se prezentuje na mezinárodním trhu pod obchodní značkou ADAST a zaměřuje se na vývoj, výrobu a dodávky technologií a zařízení pro čerpání, měření a výdej kapalných a plynných paliv a na příslušenství pro čerpací stanice, např. kompresory a vysavače.\n\nPrůmyslová tradice v okolí Adamova je mapována již v době halštatské, kterou dokazuje archeologický nález kovářské železářské dílny nedaleko Býčí skály. Další archeologické nálezy mapují dobu největší éry rozkvětu Velkomoravské říše v 8. a 9. století. Zprvu se zde rozvíjela těžba železné rudy, která byla zpracovávána v místních vysokých pecích. V jedné době se zde zpracovávala i litina. Existují důkazy, že zde kolem roku 1804 vznikly první lité medaile na Moravě. Dále se zde také zpracovávala měď.\n\nV letech 1836 – 1848 se začal v Adamově nezvykle rozvíjet průmysl, což vedlo v roce 1849 k vybudování železniční tratě Brno – Česká Třebová. Od roku 1870 se zde začaly vyrábět parní stroje, kotle, důlní zařízení, vodovodní zařízení a také zařízení pro mlékárny, cukrovary, lihovary, pivovary atd. V roce 1877 se tímto Adamovské železárny přeměnily na strojírenský závod. V roce 1880 byl celý závod pronajat na 25 let firmě Märky, Bromovský a Schulz z Prahy (jedním z jejích majitelů byl podnikatel a politik Josef Bromovský). Další změna znamenala další výrobky jako např. zařízení pro výrobu střelného prachu nebo pušky pro rakousko-uherskou armádu. Také zde byl v roce 1889 vyroben takzvaný Marcusův automobil, poháněný čtyřdobým zážehovým motorem, který se pyšní tím, že se jednalo o první automobil zkonstruovaný v tehdejším Rakousku-Uhersku.\n\nDalším unikátem, který byl v Adamově vyroben, je první lokomotiva pro Československo, která vznikla v roce 1924, či parní nákladní automobil Adamov-Garrett, námořní jeřáb pro zatížení 240 tun a maximálního zdvihu 64 metrů, který sloužil k vyzvedáváním potopených ponorek. Ze závodu také vycházelo zařízení pro první československou továrnu na výrobu penicilínu.\n\nPo průmyslové krizi způsobené první světovou válkou v Adamově zaniká veškerý železářský průmysl i s drobným průmyslem. V roce 1928 zde Česká zbrojovka znovu obnovuje strojírenskou výrobu, kterou posléze přebraly Škodovy závody. Vyráběly se zde např. pušky vz. 24. Za druhé světové války zde byla nasazena zbrojní výroba a podnik zařazen do Reichswerke Hermann Göring. V té době v závodě pracovalo přes 8 tisíc zaměstnanců. Ke konci války byly výrobní budovy závodů značně poničeny, avšak díky úsilí zaměstnanců byly opraveny a výroba obnovena. V roce 1945 dochází ke znárodnění firmy, a v roce 1947 k přejmenování na Adamovské strojírny (Adast).\n\nOd roku 1950 se zde začínají vyrábět polygrafické stroje. Těžké strojírenství, zejména železniční a silniční mosty, parní a pontonové elektrické jeřáby byly postupně z výrobního programu ADASTu vypuštěny a byly nahrazeny zbrojní výrobou. V 50. letech 20. století byla podniková výroba doplněna o výrobu čerpací a měrné techniky a tiskařských strojů.\n\nVelké úspěchy se dostavily v šedesátých letech, kdy se vývojem řady tiskařských strojů Romayor dostává k prodejnosti na trzích v USA, Kanadě, Sovětském svazu či Japonsku.\n\nPo Sametové revoluci vznikla privatizací státního podniku Adamovské strojírny Adamov dne 27. dubna 1992 akciová společnost Adamovské strojírny a. s. se sídlem v Adamově. Základní jmění společnosti činilo při jejím založení 942 628 000 Kčs a bylo představováno cenou hmotného a dalšího majetku státního podniku Adamovské strojírny Adamov. Dne 10. září 1998 proběhla změna názvu společnosti Adamovské strojírny a. s. na ADAMOVSKÉ STROJÍRNY a. s.\n\nKvůli nepříznivým ekonomickým podmínkám se firma ocitla nebezpečně blízko bankrotu, proto byl dne 8. března 2003 na majetek dlužníka ADAMOVSKÉ STROJÍRNY a. s. usnesením Krajského soudu v Brně vyhlášen konkurs. Dne 1. února 2003 došlo k prodeji konkurzní podstaty úpadce ADAMOVSKÉ STROJÍRNY a. s. společnosti BOARDBRIGHT MANAGEMENT, a. s. se základním kapitálem 2 000 000 Kč vlastněné finanční skupinou Penta za kupní cenu 85 000 000 Kč. Dne 12. února 2003 došlo ke změně názvu společnosti BOARDBRIGHT MANAGEMENT, a. s. na ADAST a. s.\n\nDne 27. února 2008 prodala finanční skupina Penta společnost ADAST a. s. společnosti J 23 a. s. Dne 19. března 2009 rozhodl akcionář J 23 a. s. o zrušení společnosti ADAST a. s. a v květnu roku 2009 zastavil ADAST výrobu a firma vstoupila do likvidace. \n\nDne 17. června 2009 byl na majetek dlužníka ADAST a. s. usnesením Krajského soudu v Brně prohlášen konkurs.\n\nKe dni 13. 12. 2012 činil úhrn peněžních prostředků získaných zpeněžením veškerého majetku z majetkové podstaty dlužníka ADAST a. s. 4 016 589 Kč. Insolvenční řízení není možno ukončit z důvodu neukončených incidenčních sporů.\n\n"}
{"id": "189560", "url": "https://cs.wikipedia.org/wiki?curid=189560", "title": "Souš (Most)", "text": "Souš (Most)\n\nSouš () je místní část města Mostu v okrese Most v Ústeckém kraji. Současná zástavba je jen menší část původní obce, která byla v 60. letech 20. století zbořena kvůli těžbě hnědého uhlí. Zaniklá obec se nacházela zhruba 3,5 km severozápadním směrem od centra současného Mostu v nadmořské výšce 230 metrů. Dnešní čtvrť se rozkládá na severozápadním úpatí kopců Hněvín a Široký vrch, které ji oddělují od Mostu, ze severu ji vymezuje dopravní koridor se silnicí I/13 (E442) a železniční tratí č. 130.\n\nJméno obce odkazuje, že se nacházela na suchém místě poblíž Komořanského jezera. Známky osídlení v oblasti pozdější Souše právě na břehu tohoto jezera pocházejí z období mezolitu. První písemná zmínka o Souši pochází z roku 1312, kdy ji vlastnil mostecký měšťan Jan z Werberku. V roce 1352 je poprvé zmiňován farní kostel. Ve 14. století byla vesnice v majetku drobné šlechty a část svých příjmů odváděla klášteru v Oseku. Ve druhé polovině 15. století zde sídlil vladycký rod z Duban. V roce 1505 prodali bratři Beneš a Zikmund z Duban ves městu Mostu. Město ji však již v roce 1507 prodalo i se sousedními Třebušicemi pánovi na mosteckém hradu Janovi z Veitmile. V roce 1595 císař Rudolf II. prodal hrad městu Mostu a obec se tak opět ocitla v majetku města. Stala se součástí městského panství Kopisty a zůstala v něm až do roku 1848. Po roce 1850 se stala samostatnou obcí.\n\nV roce 1605 se v obci poprvé zmiňuje škola. Od konce 19. století dochází k rozvoji těžby hnědého uhlí. V okolí Souše vzniká mnoho dolů, které způsobily rychlý nárůst počtu obyvatel. Horníci přicházeli především z vnitrozemí, takže se zvyšoval počet obyvatel české národnosti. V roce 1887 byla v Souši zřízena první česká škola na Mostecku.\n\nV roce 1921 se změnil dosavadní český úřední název \"Čauš\" na dnešní \"Souš\".\n\nV 60. letech 20. století byla většina obce zbourána a v roce 1971 bylo zbývající území připojeno k Mostu.\n\n\n\n"}
{"id": "189566", "url": "https://cs.wikipedia.org/wiki?curid=189566", "title": "Kostel svaté Barbory (Adamov)", "text": "Kostel svaté Barbory (Adamov)\n\nNovogotický kostel sv. Barbory v Adamově je farním kostelem farnosti Adamov. Byl postaven knížetem Aloisem Lichtensteinem v letech 1855–1857 podle návrhu vídeňského architekta Josefa Hiesera.\n\nV kostele se nachází tzv. Světelský oltář z dolnorakouského cisterciáckého kláštera ve Zwettlu. Jedná se o vrcholné dílo pozdní gotiky z let 1516–1525 z lipového dřeva. Oltář je přes 7 metrů vysoký s 59 postavami. Od 1. července 2010 oltář patří mezi národní kulturní památky. Fara je shodného slohu jako kostel. Kostel i fara jsou chráněny jako kulturní památka České republiky.\n\n"}
{"id": "189570", "url": "https://cs.wikipedia.org/wiki?curid=189570", "title": "Erupce Hóei hory Fudži", "text": "Erupce Hóei hory Fudži\n\nErupcí Hóei hory Fudži (: , \"Hóei dai funka\") se nazývá výbuch japonské sopky Fudži v prosinci roku 1707 (4. rok éry Hóei). Při erupci sice nedošlo k výlevům lávy, ale zato došlo k vyvržení obrovského množství vulkanického popela, který pokryl široké okolí sopky a zasáhl dokonce i skoro 100 km vzdálené Edo. Objem vyvrženého popela je odhadován na 800 000 000 m³.\n\nK erupci došlo na jihozápadní straně hory Fudži a zformovaly se při ní tři nové jícny pojmenované později \"1., 2. a 3. jícen Hóei\". Byla to zatím poslední erupce hory Fudži.\n\nV následujícím roce po erupci Hóei se následkem velkých usazenin vulkanického popela rozvodnila řeka Sakawa (, \"Sakawagawa\") a způsobila další katastrofu.\n\nPo erupci pokryl popel všechna obdělávaná pole na východ od hory Fudži. Rolníci jej odklízeli ze svých polí na velké hromady, které ale následné deště postupně odplavovaly do řek, jež se tím zanášely. Nejvíce takto byla zasažena řeka Sakawa, na níž se dokonce místy vytvářely dočasné přehrady. Průtrž mračen ze 7. na 8. srpna 1708 uvolnila obrovské množství popela a bahna a zatopila celou planinu Ašigara.\n\n\n"}
{"id": "189575", "url": "https://cs.wikipedia.org/wiki?curid=189575", "title": "Vezina Trophy", "text": "Vezina Trophy\n\nVézina Trophy/Trophée Vézina (česky Vezinova trofej je třetí nejstarší udělovaná individuální trofej v zámořské NHL. V roce 1926 tři majitelé klubu Montreal Canadiens – Louis Letourneau, Leo Dandurand a Joe Cattarinich věnovali tuto trofej zesnulému brankáři svého klubu Georgesovi Vezinovi. V té době byla trofej udělována brankáři, který chytal v týmu, jenž inkasoval nejméně branek za splnění podmínek o minimálním počtu odehraných zápasů \"(Tento počet zápasů se v průběhu historie NHL měnil)\", což znamená, že pokud dva brankáři v týmu s nejméně obdrženými brankami odehráli stanovený minimální počet zápasů, tak trofej získali oba dva. V sezóně 1981 – 1982 byla stanovena nová pravidla a díky nim dnes volí gólmana, který převezme trofej, svými hlasy generální manažeři všech klubů NHL. Původní stanovy Vezinovy trofeje od té doby převzala nová trofej - William M. Jennings Trophy.\n"}
{"id": "189576", "url": "https://cs.wikipedia.org/wiki?curid=189576", "title": "Hart Memorial Trophy", "text": "Hart Memorial Trophy\n\nHart Trophy je nejstarší udělovanou trofejí v zámořské NHL. Do soutěže ji věnoval v roce 1923 David Hart. Ocenění získává hráč, který je určen za nejužitečnějšího hráče soutěže. Každý tým ze svého středu nominuje jednoho hráče a rozhlasoví a televizní reportéři dávají nominovaným hlasy. Ve více než sedmdesátileté historii soutěže je absolutně nejúspěšnějším hráčem Wayne Gretzky 9x. To je patrné z přehledu držitelů trofeje, která je od roku 1960 nastálo umístěna v Hockey Hall of Fame. Od té doby se bojuje o kopii Hart Trophy a proto název Hart Memorial Trophy.\n"}
{"id": "189578", "url": "https://cs.wikipedia.org/wiki?curid=189578", "title": "Daniel Féret", "text": "Daniel Féret\n\nDaniel Féret (* 7. srpna 1944 Momignies, Henegavsko) je belgický politik, předseda belgické Národní fronty.\n\nDaniel Féret je absolventem medicíny. V letech 1994 až 1999 byl za svou stranu poslancem Evropského parlamentu, v současnosti (2007) je poslancem bruselského regionálního parlamentu. V posledních letech byl trestně stíhán za projevy svých politických názorů.\n"}
{"id": "189580", "url": "https://cs.wikipedia.org/wiki?curid=189580", "title": "Stanislav Lusk", "text": "Stanislav Lusk\n\nStanislav Lusk (12. listopadu 1931 – 6. května 1987) byl reprezentant Československa ve veslování.\n\nV roce 1952 získal na OH v Helsinkách zlatou medaili ve veslování. Ve čtyřce s kormidelníkem společně s ním medaili získali: Karel Mejta, Jiří Havlis, Jan Jindra, Miroslav Koranda. Vítězný čas byl 7:33.4. Na olympiádě 1960 obsadil třetí místo jako člen osmiveslice.\n\n"}
{"id": "189582", "url": "https://cs.wikipedia.org/wiki?curid=189582", "title": "Přemyšl", "text": "Přemyšl\n\nPřemyšl (, , ) je historické město v polské Haliči na řece San, asi 10  km od hranic s Ukrajinou. V současné době náleží město k Podkarpatskému vojvodství. Žije zde obyvatel. \n\nMěsto Přemyšl je jedním z nejstarších v Polsku; první zmínka pochází již z roku 981. V době, kdy patřilo Habsburské monarchii, bylo významnou pevností. Pevnost Přemyšl v polských rovinách měla zabránit postupu ruských armád na důležitá města Vídeň a Pešť (pozdější Budapešť).\n\nMěsto je od 19. století centrem výroby dýmek: sídlí zde několik význačných výrobců (např. Henryk Worobiec, Ryszard Kulpiński, Zbigniew Bednarzyk, Celina i Tadeusz Polińscy, Ryszard Filar, BRÓG). V bývalé zvonici na náměstí sídlí od roku 2001 muzeum zvonů a dýmek a každoročně se zde pořádá „Svátek dýmky“.\n\n\n\n"}
{"id": "189611", "url": "https://cs.wikipedia.org/wiki?curid=189611", "title": "Horská turistika", "text": "Horská turistika\n\nTuristika v horách je jedním z druhů turistiky, který má svá specifika a vyžaduje některé další znalosti (např. složitější orientace v terénu, umět předvídat rychlé a častější změny v počasí) a dovednosti (k pohybu v terénu je v obtížnějších úsecích nutno používat i horolezecké techniky, k zajištění bezpečnosti se užívají další prostředky – vystrojení cesty ocelovými lany, jištění horolezeckým způsobem, užívání horolezecké výzbroje pro pohyb na ledovcích atp.) Horská turistika tak tvoří plynulý přechod od pěší turistiky, přes náročné formy uváděné jako tzv. vysokohorská turistika (VHT) – až po další plynulý přechod do alpinismu. Méně náročné formy jsou proto dostupné komukoliv, náročnější formy vyžadují získání dalších znalostí a dovedností nejlépe pod odborným vedením.\n\nHorskou turistiku lze provozovat buď individuálně, organizovaně (zejména oddíly VHT v Klubu českých turistů, nenáročné akce horolezeckých oddílů, atp.) nebo na komerční bázi prostřednictvím zájezdů cestovních kanceláří.\n\nV Československu byla vysokohorská turistika možná v jediných československých velehorách, ve slovenských Vysokých Tatrách. Postupně pak byla omezována správou TANAPu, takže na místa mimo značené turistické cesty se mnohde smí jen s placeným horským vůdcem TANAPu.\n\nNa území Česka lze vzhledem k terénním podmínkám provozovat v horách jen méně náročné formy horské turistiky a dále přípravu na náročnější akce VHT výcvikem na horolezeckých cvičných terénech či umělých stěnách.\n\nV zahraničí lze absolvovat jak méně náročné, tak náročnější formy – především v Alpách je řada snadných i obtížných cest vybavena fixním jištěním – tzv. zajištěná cesta (Klettersteig, via ferrata). Počet těchto cest v poslední době rychle roste – jako možnost, jak přilákat do dané lokality další turisty.\n\nVybavení pro horskou turistiku závisí do značné míry na náročnosti provozované aktivity. Nezbytností je kvalitní turistická výstroj (oblečení a obutí), často je však zapotřebí rovněž výzbroj (jistící set, přilba, lano, cepín, mačky a další). V posledních desetiletích prošlo vybavení pro horskou turistiku výraznou modernizací, výrazně se uplatňují různé syntetické materiály (Coolmax, Moira, Fleece, Windstopper, Pertex, Gore-Tex a podobně)\n\n\nV češtině existuje řada knih, které pojednávají o horské turistice jak odborně, tak i beletristicky.\n\n\nZ beletristických knih pojednávajících o horské turistice se takřka kultovními staly především Proč bychom se nepotili aneb Jak se chodí po horách od Zdeňka Šmída a Karpatské hry od Miloslava Nevrlého.\n\n"}
{"id": "189616", "url": "https://cs.wikipedia.org/wiki?curid=189616", "title": "Přimda (rozcestník)", "text": "Přimda (rozcestník)\n\nNázev Přimda má více významů:\n\n"}
{"id": "189624", "url": "https://cs.wikipedia.org/wiki?curid=189624", "title": "Bitva u Waterloo", "text": "Bitva u Waterloo\n\nBitva u Waterloo (současníky nazývaná \"bitvou u Belle Alliance\" či Napoleonem pojmenovaná \"bitvou u Mont-Saint-Jean\") se odehrála v odpoledních a podvečerních hodinách neděle 18. června 1815 asi 20 km jižně od belgické metropole Bruselu. Francouzská armáda císaře Napoleona I. zde utrpěla drtivou porážku od části vojsk Sedmé koalice evropských panovníků, reprezentované sbory anglo-batavské armády polního maršála vévody z Wellingtonu a pruským vojskem pod velením polního maršála Blüchera. Pro francouzského panovníka se bitva stala jedním z jeho posledních vystoupení v roli vojevůdce, stratéga a hlavy státu, pro Evropu znamenala ukončení napoleonských válek. Přestože se spojencům podařilo dosáhnout generálního vítězství, průběh tažení hrál spíš v jejich neprospěch. 16. června utrpěli porážky v bitvách u Ligny a Quartre-Bras a byli nuceni se odděleně stahovat k belgické metropoli. Britský maršál však druhého dne ústup zastavil a zaujal výhodné postavení na svahu v krajině kolem Waterloo, kde přes noc vyčkal na útok nepřítele. Po promarněném dopoledni pak Napoleon podnikl opakované útoky na střed jeho pozic, avšak francouzští vojáci byli za oboustranně vysokých ztrát pravidelně obraceni na ústup. Kolem 16:00 hodin se k Britům začaly připojovat první pruské jednotky, které s přibývajícím množstvím, po necelých čtyřech hodinách tlaku na protivníkovo pravé křídlo, obrátily francouzské vojsko na útěk. I když Napoleon ve svých memoárech přičítal vinu za debakl neschopnosti svých maršálů, byla spíš souhrou desítek selhání jak císaře samotného, tak jeho podřízených, ale stejnou měrou i okolností a schopnostmi jeho protivníků.\n\nVzhledem ke své definitivnosti pro Napoleona a jeho sto dní trvající císařství se městečko Waterloo, v jehož blízkosti se bitva odehrála, stalo celosvětovým synonymem pro velkou porážku nebo konečný akt zásadního významu s negativními důsledky či jakékoliv fatální selhání.\n\nPoté, co armády Prvního císařství kapitulovaly před brannou mocí VI. koalice, byl Napoleon Bonaparte 6. dubna 1814 přinucen podepsat abdikaci, jíž se vzdal francouzského trůnu jak za svou osobu, tak za své oprávněné dědice. Posléze byl i s doprovodem sedmi stovek vojáků císařské gardy internován na ostrově Elba. Na uvolněný panovnický stolec se mezitím opět vrátil král z dynastie Bourbonů Ludvík XVIII. Brzy po jeho návratu však začalo přibývat nespokojených hlasů, kterým se nelíbil návrat forem a některých institucí starého režimu. Předrevoluční šlechta, jež se vracela z emigrace, zabrala výnosné úřady u dvora, císařská šlechta byla přehlížena a lidé i armáda se začali bouřit. Navíc Ludvík XVIII. odmítal Napoleonovi vyplácet slíbenou dvou milionovou roční apanáž a začalo se šeptat o jeho přemístění, na jiný, vzdálenější ostrov.\nKvůli těmto i dalším okolnostem dne 26. února 1815 nalodil excísař vojáky gardy na předem připravené lodě a uprchl z téměř rok trvajícího vyhnanství. 1. března se jeho malá flotila shromáždila v zálivu Juan u Antibes. Vojáci se vylodili na pláž a kolem páté hodiny odpolední vyrazili směrem na Paříž skrze alpské stezky Horní Provence. V přímořském kraji Napoleonova přítomnost mnoho radosti u obyvatel nevyvolávala, avšak čím více postupoval do vnitrozemí, tím větší nadšení vzbuzoval. Kromě ozbrojených civilistů se k němu brzy začaly přidávat první pluky, jež sebou strhly další jednotky z celé Francie. Po pádu Grenoblu a Lyonu nakonec na jeho stranu přeběhl i maršál Michel Ney, jenž měl se svou armádou shromážděnou v okolí Lons-le-Saulnier přetnout svému někdejšímu panovníkovi cestu k francouzské metropoli. 20. března pak Napoleon za davového nadšení vstoupil do Paříže a ubytoval se v paláci Tuileries. Opětovné vlády nad Francií se ujal bez jediného výstřelu!\n\nPo uchopení moci bylo Napoleonovým prvním úkolem stabilizovat poměry v zemi a vybudovat kvalitní armádu. Jeho úmyslem bylo dohodnout se s evropskými mocnostmi na míru, ale v této záležitosti si nedělal žádné iluze a armáda byla tím hlavním, co jej mohlo udržet na trůnu. Odvedl dalších 50 000 branců, vydal novou ústavu a generál Grouchy zlikvidoval poslední místa royalistického odporu (za tento počin obdržel maršálskou hůl). Snažil se též o diplomatické styky s Evropou, ale ta k jeho návrhům na trvalý mír zůstávala hluchá. Rezidenti vítězných mocností na kongresu ve Vídni se ihned dohodli na postupu proti jeho osobě a jako \"narušitel pokoje světa byl vydán veřejnému soudnímu stíhání\". V krátké době proti němu shromáždili 1 800 000 vojáků, avšak poblíž Francie se prozatím nacházely pouze dvě armády. Pruská dolnorýnská maršála Blüchera a tzv. anglo-batavská pod velením vévody z Wellingtonu s centrem v Bruselu. Napoleon měl dvě možnosti, jak invazi čelit. Mohl buď nepřítele nechat zaútočit na Francii a protáhnout tak jeho operační linie, přičemž by hlavní armáda operovala na březích Seiny a mobilizované síly ozbrojeného lidu by bránily hlavní město, anebo mohl sám zaútočit a postupně likvidovat armády protivníka tak, jak by přicházely. Zatímco první možnost blízce připomínala ne moc úspěšnou kampaň z roku 1814, druhá eventualita se vzhledem ke stávající situaci jevila mnohem reálnější. Zabezpečil tedy hranice s německými státy i pobřeží a se zbývající armádou 128 000 mužů, již nazval \"Armée du Nord\", se pokusil využít momentu překvapení, vklínit se mezi obě nejbližší spojenecké vojska a postupně je porazit. 6. června začal potají soustřeďovat své sbory mezi řekami Sambrou a Mázou, přičemž se jinými ostentativními manévry snažil vyvolat dojem, že útok jeho ozbrojených sil bude směřovat mezi moře a Brusel.\n\nVelitel anglo-batavské armády vévoda z Wellingtonu reagoval tak, jak si Napoleon přál a svou armádu rozmístil v prostoru Brusel-Ostende, čímž se mezi ním a Prusy pod velením maršála Blüchera vytvořila necelých 60 kilometrů široká mezera, kterou střežil pouze I. pruský sbor pod velením generálmajora Zietena. Za těchto okolností Bonaparte 12. června opustil Paříž a o dva dny později vyrazila do škvíry mezi koaličními armádami i \"\". 15. června Francouzi překročili belgické hranice a za prvních bojů se Zietenem se zmocnili města Charleroi. Ačkoliv byl pruský generál v dalších hodinách setrvale zatlačován zpět, podařilo se mu vést mistrovský zdržovací boj, během nějž se ve dvou proudech spořádaně stahoval na Brusel. Svůj ústup vedl směrem přes křižovatku cest u stejnojmenné vesničky Quatre-Bras, kde své síly narychlo shromažďoval vévoda z Wellingtonu, a současně k vesnici Ligny, kde se soustřeďovaly zbylé sbory maršála Blüchera. Následujícího dne došlo v okolí těchto míst k těžkým bojům.\n\nPřestože byla francouzská armáda vybudovaná ve spěchu, velkou většinu vojáků tvořili císaři oddaní dobrovolníci a na rozdíl od let minulých v jejích řadách drtivou měrou převládali rodilí Francouzi. Mnoho z nich vnímalo svou účast na tažení především jako obranu vlasti před invazí a armáda byla jedním z těch lepších uskupení, kterým kdy Napoleon velel. \"Armée du Nord\" samotná byla rozdělena na gardu, šest armádních a čtyři záložní jezdecké sbory. Jestliže se nedostatečný čas větší měrou neprojevil na složení a kvalitě mužstva, projevil se na výstroji a výzbroji. Několika eskadronám kyrysníků chyběly kyrysy, jiným jízdním jednotkám závěsy na pušky, či součástky postrojů. Chyběly také torny, závěsy na šavle a patrontašky. Zároveň mnoho vojáků vyfasovalo pouze nastříhanou látku na uniformy, jež si sešívali v průběhu tažení. Špatná situace byla i u ženijního sboru a tento nedostatek se měl projevit zejména v bitvě u Waterloo. Nedostávalo se ani pokrývek hlavy a dokonce i císařská garda postrádala své vysoké medvědice.\n\nSložení anglo-batavské armády bylo značně nehomogenní. Kromě samotných Britů ji tvořilo 20 000 hannoverských, 7000 brunšvických a 3000 nassavských vojáků. Z dalších 30 % se skládala z nizozemsko-belgických jednotek, jež donedávna sloužily po boku Francouzů a jejich politická náklonnost, zejména u Belgičanů, byla značně nejistá. Wellingtonovou oporou byly hlavně britské regimenty a oddíly Královské německé legie. Slabinou byli Hannoveřané, taktéž vystrojeni v britských uniformách, které britský vrchní velitel rozptýlil mezi své veterány tak, aby minimalizoval dezerce a positivně zapůsobil na jejich morálku. Vojsko bylo rozčleněno do čtyř armádních sborů. Velením I. sboru byl pověřen Vilém, kníže Oranžský, v čele II. sboru stál generál lord Hill, třetí, záložní sbor, podléhal přímému Wellingtonovu velení. Jízdnímu sboru velel generálporučík hrabě Uxbridge.\n\nDolnorýnské vojsko maršála Blüchera bylo více než z poloviny tvořeno jednotkami zeměbrany (\"landwehru\"). Ty byly špatně vycvičené i vybavené a postrádaly jakékoliv bojové zkušenosti. Přesto dokázaly za svého vrchního velitele bojovat s velkým vlasteneckým zápalem. Část armády se skládala z mužů bývalého rýnského spolku a podobně jako Wellington tak i Blücher byl nucen tyto síly promíchat se spolehlivými pruskými regimenty. Jezdectvo nemělo dobré koně a hodilo se spíš pro průzkumné úkoly. Celkově u Prusů rozhodoval spíš počet než skvělá taktika. Značnou výhodu pro ně představoval fakt, že měli nejschopnější štáb ze všech armád bojujících u Waterloo a zároveň i nadané sborové velitele. Sbory se tažení účastnily čtyři; I. Zietenův, II. Pirchův, III. Thielmannův a IV. Bülovův.\n\nNapoleonovým záměrem bylo postupovat na Brusel. Proto musel obsadit důležitou křižovatku cest u Quartre-Bras. Na pravém křídle u Ligny se mu však začala shromažďovat Blücherova pruská armáda o síle zhruba 84 000 mužů. Rozhodl se tedy v čele 71 000 mužů osobně vypořádat s Prusy a obsazením Quatre-Bras pověřil maršála Neye. Ten si však s útokem dával načas. Dopoledne proti němu stálo pouze 8300 výše zmiňovaných nizozemských vojáků s Černým sborem vévody Brunšvického a měl tedy dvojnásobné přečíslení. Místo toho však vyčkával příchodu d'Erlonova sboru a příjezdu Kellermannova jezdectva.\n\nK prvním útokům na obou frontách došlo 16. června po první hodině odpolední. I přes tvrdé boje se obě paralelní bitvy protáhly do večera a vyvrcholily ústupem obou koaličních armád. Britové se stahovali podél bruselské silnice, pruské jednotky prchaly směrem na Wavre. Přestože Francouzi zaznamenali první úspěch, bitvy byly poznamenány špatnou komunikací mezi oběma veliteli. Zejména očekávaný d´Erlonův sbor se vinou zmatenosti rozkazů přesunoval mezi Neyovou a Napoleonovou armádou, aniž by výrazněji zasáhl do jednoho z bojů. Přitom je pravděpodobné, že v případě, pokud by celý sbor Droueta d'Erlon uskutečnil plánovaný útok do boku Prusů, skončily by boje u Ligny stejně jako bitva u Jeny v roce 1806.\n\nBilance ztrát Prusů byla vysoká, celých 16 000 mužů (Wellingtonovy ztráty byly asi 4700 mužů). Jejich armáda však zdaleka nebyla zničená tak, jak si Napoleon představoval, přičemž opaku odmítal uvěřit. Sám ztratil mezi 8500–11 000 vojáky a domníval se, že mu zbývá vypořádat se pouze s Angličany. Jeho průzkum nebyl sto odhalit trasu ústupu Prusů, navíc netušil, že ti dál kryjí přístupové cesty na Brusel a znova se shromažďují u Wavre (11 km od Ligny). Jejich zadní voj zmátl francouzské jezdectvo, což vedlo k Napoleonovu chybnému předpokladu, že Prusové prchají pryč z Belgie a nepředstavují pro něj vážnější hrozbu. Po promarněném půl dni dal rozkaz maršálu Emmanuelu de Grouchymu, aby s pravým uskupením (asi 33 000 mužů a 96 děl) začal zbytek pruské armády pronásledovat a dovršil tak její porážku. Grouchyho nepřítomnost na bojišti následujícího dne však byla pro její výsledek fatální.\n\nNež se Napoleon rozhodl k další akci, zahájili Wellingtonovi Angličané ústup od Quatre-Bras směrem na Brusel. Za vydatných přívalů deště a díky schopnému zadnímu voji, jenž se s Francouzi střetl a byl poražen na mostě přes řeku Dyle u Genappe, se jim ještě večer 17. června podařilo zaujmout postavení jižně od Waterloo. Zde se již britský velitel rozhodl definitivně vyčkat Napoleonova příchodu.\n\nV době, kdy Napoleonovo jezdectvo dorazilo k hostinci Belle Alliance a začalo se rozvinovat do bojových sestav, bylo již osm hodin večer. Čas promarněného dopoledne teď císaři Francouzů nedovolil pokračovat v dalších bojových akcích. Obě armády se tedy utábořily na protilehlých svazích budoucího bojiště. Napoleon posléze nadiktoval instrukce jak postupovat v případě, kdyby Angličané pokračovali v ústupu, ale na ten již Wellington nepomýšlel. Tento terén dokonale vyhovoval jeho taktice defenzivního pojetí boje. Již ze Španělska se mu osvědčila tzv. strategie odvráceného svahu (\"reverse slope\") a doufal, že díky ní i tentokrát zaznamená úspěch. Navíc ráno před bitvou již dobře věděl, že Prusové stačí dorazit včas.\n\nPrvní linie Wellingtonových jednotek stála podél Ohainské silnice v délce asi tři a půl kilometru. Středu velel nizozemský korunní princ Vilém Oranžský. Na statku La Haye Sainte, vysunutém před středem, byly opevněny jednotky královské německé legie. Levému křídlu velel generálporučík Thomas Picton, jehož uniforma spolu se zavazadly zůstala kdesi vzadu a do čela svých mužů se proto postavil v civilních šatech. Pravému křídlu spojenců velel generál Rolland Hill. Díky možnosti obchvatu bylo toto křídlo podstatně silnější než postavení nalevo od středu. Předsunutou baštu na této části britské linie tvořil zámeček Hougoumont, který i s přilehlým lesem obsadilo těsně před bitvou zhruba 1400 hannoverských, nassavských a britských pěšáků. Celá Wellingtonova armáda dle dispozic vyčkávala za odvráceným svahem Ohainské silnice, přičemž dělostřelectvo bylo rozmístěno po celé délce anglo-batavských linií. Za zády spojenců se nacházel les Soiges, jehož porost byl dokonale průchodný a neskýtal proto strategickou nevýhodu. Tu si naopak přivodil Napoleon, neboť si za zády nechal Genappe se dvěma málo průchodnými mosty.\n\nNapoleonův záměr pro nadcházející hodiny byl jednoduchý. Přes Hougoumont napadnout anglo-batavské pravé křídlo, přinutit generála Hilla k přeskupení jednotek a současně s tím odvrátit pozornost od útoku na střed (byla zde také možnost, že slabší Hillovo křídlo bude posíleno právě jednotkami středu). Hlavní útok na oslabenou centrální část Wellingtonových pozic měl posléze prorazit obranu jeho sestavy a rozetnout ji vedví. Vedlejší útok na levé anglo-batavské křídlo, který měl snad také odvrátit pozornost od hlavního směru útoku, by posléze mohl přerůst v obchvat, jenž by přetnul Wellingtonovu ústupovou cestu, a přispěl by k jeho konečnému zničení.\n\nMaršál Blücher, shromažďující své muže u Wavre, dal Wellesleyovi své slovo, že mu u Mont-Saint-Jean pomůže minimálně dvěma sbory, a tento slib se snažil za každou cenu dodržet. Kolem čtvrté hodiny ranní proto vydal rozkaz generálu Büllowovi, aby se s IV. sborem vydal přes Wavre k Chapel–le–Saint–Lambert. Sem pruský velitel dorazil kolem desáté hodiny dopolední. Pirchův II. a Zietenův I. sbor vyrazily k Waterloo teprve kolem poledne, vzápětí poté, co pruský průzkum zjistil, že proti němu stojí pouze 20 000 Grouchyho Francouzů (pruský odhad). Zadržením této nepřátelské kolony bylo pověřeno 15 000 mužů III. sboru generála Thielmanna.\n\nPřestože Napoleon kolem páté hodiny ranní nadiktoval maršálu Soultovi rozkaz, aby byla armáda připravena ve svých pozicích v devět hodin dopoledne, v určenou dobu byly na rovině u La Belle Alliance připraveny pouze tři pěší divize I. d’Erlonova sboru, tři divize jízdy generálů Domona, Subervieho a Jacquinota, kavalerie císařské gardy a kyrysníci Milhaudova 4. jezdeckého sboru. Zbytek armády kvůli celou noc trvajícímu dešti, jenž rozmáčel cesty a znesnadnil zbytku francouzské armády pochod, zvláště dělostřelectvu, byl schopen se z větší části sešikovat do určených pozic teprve v jedenáct hodin dopoledne. V 11:35 hodin zazněly z francouzské strany tři dělové výstřely. Ty byly signálem pro 8000 mužů 6. divize Jérôma Bonaparta, aby zahájili pozvolný postup k lesíku, za nímž se skrýval zámeček Hougoumont. Spolu s těmito jednotkami se pohnuly vpřed Foyova a Bacheluho divize Reilleho II. sboru a I. sbor divizního generála d’Erlona. Po několika stovkách metrů dolů ze svahu se však tyto síly zastavily (asi ve 12:00), vpřed pokračovaly pouze jednotky směřující na Hougoumont. Prodlení, jež francouzské jednotky nabraly oproti dispozicím, nahrávalo do rukou spojencům, neboť pruská armáda každou hodinou zkracovala vzdálenost, jež jí zbývala k budoucímu bojišti.\n\nAby muži císařova bratra Jérôma mohli zahájit útok na anglické pravé křídlo, museli nejprve proniknout kolem komplexu budov zámečku Hougoumont. Prvním předpokladem k dosažení tohoto úspěchu bylo obsazení lesíka, jenž celou pozici skrýval jejich očím a byl obsazen nassavským pěším praporem a rotou hannoverských karabiníků. Probít se přes tyto jednotky jim trvalo zhruba hodinu. Vzápětí se vrhli proti jižní bráně zámečku, ale jejich útok byl prudkou palbou odražen. Wellington, který vše sledoval ze svého velitelského stanoviště, nařídil majorovi Bullovi, aby podpořil své jednotky a zahájil na Francouze u Hougoumontu dělostřeleckou palbu. Tím však na sebe angličtí dělostřelci přilákali pozornost jízdních dělostřelců Pirého divize. Přestože generál Reille, velitel štábu II. armádního sboru a náčelník jeho štábu Guillemont další akce proti Hougoumontu zakázali, nejmladší Bonaparte jejich rozhodnutí nerespektoval a v čele svých jednotek se vrhl do nového útoku. Tentokrát své muže rozdělil a podnikl útok na obě brány. Vojáci však neměli páčidla ani miny a na jižní straně byli i přes tvrdé boje brzy odraženi. Na severním úseku se 1. brigádě již mrtvého generála Bauduina bránu podařilo vyrazit, ale záhy byla prudkým bodákovým protiútokem z objektu vytlačena. I přes tyto neúspěchy Jérômovi muži v obléhání neustávali a nakonec vše došlo tak daleko, že i zkušený generál Reille, jemuž bylo toto plýtvání lidskými životy a neúčelné počínání zřejmé, na úsek vrhl 9. Foyovu divizí (4700 mužů). Důsledkem celé akce bylo, že 2500 anglo–batavských vojáků vázalo 10 000 mužů Napoleonových. Wellington si brzy uvědomil, že z této strany císař Francouzů hlavní útok nepovede. Začínal si být jist, že ten bude směřovat proti jeho středu.\n\nKolem jedné hodiny odpolední, krátce poté, kdy Wellington zjistil, že hlavní nebezpečí na jeho pravém křídle je prozatím oddáleno a vrátil se k Mont-Saint-Jean, dostali dělostřelci „velké baterie“ pod vrchním velením Michela Neye rozkaz k zahájení palby na anglo-batavské pozice (13:30 hod.). Jelikož se údolí záhy zahalilo dýmem ze spáleného střelného prachu, přesunul se Napoleon na nejvyšší okolní pozici u statku Rossomne. Zde byl k němu předveden zajatý důstojník pruského jízdního \"Landwehru\", kterého k němu poslal brigádní generál Marcellin de Marbot. Kapitán černých husarů Bonapartovi prozradil, že jednotky, jež císař vidí na horizontu svého pravého křídla, jsou částí předvoje Bülovova IV. pruského armádního sboru. Napoleon okamžitě vyslal do údolí na ohroženém křídle severovýchodně od Plancenoit dvě jezdecké divize (3000 jezdců) a za nimi 7000 mužů VI. pěšího sboru generála Moutona de Lobau. Jejich úkolem bylo zaujmout obranné postavení tak, aby se linie levým bokem opírala o pravé křídlo I. sboru generála Droueta d’Erlon. Následně francouzský císař odeslal depeši maršálu Grouchymu, v níž apeloval na to, aby se spojil s hlavní armádou.\nPo dalších třicet minut byl střed spojeneckých pozic bombardován dělostřelbou velké baterie. Aby Wellington zamezil velkým ztrátám, nechal pěchotu rozestavenou za hřebenem svahu do dvou linií ve dvouřadech zalehnout a využít všech terénních krytů. Po koncentrované dělostřelecké přípravě, jež měla teoreticky výrazně narušit nepřátelské řady, dal Napoleon povel I. sboru Droueta d’Erlon pod Neyovým velením, aby zaútočil na spojenecký střed. Čas hrál v císařův neprospěch, proto musel podniknout něco dřív, než se na scéně objeví celá pruská armáda. Čtyři d’Erlonovy divize vyrazily do útoku ve třech různých sestavách.\n\nVšech 16 000 mužů čekala dlouhá cesta, neboť museli v sevřených masách urazit 1200 metrů více či méně otevřeného terénu. V první polovině cesty dolů ze svahu a posléze do pozvolného stoupání. To vše pod těžkou dělostřelbou nepřátelských baterií ukrytých v zásecích a za pevnými ohradami. Masa postupující pěchoty skýtala snadný cíl, avšak ani těžké ztráty nezabránily Francouzům dostat se do určených úseků. První přímé boje se rozhořely u La Haye-Sainte. Statek byl bráněn 2. lehkým praporem královské německé legie, pod velením majora Georga Baringa, na poslední chvíli posíleným jedním praporem Hannoveřanů. O něco výš, u pískovcového lomu, zaujali pozice ostrostřelci z 1. praporu 95. střeleckého pluku.\n\nDonzelotova divize, útočící více vpravo od statku, postoupila přes odvrácený svah v anglo-batavských pozicích, za nímž v obilí čekalo ukrytých 3000 Pictonových mužů. Ti se zvedli z obilného porostu ve chvíli, kdy bylo čelo francouzských kolon vzdáleno na pouhých čtyřicet kroků a zahájili na něj valivou palbu. Po tomto entrée Angličané vyrazili do bodákového protiútoku. Nebyl jich však dostatečný počet a nepodařilo se jim tudíž masu francouzské pěchoty vrhnout zpět. Navíc na pomoc Donzelotovým jednotkám přicházeli vojáci Marcognetovy divize. Velitel anglického levého křídla generál Picton se snažil povolat do protiútoku další \"Rally the Highlanders\" (Skotské horaly), ale byl zasažen kulí do čela a zůstal ležet na místě mrtev. Blížila se třetí hodina odpolední a zdálo se, že pozice spojenců budou brzy proraženy. Francouzi oblehli statek Papelotte a Milhaudovi kyrysníci samostatně zaútočili na Angličany vlevo od bruselské silnice. Před jejich útokem se musel dokonce i Wellington ukrýt uvnitř karé. Vzápětí však na Milhaudovy muže zaútočily čtyři Somersetovy jezdecké gardové pluky a pronásledovaly je dolů ze svahu k Belle Alliance. Další dvě brigády těžké jízdy pod velením lorda Uxbridge zaútočily na d’Erlonovy pěší jednotky. Ty se nestačily přeskupit do čtverců a v panice začaly prchat zpět ke svým pozicím. I. francouzský armádní sbor přišel o třetinu svého početního stavu (asi 5000 mužů. 2000 bylo zraněno nebo zabito, zbylí padli do zajetí), o svá děla a dva pluky (45. řadový a 105. řadový) o své plukovní zástavy (plukovní orly). Anglickým jezdcům ovšem tento úspěch nestačil a v bojovém zápalu dál pokračovali v pronásledování prchajících jednotek ve směru k „velké baterii“. Ke svému cíli však nedorazili. Na jejich smělost odpověděla francouzská kavalerie, jmenovitě polovina Delortovy 14. kyrysnické divize a Jacquinotova 1. jezdecká divize. Výsledkem byl masakr, jež stál jen Somersetovy dragouny na osm stovek mužů. Na rozdíl od Angličanů se francouzská jízda se svým úspěchem spokojila a stáhla se zpět do výchozích pozic.\n\nPo ústupu Francouzů a odražení anglické kavalerie obě strany krátce konsolidovaly své síly. Wellington posílil první linie jednotkami druhého sledu a k Hougoumontu vyslal prapor královské německé legie. Komplex byl v plamenech a soustavně ostřelován z osmi francouzských houfnic.\n\nKolem 15:00 obdržel maršál Ney rozkaz za každou cenu ovládnout statek La Haye-Sainte, který se snažila stále marně dobýt jeho řadová pěchota. Boj zde probíhal podobně jako u Hougoumontu. 500 zbývajících spojeneckých vojáků vázalo 4000 Francouzů, jejichž děla navíc zapadla do mokřadů v údolí a obléhající jednotky neměly ani výbušniny, kterými by vyhodily do vzduchu brány. I dalšímu útoku na La Haye-Sainte velel Ney osobně, jeho muži však byli opět odraženi a přinuceni stáhnout se z dostřelu. Současně se za Neyovými jednotkami začalo šikovat jezdectvo. O dalším vývoji situace, jedné ze zásadních událostí bitvy, se dodnes vedou diskuse. Historicky již asi nelze naprosto přesně ověřit, co vedlo maršála Neye k rozkazům, které vydal. Důvodem pro jeho rozhodnutí byl zřejmě částečný ústup spojenců na hřebenu svahu. Tento pohyb dozadu v něm mohl vzbudit dojem, že celá anglo-batavská armáda se pozvolna dává na ústup a dozrál čas pro útok jezdectva, který by mohl zlikvidovat odpor v okolí Haye-Sainte. Původně chtěl do boje povolat pouze kyrysnickou brigádu generála Farina de Creuz, ale jeho nadřízený, velitel kyrysnické divize Dolort, útočit odmítl. Generál ještě neměl tušení, že z nedávného Napoleonova rozhodnutí má maršál Ney nad divizí přímé velení. Další nejasnost nastává v tom, co rozkázal rozzuřený Ney Dolortovi, když mu rozkaz přijel tlumočit osobně. Dochovala se protichůdná svědectví, jež se nedokáží shodnout, zda velel aby zaútočila celá jeho divize nebo celý Milhaudův sbor. Faktem zůstává, že pokořený generál Dolort vyrazil do útoku s kompletní 13. a 14. kyrysnickou divizí. Generál Milhaud, jenž měl se zbytkem sboru tvořit druhý sled, pak prý při pohybu svých jednotek vykřikl na velitele lehkého gardového jezdectva generála Lefebvra-Desnouettese: \"„Jdu do útoku! Podpoř mě!“\" A generál Lefebvr-Desnouettes, jenž mohl přijímat rozkazy pouze od Napoleona, skutečně Milhauda spontánně následoval.\nBylo krátce po šestnácté hodině, když generál Milhaud v čele 5000 jezdců, roztažených takřka v celé šíři bojiště od Hougoumontu až po Haye-Sainte (bezmála 750 metrů), zaútočil proti nepřátelské pěchotě za Ohalinskou silnicí. Angličané se při pohledu na železnou lavinu šachovnicově semkli do dvaceti karé a vyčkávali. Dělostřelci stříleli do poslední chvíle, přičemž způsobili Francouzům značné ztráty. Posléze se také ukryli uvnitř pěchotních čtverců. První útok se Francouzům příliš nevyvedl. Mezi anglická děla jejich formace přijely značně narušené, přičemž zde svou úlohu sehrál rozmočený terén, vysoké obilí a palba z anglických karé, jež na ně dopadala z několika stran. Přesto na čtverhrany ježící se bodáky zaútočily. Po tvrdém boji však byly Milhaudovy jednotky napadeny zálohou anglického jezdectva a maršál Ney nechal své jednotky ustoupit a znova shromáždit. Teprve poté, co se jezdci seskupili mezi Hougoumontem a Haye-Sainte, dal nový povel k útoku. Mezitím byli jeho muži neustále decimováni děly, které po jejich dobytí neodtáhli ani nezatloukli hřeby. Napoleon, jenž si zbrklého útoku všiml až ve chvíli, kdy už bylo pozdě ho odvolat, okamžitě Neyovu iniciativu odsoudil, ale ihned usoudil, že pro úspěch akce bude nutno kavalerii podpořit a na pomoc mu vyslal 3. jezdecký sbor generála Kellermana. Blížilo se k páté hodině odpoledne, na Angličany se řítilo 9000 jezdců všech složek kavalerie. Počátek druhého útoku byl mnohem úspěšnější než ten první. Francouzi zmasakrovali tři z dvaceti karé a některá další přišla o své prapory. Tím však dosáhli maxima celého útoku, neboť jejich další nájezdy se o zbylé pevně stojící pěchotní čtverce pouze rozbíjely. Po bezvýsledných pokusech byl nakonec o půl šesté dán povel, aby se unavené, 30–40% ztrátami oslabené, brigády a jízdní divize stáhly zpět do svých výchozích postavení.\n\nPrvní střety francouzské jízdy s předsunutým Bülovovým IV. sborem propukly kolem čtvrté hodiny odpolední u lesa Paris, jenž se rozkládal před vesnicí Plancenoit. O půl páté přijel do lesa i maršál Blücher, který neváhal s rozhodnutím nasadit do boje dvě Bülovovy brigády a jezdectvo prince Wilhelma Pruského. Kolem páté hodiny Prusové dorazili na kontakt s dvěma tisíci Francouzů v údolí před vesnicí. Ačkoli byli muži Moutona de Lobau v početní nevýhodě, první nepřátelský nápor odrazili. Další útok již vedlo 6000 Prusů s 24 děly a tentokrát byli Francouzi nuceni ustoupit až za okraj Plancenoit. Podobně se vedlo i zbylým jednotkám VI. armádního sboru, jež držely pozice severně od vesnice a tvořily spojnici k I. d’Erlonovu sboru. V tu chvíli 7000 Lobauových pěšáků s 24 děly čelilo 18 tisícům mužům a 64 dělům generála Bülova. Prusové se dále stáčeli k říčce Lasne s úmyslem dostat se Francouzům do zad a přetnout jejich ústupové cesty. Záhy se na dostřel jejich děl dostaly i pozice dosud nenasazené gardy a dokonce i farma Rossome, kde si zřídil pozorovatelnu Napoleon. Francouzský císař neváhal proti dobytému Plancenoit vyslat divizi mladé gardy (3800 mužů), která vesnici i přilehlý hřbitov zanedlouho získala zpět. Na tento neúspěch reagoval Blücher tím, že do bojů vyslal dalších 9000 mužů \"landwehru\". Mladá garda, která převzala kontrolu nad vesnicí – Lobauovy jednotky se mezitím staraly o ochranu jejího pravého křídla a kryly prostor, kde se pokoušeli Prusové o obchvat – své pozice tvrdě bránila, avšak ve chvíli kdy byl těžce zraněn její velitel generál Duhesme, rychle ustoupila. Napoleon musel situaci na pravém křídle stabilizovat za každou cenu, a proto k jeho podpoře vyslal dva prapory staré gardy (1100 mužů). Po útoků gardových myslivců se do boje zapojili gardoví granátníci, kteří 14 pruských praporů ve dvaceti minutách z Plancenoit vyhnali. Odvetou na ně zaútočilo 27 praporů pruské pěchoty a nakonec i stará garda byla nucena ustoupit na západní okraj vesnice. Zde mladí a staří gardisté, v počtu maximálně 3000 vojáků, vzdorovali další tři hodiny bezmála 20 tisícové přesile. V tu dobu se do bojů již začaly zapojovat první jednotky II. pruského armádního sboru pod velením generálporučíka von Pircha.\n\nK bojišti po šesté hodině přicházel i I. pruský armádní sbor v čele s generálporučíkem von Zietenem. Jeho 20 000 vojáků mělo podpořit Wellingtonovo levé křídlo, ale vinou nedorozumění kvůli zprávám, že Angličané ustupují, se do bitvy zapojil až po půl sedmé. Tato pruská podpora dovolila anglickému vrchnímu veliteli odvolat muže z posilovaných pozic a nasadit je na exponovaný střed.\n\nKdyž byly odraženy oba jezdecké útoky, nemínil se maršál Ney s tímto neúspěchem smířit a rozhodl se dál stupňovat tlak na střed spojenců. Do boje nasadil tři brigády Reilleho II. sboru s polovinou Foyovy 9. divize a Bacheluovou 5. divizí (6500 mužů). Wellington na tento vytrvale exponovaný úsek narychlo stáhnul 3. divizi generálmajora Fredericka Adama, ale víc už po ruce neměl. Navzdory tomu byli Francouzi přivítáni s chladným odhodláním. Po deseti minutách soustředěné palby jich zůstalo ve svahu ležet mrtvých či zraněných na 1500. I přes tyto obrovské ztráty vyrazili proti anglo-batavským formacím na bodák. Prorazit však nedokázali a museli se stáhnout zpět.\n\nPo tomto neúspěchu Napoleon nařídil Neyovi, aby vedl do útoku část I. ďErlonova sboru a za každou cenu dobyl farmu La Haye-Sainte. Ten asi s tisícovkou mužů, pomocí kombinovaného útoku jízdy a pěchoty, úkol konečně splnil. Z jednoho tisíce obránců jich přežilo 45. Dalším útokem francouzský maršál vytlačil spojence z písečného lomu a šesti děly jízdní baterie zahájil palbu na spojenecké pozice.\nJakmile měl Ney La Haye-Sainte v rukou, nařídil d'Erlonovu sboru pokračovat v útoku na anglo-batavský střed. Ten se začal dařit v celé jeho šíři a spojenci byli nuceni pomalu ustupovat. Navíc Soyova brigáda obešla Hougoumont a s podporou Pirého jezdectva mířila do pravého boku lorda Hilla. Zhruba o půl sedmé připomínaly anglo-batavské linie tělo napnutého luku, jelikož středové jednotky ustoupily asi o 500 metrů. Spojenci odolávali Francouzům z posledních sil a někdy v tuto chvíli si Wellington povzdechnul slovy: \"„Kéž přijde noc, nebo Blücher!“\" Neyovi scházel k úspěchu už jen kousek. Když po Napoleonovi k jeho dosažení požadoval další muže, ten jen odseknul: \"„Kde si myslí, že je mám vzít? Mám si je snad nadělat?“\" Ve tři čtvrtě na sedm sice \"Nejstatečnější ze statečných\" (Neyova přezdívka) zmobilizoval několik nejméně prořídlých jednotek, ale bez čerstvých posil nebyl s to dotáhnout útok do zdárného finále. Wellington na poslední chvíli zacelil obranu jednotkami mladičkých Brunšvičanů a do útoku proti Francouzům vyrazily tři husarské pluky podpořené třemi nassavskými prapory. D´Erlonův sbor byl přinucen k dalšímu ústupu. Tentokrát jej spojenci nepronásledovali.\n\nBylo něco málo před sedmou hodinou, když se císař Napoleon konečně rozhodl nasadit starou gardu. Do útoku proti spojeneckému středu však nezasáhla celá, ale pouze jejích 6 praporů, tedy maximálně 2600 mužů pochodujících v pěti kolonách. Zbytek gardových jednotek rozmístil podél bruselské silnice tak, aby kryly jeho jedinou ústupovou cestu z bojiště a tím zabránily Prusům obchvátit jeho pravé křídlo. Někdy v tu chvíli také učinil zásadní prohlášení, když nechal mezi ostatní řadové jednotky, jejichž morálka byla po mnoha nezdařených útocích na nevalné úrovni, rozhlásit, že masa pěchoty a jízdy na jejich pravém křídle je všemi očekávaný Grouchyho sbor. Toto prohlášení podpořil i fakt, že pruské jednotky Zietenova I. sboru, které se blížili k farmě Papelotte, byly přivítány palbou mušket nassavské pěchoty a útokem jejich jezdectva. To vše jen díky záměně pruských čák (vysoká vojenská čepice) s francouzskými. Wellington neměl kvůli dýmu nad bojištěm o přípravách protivníka ponětí. Avšak asi půl hodinu před samotným útokem dezertoval z francouzských řad roajalistický důstojník kapitán du Barail, jenž ho o situaci včas informoval a anglický velitel stačil ohrožené místo posílit pěchotou i dělostřelectvem.\n\nFrancouzskými liniemi se brzy nesly dvě morálku povzbuzující hesla: \"„Grouchy se blíží!“\" a \"„Garda útočí!“\" Do čela gardy se opět postavil maršál Ney. Po jeho pravé ruce se chystala do útoku d'Erlonova pěchota, po ruce levé pěchota Reilleho a celý útok se chystalo podpořit i jezdectvo, jehož koně byli v současné chvíli již na pokraji vyčerpání. Gardové jednotky pozvolna postupovaly šikmým pochodem vlevo od bruselské silnice. V první fázi útoku, i přes nepřetržitou palbu spojeneckých děl, smetly vše, co se jim postavilo do cesty. Zanedlouho však narazily na 2800 pěšáků 1. brigády nizozemsko-belgické divize. Těm se podařilo zastavit postup gardové kolony nejblíže cesty. Kolona útočící po její levé straně byla přivítána ničivou střelbou anglických mušket a Francouzi nedostali ani příležitost k bodákovému útoku. Třetí a čtvrtá kolona, útočící dále vlevo, se dostaly do palby dvou tisíc anglických gardistů, kteří se dvacet metrů před ní na Wellingtonův povel zvedli z obilí. Následným bodákovým protiútokem pak postup těchto dvou kolon definitivně zastavili a Napoleonova elita se musela za neustálého boje začít pomalu stahovat. Poslední (pátá) kolona myslivců střední gardy vyrazila druhům ve zbrani na pomoc a na chvíli zahnala britské gardisty na ústup. Záhy jim však do levého boku vpadly britské jednotky Adamovy brigády a za nimi postupujících 1050 mužů lehké pěchoty. Ti spolu glasgowskými horaly na Wellingtonův povel zahájili na Francouze další střelbu a vzápětí vyrazili do útoku na bodák. Před tři čtvrtě na osm bylo u Waterloo rozhodnuto. Garda, o níž bylo známo, že nikdy neustupuje, byla nucena se ve čtverhranech krok za krokem stahovat z těžce dobytých pozic. To vše před očima mužů d'Erlonova a Reilleho sboru. Proud raněných, kteří se odpojovali od jednotlivých karé, budil dojem, že garda podlehla panice a brzy se bojištěm ozývaly výkřiky „\"Garda couvá!\"“ Navíc někdy v tu chvíli Zietenův 1. sbor prolomil obranu Durutteho divize na pravém křídle. Tehdy francouzští vojáci zjistili, že jim nejde na pomoc Grouchy, ale naopak na ně útočí Prusové. Bojovou vřavou se nesly další výkřiky: \"„Zrada!“ „Zachraň se kdo můžeš!“\" I když většina jednotek prvního sledu bojovala dál, v celé Napoleonově armádě začala propukat panika. Pod soustředěným náporem anglické jízdy podporovaným útočící pěchotou se dala na útěk pěchota d'Erlonova sboru. Relliho sbor ustupoval poměrně spořádaně, prchat začaly pouze jeho dvě či tři pěší roty. Ústup se mu dařil až k Belle Aliance, kde však jeho uskupení roztrhal proud uprchlíků.\n\nNapoleon, jenž byl špatně informován o průběhu útoku, se přesunul s třemi zbývajícími gardovými prapory po Bruselské silnici vpřed k La Haye-Sainte. Tím se však dostal do cesty prchajícím jednotkám a anglickému jezdectvu, které tyto prchající masy masakrovalo. Jeho tři gardové prapory se okamžitě zformovaly do karé, které nebyla spojenecká jízda schopna prorazit. Díky této pevné hrázi se Napoleonovi a jeho osobnímu doprovodu podařilo ustoupit k Belle Aliance, kde se shromažďovaly poslední zálohy. Chtěl zde společně s nimi vzdorovat útočícím spojencům a zemřít, ale to mu jeho muži nedovolili a donutili jej pod ochranou těchto jednotek ustoupit pryč z bojiště. Doprovázen některými svými generály, maršálem Soultem a několika myslivci uprostřed karé I. praporu 1. granátnického gardového pluku takto dorazil až do Genappe.\n\nOsud zbývajících tří karé u bruselské silnice byl neméně dramatický. Obklopeny drtivou přesilou anglo-batavské i pruské armády pomalu ustupovaly k Maison-du-Roi a Rossomme. Přestože byli gardisté několikrát vyzýváni aby složili zbraně, vždy odmítli. S jakými slovy si nebyli jisti ani současníci několik týdnů po události, ale legenda spjatá s bitvou praví, že generál Cambronne vykřikl: \"„Císařská garda umírá, ale nevzdává se!“\" Jiní pamětníci dosvědčují, že odpověděl prostým vojáckým provoláním: \"„Merde!“\" Hovno! Bez ohledu na opakované útoky jak jízdy, tak anglické pěchoty, se gardisté krok za krokem stahovali z bojiště. Pěchotní čtverce se změnily na trojúhelníky a kolem deváté hodiny z nich zůstalo pouze několik jedinců, kteří se v nastalé tmě pokusili zmizet z utuchající vřavy na vlastní pěst. V této závěrečné epizodě bojů urvala jedna z posledních francouzských dělových koulí nohu veliteli anglické jízdy lordu Uxbridgovi.\n\nNa pravém křídle u Plancenoit kladly vytrvalý odpor Prusům zbytky Loubauových jednotek a mladé i staré gardy. Jedině jejich houževnatosti mohla prchající francouzská armáda děkovat, že jí nebyla odříznuta cesta zpět ke Genappe a Quatre-Bras. Po tvrdých bojích a s nastávající tmou však byly i tyto jednotky ze svých pozic vytlačeny a donuceny ustoupit údolím Lasne.\n\nWellington nechal zastavit britský postup u Maison-du-Roi. Posléze se vrátil k farmě Belle-Aliance, kde se setkal s maršálem Blücherem. Krátce spolu porozprávěli, načež pruský maršál v čele svých mužů odjel pronásledovat nepřátelskou armádu. Když dorazil do Genappe, jeho muži vybili zbylé Francouze a on sám se ubytoval v místním hotelu.\n\nCísař Napoleon se svou suitou dorazil ke Genappe kolem deváté hodiny večerní. Odtud odjel ke Quatre-Bras, kde prý dlouho stál nad nepohřbenými těly mrtvých z předešlé bitvy. Po tomto soukromém obřadu se odebral na cestu do Paříže. Branami francouzské metropole projel 21. června a celou cestu prý dřímal. Zde již před jeho příjezdem začal Joseph Fouché ovlivňovat poslaneckou sněmovnu i sněmovnu pairů a ty, i přes opačné požadavky části obyvatelstva, požadovaly Napoleonovu okamžitou rezignaci. Císař vše přijal se zdánlivým klidem. Abdikaci podepsal ve prospěch svého syna Napoleona II. a poté ještě několik dní strávil v Elysejském paláci, odkud odjel do Rochefortu. 15. července odplul z Francie a vydal se do rukou Velké Británie. Na půdu Anglie nikdy nevstoupil a dne 28. července 1815 bylo rozhodnuto o jeho internaci na ostrov Svaté Heleny. Zde také ve věku jednapadesáti let v roce 1821 zemřel.\n\nSoučasná tvář bitevního pole připomíná krajinu z poloviny roku 1815 jen vzdáleně. Již deset let po bitvě prý vévoda Wellington prohlásil: \"„Vzali mi mé bojiště!“\" Příčinou takové změny byla výstavba dominanty krajiny, čtyřicet pět metrů vysokého pahorku, na jehož vrcholu je umístěna železná socha lva, který cení zuby směrem k Francii (stavbě je též přezdíváno Lví kopec. Autorem památníků je Jean-François Van Geel). Zemina na stavbu, jež stojí ve středu někdejších anglo-batavských linií, byla svážena z okolních polí a zemní práce neminuly ani svah mezi La Haye-Sainte a Hougoumontem. K mohyle, na jejíž vrchol se dá vystoupat po kamenném schodišti, přiléhá návštěvnické centrum, kde jsou promítány ukázky z filmu Waterloo a lze si zakoupit upomínkové předměty. Další stavbou v sousedství Lvího kopce je kruhové panorama, jehož autorem je malíř Louis Dumoulin. Malba, kterou lze přirovnat k Maroldovu panoramatu bitvy u Lipan, zachycuje momenty kolem šestnácté hodiny, kdy 9000 francouzských jezdců zaútočilo na spojenecká karé. Velikost obrazu je 120 x 12 metrů.\n\nKromě Lví mohyly je celé bojiště poseto množstvím památníků, které připomínají oběti jednotlivých epizod bitvy. V samotném městečku Waterloo, asi 4 km od křižovatky Bruselské a Ohalinské silnice, stojí Wellingtonovo muzeum, v němž lze kromě předmětů nalezených na bojišti spatřit i autentické uniformy a detailní mapy bojiště. Lze také navštívit okolí všech významných civilních objektů, i když většina z nich není přístupná veřejnosti. Na počest události je poblíž Plancenoit a Hougoumontu každoročně pořádána rekonstrukce bitvy, jíž se účastní i řada klubů vojenské historie z České republiky.\n\n\n"}
{"id": "189625", "url": "https://cs.wikipedia.org/wiki?curid=189625", "title": "Ostrov svaté Heleny", "text": "Ostrov svaté Heleny\n\nOstrov svaté Heleny má více významů:\n\n"}
{"id": "189627", "url": "https://cs.wikipedia.org/wiki?curid=189627", "title": "Edmondsův–Karpův algoritmus", "text": "Edmondsův–Karpův algoritmus\n\nEdmondsův-Karpův algoritmus je v informatice a teorii grafů implementací Fordovy-Fulkersonovy metody pro výpočet maximálního toku v síti s časovou složitostí formula_1. Je asymptoticky pomalejší než Goldbergův algoritmus s časovou složitostí formula_2, ale v praxi je rychlejší pro řídké grafy. Dinic, ruský vědec, publikoval algoritmus poprvé v roce 1970 nezávisle na publikování stejného algoritmu Kanaďanem Jackem Edmondsem a Američanem Richardem Karpem v roce 1972 (údajně objeven dříve). Dinicův algoritmus obsahuje navíc techniky, které redukují časovou složitost na formula_3.\n\nAlgoritmus je téměř identický s Fordovým-Fulkersonovým algoritmem, až na to, že je definováno pořadí výběru zlepšující cesty v případě existence většího počtu zlepšujících cest. Vybraná zlepšující cesta musí být vždy nejkratší možná. Pro důkaz korektnosti a časové složitosti formula_1 jsou podstatné následující vlastnosti:\nDůkaz je dostupný v.\n\n algorithm EdmondsKarp\n\nJe daná síť o sedmi vrcholech, zdrojem A, spotřebičem G a kapacitami jako na obrázku:\nDvojice formula_6 na hranách reprezentují současný tok formula_7 a kapacitu formula_8. Dostupná kapacita hrany z vrcholu formula_9 do vrcholu formula_10 je formula_11, tedy celková kapacita minus použitý tok. Je-li tok hranou z vrcholu formula_9 do vrcholu formula_10 záporný, \"přičítá\" se ke kapacitě.\n\nVšimněte si, jak se délka zlepšující cesty nalezené algoritmem nikdy nezmenšuje. Nalezené cesty jsou nejkratší možné. Nalezený tok se rovná kapacitě přes minimální řez v grafu oddělující zdroj a spotřebič. V tomto grafu je pouze jeden minimální řez, rozdělující vrcholy na množiny formula_14 a formula_15 s kapacitou formula_16.\n\n"}
{"id": "189635", "url": "https://cs.wikipedia.org/wiki?curid=189635", "title": "Apollo 14", "text": "Apollo 14\n\nApollo 14, osmý pilotovaný let v programu Apollo, byl třetím, kdy lidé přistáli na Měsíci. Apollo 14 odstartovalo k Měsíci 31. ledna 1971. V katalogu COSPAR je let označen 1971-008A. Byl to 38. let kosmonautů z naší planety.\n\n\nCílem devítidenní výpravy bylo přistát na Měsíci. Místo původně plánované pro Apollo 13 byla hornatá oblast v okolí kráteru Fra Mauro, obsahující množství sutiny, vyvržené při impaktním vzniku Mare Imbrium, ležícího 110 km severně. Západně odtud přistálo Apollo 12 a sonda Surveyor 3, jižně za kráterem Fra Mauro a Bonpland dopadl Ranger 7.\n\nStart proběhl úspěšně 31. ledna 1971. Nosná raketa Saturn V s výrobním číslem SA-509 nesla na vrcholu velitelský modul Kitty Hawk a lunární modul Antares. Mírné zpoždění startu způsobilo počasí. Navedení na parkovací oběžnou dráhu Země a navedení na translunární dráhu proběhlo bez problémů. Po čtyři dny trvajícím letu bylo Apollo 14 dne 4. února v 6:50 UT manévrem LOI-1 úspěšně navedené na oběžnou dráhu okolo Měsíce. Po další korekci dráhy následovaly prověrky lunárního modulu. Po odpočinku přestoupili 5. února Shepard a Mitchell do modulu Antares a v 9:18 UT přistáli v bezprostřední blízkosti plánovaného bodu.\n\nShepard a Mitchell uskutečnili dva výstupy na povrch. Na Měsíci strávili celkem 33 hodin a 31 minut. První EVA trvala 4 hodiny a 48 minut, druhá 4 hodiny a 37 minut. Program se stále rozšiřoval. Hlavním cílem druhé procházky byl 1,5 km vzdálený kráter Cone a kosmonauti na přepravu nářadí a dalšího vybavení měli použít dvojkolový transportér MET, který tlačili nebo tahali jako rikšu. Byli však nesmírně vyčerpaní a pro únavu a špatnou orientaci jen částečně dodrželi určenou trasu. Do lunárního modulu \"Antares\" naložili 43,6 kg vzorků, na měsíčním povrchu instalovali ALSEP 14 (laserový odrážeč z toho souboru vědeckých přístrojů sloužil po dlouhá léta). Mezitím Roosa ve velitelské lodi \"Kitty Hawk\" snímkoval na oběžné dráze pomocí speciální mapovací kamery s velkou rozlišovací schopností vybrané oblasti měsíčního povrchu. Lunární modul odstartoval z povrchu 6. února v 18.49 TU a ve 20.35 UT se spojil s mateřskou lodí. V čase 01.37 UT se zapálil motor SPS, aby navedl velitelský a servisní modul na dráhu směrem k Zemi. Apollo 14 šťastně ukončilo svůj let 9. února 1971 ve 21.04 UT na dohled letadlové lodi USS New Orleans asi 1400 km jižně od ostrova Samos. Tato posádka byla poslední v následné karanténě.\n\nApollo 14 bylo spojovacím mostem mezi prvními výpravami celého programu Apollo a posledními třemi, pro které byla upravená velitelská i lunární sekce; měly větší hmotnost. Úpravy umožnily získat větší počet údajů a zajistily posádce delší pobyt na měsíčním povrchu, výrazné zvýšení užitečného nákladu rakety Saturn V ilustruje příklad: první výprava k Měsíci jen k jeho deseti obletům (Apollo 8, CSM bez LM) nesla 28 897 kg, poslední lunární mise (Apollo 17) už 46 794 kg.\n\n"}
{"id": "189637", "url": "https://cs.wikipedia.org/wiki?curid=189637", "title": "Karel Hugo Hilar", "text": "Karel Hugo Hilar\n\nKarel Hugo Hilar (5. listopadu 1885, Sudoměřice u Bechyně – 6. března 1935, Praha), vlastním jménem Karel Bakule, byl divadelní režisér, básník, kritik, prozaik a dramatik.\n\nKarel Hugo Hilar zdědil talent asi po otci Františkovi, který byl literárně činný (např. \" O umění žít, Apoštol nové lásky, Rozmary erotismu\"). Mladý Karel již ve třinácti letech napsal první drama, psal básně, povídky, romány (\"Rozváté sny, Její bůh, Odložené masky, Adamův sen\") i literární kritiky. Překládal francouzskou dekadentní poezii. Po gymnáziu (1904) vystudoval klasickou filologii na Filozofické fakultě UK (1911) a během studií vedl se svými přáteli Jarmilem Krecarem a Arthurem Breiským \"Moderní bibliotéku\", kterou do roku 1914 vydával František Adámek. V listopadu 1910 však již nastoupil jako lektor Městského divadla na Vinohradech, na přelomu května a června 1911 se zde poprvé dostal k režii (hra Hermanna Bahra \"Pavouk\"), v roce 1913 se stal dramaturgem a již v roce (1914) šéfem činohry. Ve Vinohradském divadle spolupracoval s výtvarníky Josefem Wenigem, Františkem Kyselou, Vratislavem Hugem Brunnerem a především s Vladimírem Alexandrem Hrskou (členem spolku Mánes a žákem prof. Švabinského), který pro Hilara realizoval do roku 1919 přes čtyřicet výprav. V závěru svého vinohradského působení spolupracoval s mladým členem skupiny výtvarníků „Tvrdošíjní“ Vlastislavem Hofmanem..\n\nOd 1. ledna 1921 přešel na výzvu Dramatického svazu podporovaného většinou odborné kritiky do Národního divadla, kde byl až do své smrti šéfem činohry a režisérem. Zde pracoval s mladými lidmi a angažoval na jeho „prkna“ pozdější velikány – Zdeňka Štěpánka, Ladislava Peška, Hugo Haase, Františka Smolíka. Do Národního divadla přizval rovněž další své spolupracovníky z Vinohradského divadla, např. herce Bedřicha Karena (v roce 1921), Zdeňku Baldovou a Václava Vydru (v roce 1922), Jaroslava Vojtu (v roce 1925), Leopoldu Dostalovou (v roce 1924) a režiséra Karla Dostala (v roce 1922). Též angažoval mladé režiséry z okruhu avantgardy (Viktor Šulc, Vladimír Gamza, Jiří Frejka), z nichž Frejka se stal nejvýznamnějším pokračovatelem Hilarova díla.\n\nV letech 1920 až 1935 s Otakarem Ostrčilem (skladatelem a dirigentem) tvořil dvojici, která určovala uměleckou úroveň Národního divadla. Hilar uplatňoval moderní pojetí divadla a vyžadoval střídmější a civilnější herecký projev. U kritiky se však příliš nesetkával s pochopením a vedl spory i s hercem Václavem Vydrou.\n\nNeúnavnost a píle, s níž se věnoval literatuře a režii, jej vyčerpávala a tak v 39 letech byl po záchvatu mrtvice na delší čas vyřazen. Po návratu do ND pracoval ještě usilovněji, ale v necelých padesáti letech druhému záchvatu podlehl. Tisk napsal, že „padl ve službách Národního divadla“. K. H. Hilarovi, který byl mimořádným přínosem české kultuře, odhalili roku 1936 v rodné obci na domě čp. 62 pamětní desku. Také v Divadle na Vinohradech byla 21. října 1939 odhalena jeho busta.\n\nJeho manželkou byla herečka Zdeňka Baldová.\n\n\n\nZdeněk Štěpánek\n\n\n\n\nEduard Kohout\n\n\n\n\n\n\n\n\nBedřich Karen\n\n\nFrantišek Kovářík\n\n\nJarmila Kronbauerová\n\n\nLadislav Boháč\n\n\n\n\nEdmond Konrád\n\n\nVáclav Štech\n\n\n\n"}
{"id": "189638", "url": "https://cs.wikipedia.org/wiki?curid=189638", "title": "Manáslu", "text": "Manáslu\n\nManáslu (मनास्लु, známá také jako Kutang) je s 8163 metry (podle jiných pramenů 8156 m) osmou nejvyšší horou světa. Nachází se v pohoří Mansiri Himal v oblasti nepálského Himálaje. Název pochází ze sanskrtu a lze jej přeložit jako \"„Hora ducha“\". Manáslu je nejvyšším vrcholem masívu Gurkha a leží asi 70 km východně od osmitisícové Annapurny. Ze svahu hory stékají do údolí ledovce Manáslu, Pungen a Thulagi. Manáslu je také druhou nejvyšší horou na území Nepálu.\n\nVrchol Manáslu poprvé zdolali dne 9. května 1956 japonský horolezec Toshio Imanishi a nepálský šerpa Gyalzen Norbu, členové japonské expedice. Druhý den je následovali ještě Kichiro Kato a Minoru Higeta.\n\nNižší východní vrchol Manáslu (7895 m) byl poprvé zlezen v roce 1986 (viz níže). Severní Manáslu (7157 m) zlezla poprvé česká výprava v roce 1979 a z české ženské výpravy v roce 1980 Jana Koukalová a Božena Marušincová-Nývltová S hřebenem (na obrázku vpravo).\n\nManáslu stojí v centrálním Nepálu a byla proto nepřístupná z politických důvodů až do roku 1949. V roce 1950 ji prozkoumal britský cestovatel a horolezec William Tilman, držitel výškového rekordu výstupem na Nandá Déví (7816 m) z roku 1936. V letech 1952, 1953 a 1955 se o výstup na Manáslu pokoušeli Japonci SV úbočím. Ve třetím případě dosáhli výšky 7750 m.\n\n\nDruhý výstup klasickou cestou zkoušejí Korejci v letech 1971 a 1972. Druhá expedice končí jedním z největších neštěstí v Himálaji, když v lavině přichází o život 15 jejích členů. Druhý výstup klasickou cestou se pak daří až německé výpravě roku 1973.\n\nV roce 1974 vystupuje na Manáslu klasickou cestou japonská ženská expedice. Japonkám se tak daří první ženský výstup na osmitisícovku. Na vrchol hory vystoupily Naoko Nakaseko, Masako Uchida, Mieko Mori a Šerpa Jambu.\n\nPrvní zimní výstup na Manáslu se daří polským horolezcům v lednu 1984. Klasickou cestou stoupají k vrcholu Maciej Berbeka a Ryszard Gajewski.\n\n\nCelkem vede k vrcholu Manáslu 7 cest. Z nich jen dvě byly opakovány. Možností nové trasy je přímá cesta středem J stěny a dosud nezlezená JV stěna.\n\n\n\n"}
{"id": "189640", "url": "https://cs.wikipedia.org/wiki?curid=189640", "title": "Dynastie Ming", "text": "Dynastie Ming\n\nDynastie Ming (; doslova „Zářivá dynastie“) vládla v říši Ming, neboli Číně v letech 1368–1644, na jihu země se mingský stát udrželi do roku 1661, byť na stále se zmenšujícím se území. Byla poslední čínskou národní dynastií, po ní byla Čína dobyta mandžuskou říší Čching (1635–1912). Národní čínský stát došel své obnovy až po pádu Čchingů roku 1912, když vznikla Čínská republika.\n\nJejím zakladatelem byl Ču Jüan-čang, vůdce povstání proti mongolské dynastii Jüan. On a jeho potomci pozvedli Čínu k dlouhodobé hospodářské prosperitě a politické stabilitě. Postupem doby díky polygamii běžné u vyšších vrstev čínské společnosti vzrostl počet mužských členů rodu na sto tisíc. Z politiky však byli, kromě císařů a následníků trůnu, v zájmu stability vlády vyloučeni.\n\nOd konce 16. století hospodářské potíže a z nich plynoucí rolnická povstání přinesly oslabení mingské moci, využité roku 1644 Mandžuy ke svržení dynastie a převzetí moci v Číně.\n\nZakladatelem a prvním císařem dynastie byl Ču Jüan-čang, který se narodil roku 1328 v rodině chudého čínského rolníka žijícího v okrese Čung-li (, dnes Feng-jang) v provincii An-chuej ve střední Číně na dolním toku Jang-c’-ťiang. Poté co roku 1344 při epidemii zemřeli jeho rodiče a dva bratři, střídavě pobýval v buddhistickém klášteře anebo se živil žebrotou. Roku 1352 se přidal k bojovníkům povstání rudých turbanů, záhy vynikl a získal čelné postavení mezi povstalci, porazil ostatní povstalecké vůdce i mongolská vojska říše Jüan, roku 1368 se prohlásil císařem čínské říše Ming a do roku 1381 dobyl celou zemi.\n\nŘíši a dynastii Ming vyhlásil Ču Jüan-čang (jako císař je znám pod jménem své éry vlády – Chung-wu) v tehdejším hlavním městě Nankingu v lednu 1368. Ču byl už roku 1361 vůdcem Rudých turbanů a císařem povstalecké říše Sung Chan Lin-erem jmenován vévodou z Wu (), (Wu byl název starověkého státu Wu a později regionu na dolním toku řeky Jang-c’-ťiang) 4. února 1364 se Ču Jüan-čang prohlásil za krále Wu (). Navzdory tomu se nejmenoval, jak by bylo přirozené, císařem Wu, ale pro svůj stát a novou dynastii vybral název „Ming“ () – Jasná či Zářivá, plným názvem „Ta Ming“ () – Velká záře.\n\nNázev Ming měl v tehdejší Číně několikerý politický kontext. Jas a záře evokovaly oheň a tedy i rudou barvu a jih, prvky vyjadřující opozici vůči dynastii Jüan. Ta totiž byla v čínském systému pěti prvků a souvstažností mezi nimi na základě podobnosti slov \"jüan\" a \"süan\" (temný) spojována s vodou, černou barvou a severem. Geografické položení Mongolů na severu a Číňanů na jihu asociaci posilovalo. Na druhé straně Chung-wu částečně převzal titul „Velký král světla“ (\"Ta Ming wang\", ) Chan Šan-tchunga, vůdce sekty Bílého lotosu. Pojem Ming odkazoval na \"Ming-ťiao\" – „náboženství světla“, manicheismus, přítomný v ideologii Bílého lotosu a jím zorganizovaného povstání Rudých turbanů. Prohlásil se tak za ztělesnění víry povstalců v příchod Ming-wanga, Krále světla, a ospravedlnil odstranění Chan Lin-era a jeho rodiny od moci. Za třetí se ve výběru jména dynastie projevilo císařovo pragmatické přebírání mongolských vládních praktik – použití abstraktního pojmu jako jména dynastie byla nečínská tradice založená Džurčeny (Dynastie Ťin, „Zlatá“), následně přebraná Mongoly (Dynastie Jüan, „Počátek“).\n\nPod vládou nové dynastie byly v Číně napraveny škody vzniklé v desetiletích bojů na sklonku vlády předchozí dynastie Jüan. Říše Ming se stala prosperujícím a bohatým státem. Do poloviny 15. století zaznamenala výrazný hospodářský a kulturní rozvoj, zejména pak v jižních a pobřežních regionech. Byly vybudovány zavlažovací systémy, pěstována bavlna, rozšířena produkce hedvábných a bavlněných tkanin, skla, porcelánu.\n\nZačátkem 15. století si mingská Čína na několik desetiletí podrobila na severu Mandžusko a na jihu Vietnam a oživila obchodní a diplomatické kontakty s Japonskem, Indií a jihovýchodní Asií. Umožnila to velká flotila dalekomořských obchodních džunek, které se od poloviny 16. století staly žádanou kořistí čínských a japonských pirátů, napadajících rovněž pobřežní města kontinentu. Druhým vážným ohrožením byly neustávající útoky Mongolů na severu. Na obranu před nájezdy kočovníků byla vystavěna Velká čínská zeď a vybudováno přes pět tisíc kilometrů příkopů.\n\nV lednu 1556 byly severní provincie Číny zasaženy silným zemětřesením, při kterém zahynulo kolem 830 tisíc lidí. Také z tohoto důvodu se Čína potýkala v druhé polovině 16. století s velkými hospodářskými problémy, jejichž důsledkem byla početná rolnická povstání. Oslabení čínského státu využili Mandžuové, kteří roku 1644 obsadili sever země.\n\nPo dobytí severní Číny mandžuskou dynastií Čching ještě několik desetiletí pokračovala mingská vláda na jihu země, až do roku 1661. Ze zde žijících členů rodu byli úředníky spravujícími jižní provincie vybráni noví císaři, pozdějšími historiky označeni za dynastii Jižní Ming. Poslední mingský císař Ču Jou-lang roku 1661 uprchl do Barmy a počátkem následujícího roku byl zde zabit.\n\nMingští císaři stáli v čele země a vlády, byli hlavou vojenské i civilní správy. V teorii stál císař nade všemi úředníky i generály a celá země se řídila jeho výnosy. Chung-wu skutečně moc pevně držel ve svých rukou, ovšem za cenu masívních čistek, které roku 1380 přinesly i zrušení ústředního sekretariátu, jehož vedoucí byl faktickým předsedou vlády. Poté císař soustředil ve svých rukou rozhodování o všech problémech přesahujících zodpovědnost jednoho ministerstva. Také třetí císař Jung-le osobně rozhodoval ve velkých i malých záležitostech a rozhněval se, když se k němu nedostalo několik hlášení o nepodstatných záležitostech.\n\nDalší panovníci už postrádali rozhodnost prvních vládců dynastie a jejich moc podléhala řadě tradičních omezení. Od císařů se neočekávalo iniciativní rozhodování o směřování země. Memoranda a požadavky jim byly předkládány už s návrhem řešení. Od vládce se očekávalo potvrzení předložených návrhů, nebo dosáhnutí souhlasu předkladatelů s jím navrženým alternativním řešením. Podobně císaři jmenovali úředníky a vojáky podle návrhů ministerstva státní správy, resp. ministerstva vojenství; v případě vysokých hodnostářů dostal císař na výběr mezi dvěma až třemi kandidáty. Významnější otázky byly diskutovány na oficiálních audiencích, případně neformálních poradách. Bez relativně široké shody dvorských hodnostářů nebylo možno rozhodnout o žádné zásadní otázce.\n\nJelikož po zrušení ústředního sekretariátu neexistovala funkce odpovídající předsedovi vlády a Chung-wu její obnovení výslovně zakázal, stál nad ministry, kontrolními a vojenskými úřady pouze císař. Hladký chod vlády byl proto závislý na jeho aktivní účasti. Úlohy koordinátora na vrcholu administrativního aparátu, který slaďuje resortní zájmy, se ujali panovníkovi tajemníci, velkých sekretářů, případně vysoce postavení eunuchové, obklopující panovníka a každodenně s ním konzultující projednávané otázky. Faktická moc císařových sekretářů anebo eunuchů, však byla závislá na potvrzení jejich rozhodnutí panovníkem; sami o sobě neměli ani ti, ani oni, právo vydávat příkazy ministrům.\nMingští císaři sídlili zprvu v Zakázaném městě, komplexu paláců a budov vybudovaném v Nankingu, hlavním městě země. Císař Jung-le rozhodl o přenesení hlavního města do Pekingu, zdejší Zakázané město o rozloze 72 ha bylo postaveno do roku 1420, kdy se do něj přestěhoval panovník s celým dvorem.\n\nČu Piao, nejstarší syn zakladatele dynastie Chung-wua, zemřel ještě před smrtí otce, proto Chung-wu za svého nástupce určil nejstaršího žijícího Ču Piaova syna Ču Jün-wena (císaře Ťien-wena). Nová vláda v čele s mladým císařem nastoupila roku 1398 a neprodleně začala rázně zasahovat vůči císařovým strýcům, což už roku 1399 vyvolalo povstání nejsilnějšího z nich – Ču Tiho. V občanské válce, kterou nazval kampaň ťing-nan, kampaň za odstranění nepořádků, Ču Ti zvítězil a roku 1402 jeho vojska dobyla hlavní město Nanking. Ťien-wen zahynul pravděpodobně při požáru císařského paláce. Nový císař se snažil všemožně zahladit památku svého předchůdce, popřel jeho legitimitu a dokonce zpětně zrušil éru Ťien-wen.\n\nDalší císaři přebírali trůn podle zásady primogenitury – novým panovníkem se stával nejstarší (žijící) syn, případně nejbližší mužský příbuzný. Problém nastal až roku 1449, kdy tehdejší císař Jing-cung upadl do mongolského zajetí. Po kratším váhání se dvůr shodl na povýšení císařova bratra Ťing-tchaje na trůn. Následující rok ovšem Mongolové zajatého, nyní již bývalého, císaře propustili. Dalších sedm let strávil Jing-cung v domácím vězení, dokud počátkem roku 1457 Ťing-tchaj neonemocněl a protože neměl dědice, byl Jing-cung schopen zorganizovat palácový převrat, kterým se dostal opět na trůn. Vzápětí Ťing-tchaj zemřel.\n\nVážný konflikt vypukl po roce 1521, kdy zemřel císař Čeng-te bez přímého dědice. Novým vládcem se stal jeho nejbližší příbuzný – bratranec Ču Chou-cchung (císař Ťia-ťing). Ministři navrhovali, aby byl Ťia-ťing přijat za syna zemřelého císaře a byla tak zachována nepřerušená posloupnost nástupnictví císařského rodu v linii otec–syn. Ťia-ťing ministerské požadavky odmítl a prosazoval posmrtné jmenování svého otce císařem, aby byl stav jeho otce uveden do souladu s jeho vlastním. Vzniklý spor (který obdržel název velký spor o obřady) se táhl několik let a panovník ho nakonec vyřešil silou – popravami a vypovězením protestujících úředníků. Konflikt vážně poznamenal počátek Ťia-ťingovy vlády.\n\nDlouhotrvající nástupnický spor proběhl za vlády císaře Wan-liho. Císař totiž odmítl jmenovat korunním princem svého nejstaršího syna Ču Čchang-lua (pozdější císař Tchaj-čchang) jak by bylo obvyklé a v souladu s nástupnickým řádem, ale prosazoval svého třetího syna Ču Čchang-süna, potomka jeho oblíbené konkubíny. Vzniklý spor trval přes patnáct let, než konečně panovník ustoupil tlaku úředníků a jmenoval následníka v souladu s pravidly. Vzájemné odcizení císaře a vlády, vyvolané neústupností obou stran, tehdy dosáhlo značných rozměrů a poškozovalo správu říše, když se panovník přestal stýkat s ministry a odmítal jmenovat nové úředníky na uvolněná místa.\n\nChung-wu svého nejstaršího syna Ču Piaa jmenoval následníkem trůnu (,\" tchaj-c’\"), ostatním synům udělil tituly knížat (, \"čchin wang\", doslova „kníže [císařské] krve“, též jednoduše , \"wang\") a po dosažení zhruba dvaceti let věku je vyslal do provincií s početným doprovodem a širokými, především vojenskými, pravomocemi; ale přes své tituly nevládli v regionech jako údělná knížata, úředníci místní správy nadále podléhali centru. Pro císaře představovali oporu jeho osobní moci nezávislou na běžné civilní i vojenské hierarchii; po císařově smrti se nová vláda pokusila omezit jejich vliv, což vyprovokovalo povstání jednoho z nich  – Ču Tiho. Sám Ču Ti jako císař Jung-le moc knížat v regionech omezil a po neúspěšné vzpouře knížete Ču Kao-süa roku 1426 ztratili politický význam. Kromě výše uvedené skupiny byli ostatní členové rodu ze správy země vyloučeni. Až roku 1595, kdy počet členů císařského rodu vzrostl na desítky tisíc, dostali povolení účastnit se úřednických zkoušek, nemohli však být jmenováni do úřadů v hlavním městě.\n\nZa vlády Chung-wuových nástupců byl nadále už v raném věku jmenován nejstarší syn následníkem trůnu. Další císařští synové se opět stávali knížaty a byli posíláni do regionů. Dědic knížete přebíral titul, ostatní synové byli knížaty komandérie (, \"ťün-wang\"). V dalších generacích dostávali mužští členové rodu postupně se snižující tituly v celkem šesti úrovních (, \"čen-kuo ťiang-ťün\"; , \"fu-kuo ťiang-ťün\"; , \"feng-kuo ťiang-ťün\"; , \"čen-kuo čung-wej\"; , \"fu-kuo čung-wej\" a nakonec , \"feng-kuo čung-wej\"), každý muž dynastie měl minimálně poslední titul.\n\nV roce smrti Chung-wua (1398) žilo 58 členů rodu s titulem, počátkem 15. století jich bylo 127, v první polovině 15. století 419 a na jeho konci už přes 2000. Všichni měli dostatečné zaopatření ze státní pokladny, soudní imunitu a řadu privilegií závislých na jejich titulech a postavení; od poloviny 15. století začali hromadit i pozemkový majetek. Pozdně mingští autoři odhadovali počet mužských potomků Chung-wua ve své době na více než 100 000. Tituly a penzemi byly obdařeny i dcery císařského rodu a jejich manželé. S růstem počtu členů dynastie náklady na jejich hmotné zabezpečení značně vzrostly, přičemž zatížily především severočínské regiony, kde sídlila většina členů rodu. Tak roku 1562 bylo na tyto účely v provincii Šan-si vynaloženo z výnosu pozemkové daně více prostředků než na výdaje provinčního, prefekturních a okresních úřadů dohromady; v některých severočínských okresech šla členům dynastie téměř polovina veškerých daňových příjmů.\n\nRodokmen dynastie je zjednodušený, zahrnuje především císaře a následníky trůnu, včetně panovníků Jižní Ming.\n\nUvedeno je:\nu císařů ještě:\nCísařové dynastie Ming jsou v červených rámečcích, císařové Jižní Ming v modrých.\n\n\n"}
{"id": "189641", "url": "https://cs.wikipedia.org/wiki?curid=189641", "title": "Jaroslav Šabata", "text": "Jaroslav Šabata\n\nJaroslav Šabata (2. listopadu 1927 Dolenice – 14. června 2012 Brno) byl český levicový politik, filozof, psycholog a politolog, do roku 1969 funkcionář KSČ, za normalizace disident, mluvčí Charty 77 a politický vězeň, po sametové revoluci předák Občanského fóra, poslanec Sněmovny lidu Federálního shromáždění a ministr bez portfeje vlády České republiky.\n\nPo komunistickém převratu v únoru 1948 byl na Filozofické fakultě brněnské Masarykovy univerzity členem tzv. trojek, jež rozhodovaly o vyloučení studentů, kteří po komunistickém převratu už neměli mít na studiích co dělat.\n\nV letech 1953–1964 přednášel na katedře marxismu-leninismu University Jana Evangelisty Purkyně v Brně, pak v období let 1964–1968 vedl katedru psychologie na Filozofické fakultě této školy. V 50. letech 20. století byl aktivním stoupencem stalinistického křídla KSČ, v 60. letech 20. století byl jako funkcionář KSČ stoupencem jejího reformního křídla. V letech 1968–1969 zastával post tajemníka Krajského výboru KSČ pro Jihomoravský kraj. Na post vedoucího tajemníka jihomoravského KV KSČ ho zvolila konference v červenci 1968. V této funkci měl tehdy podporu Společnosti pro Moravu a Slezsko a v Jihomoravském kraji tehdy výrazně zesílila podpora pro projekt československé trojfederace, tedy spolkového státu složeného ze tří zemí/republik (Čechy, Morava + Slezsko a Slovensko). Koncepce ale nebyla realizována.\n\nVysočanský sjezd KSČ v srpnu 1968 ho bezprostředně po okupaci zvolil i za člena Ústředního výboru Komunistické strany Československa.\n\nV roce 1969 byl zbaven všech funkcí a nastoupil jako betonář, později skladový dělník. Roku 1970 byl vyloučen z KSČ. Poté se stal jedním z vedoucích představitelů opozice, za což byl pronásledován a dvakrát vězněn. Na počátku 70. let se okolo něj zformovala skupina nazvaná Komunisté v opozici. Byl zatčen 20. listopadu 1971 a v létě roku 1972 odsouzen na šest a půl roku. Podmínečně se na svobodu dostal v prosinci 1976. Podepsal Chartu 77 a v letech 1978 a 1981 byl jejím mluvčím. Opětovně byl ve vězení v období říjen 1978 - prosinec 1980. Společně s Rudolfem Battěkem v roce 1988 inicioval vznik Hnutí za občanskou svobodu.\n\nProfesně byl k roku 1989 uváděn jako důchodce, bytem Brno.\n\nPo sametové revoluci se vrátil do vrcholné politiky. Byl jedním z mluvčích Občanského fóra v Brně. V lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 109 – Žďár nad Sázavou-Jihlava, Jihomoravský kraj) jako bezpartijní poslanec, respektive poslanec za Občanské fórum. Ve Federálním shromáždění setrval do svobodných voleb roku 1990. V parlamentu byl zvolen v lednu 1990 do předsednictva FS a předsedal zahraničnímu výboru Sněmovny lidu.\n\nZastával i vládní post. V letech 1990-1992 působil jako ministr bez portfeje ve vládě Petra Pitharta. Ve funkci měl na starosti mimo jiné kontakty mezi českou a slovenskou a českou a federální vládou. Podílel se tak na diskuzích o státoprávním uspořádání. Prosazoval vstřícný postoj české vlády ke slovenským tendencím k přesunu kompetencí na národní republiky. Po rozpadu Občanského fóra roku 1991 byl významným členem Občanského hnutí. Od července do prosince 1992 zastával post poradce předsedy Federálního shromáždění Michala Kováče. Jako jeden z mála českých politiků si i v letech 1991-1992 udržel dobré vztahy s Vladimírem Mečiarem. Ještě v září 1992 zorganizoval dvě schůzky mezi Kováčem a představiteli české opozice s cílem vytvořit alternativu k řízenému zániku Československa.\n\nPo rozkladu Občanského hnutí působil v 90. letech jako publicista a analytik. V letech 1991-1998 zastával post předsedy správní rady Nadace Bernarda Bolzana. V roce 1996 neúspěšně kandidoval do senátu jako nezávislý kandidát na Znojemsku. V roce 1997 vstoupil do ČSSD.\nJeho dcera Anna Šabatová v letech 2001 až 2007 zastávala post zástupkyně veřejného ochránce práv, v letech 2008 až 2013 byla předsedkyní Českého helsinského výboru, od roku 2014 zastává post veřejného ochránce práv. Syn Jan založil nakladatelství Doplněk a stál i u zrodu nakladatelství Atlantis.\n\n\n"}
{"id": "189644", "url": "https://cs.wikipedia.org/wiki?curid=189644", "title": "Perovskit", "text": "Perovskit\n\nPerovskit (Rose, 1839), chemický vzorec CaTiO (oxid titaničito-vápenatý), je kosočtverečný minerál.\n\nPojmenoval jej Gustav Rose (1798–1873) podle Lva Alexejeviče Perovského (1792–1856), ruského diplomata, ministra, mineraloga a archeologa.\n\nAkcesorický minerál alkalických bazických hornin, nefelinických syenitů a karbonatitů.\n\nTvoří krystaly, zrnité agregáty, ledvinité masy. Krystaly mají tvar pseudohexaedrů nebo pseudooktaedrů, dvojčatné srůsty.\n\n\nmagnetit\n\npyrochlor, ilmenit, leucit, titanit\n\nMožný zdroj Ti a vzácných zemin.\n\nVýskyt řídký.\n\n\n\n"}
{"id": "189648", "url": "https://cs.wikipedia.org/wiki?curid=189648", "title": "Bílek (rozcestník)", "text": "Bílek (rozcestník)\n\nBílek má více významů:\n\n\n\n\nPodobná příjmení:\n\n"}
{"id": "189652", "url": "https://cs.wikipedia.org/wiki?curid=189652", "title": "Augustin Luciani", "text": "Augustin Luciani\n\nAugustin Luciani, také Augustin Lucián z Mirandoly, správně Augustin, syn Lucianův, jednoduše biskup Augustin (? před 1450 Vicenza – 1. březen 1493 Kutná Hora) byl italský duchovní šlechtic, titulární biskup sankturienský se sídlem v Mirandole. Poslední desetiletí života strávil v Čechách, kam přišel na žádost českých utrakvistů do úřadu světícího biskupa, aby zajistil pokračování a obnovování utrakvistického kléru.\n\nAugustin Luciani se narodil nezjištěného roku ve šlechtické rodině Bessariů ve Vicenze, která náležela do Benátské republiky. Urozený původ a kněžské vzdělání mu pomohly, že ho 16. listopadu 1477 v Římě biskup Simone de Patrasso (Šimon Vosič, 1461–1473 arcibiskup v Baru, Č. Hora, od 26. 11. 1473 arcibiskup-osobní titul v diecézi Capodistria, dnes Koper, Slovinsko) vysvětil na biskupa baziliky sv. Ireny na řeckém ostrově Santorini (dnes Théra) v Egejském moři, tehdejším panství Benátské republiky. Prakticky se o své chudé biskupství nikdy nestaral, pravděpodobně je nikdy ani nenavštívil. Po vysvěcení musel hledat zdroje dalších příjmů, a proto se uchýlil na dvůr hraběte Galleazza I. z rodu Pico della Mirandola v Mirandole. V této malé signorii se stal proboštem, měl tak dostatek času pro své učenecké zájmy, jež byly na hraběcím dvoře pěstovány (zejména filozofie a kabala). Tamtéž byl Augustin kontaktován českými bohoslovci – utrakvisty, které začal za peníze světit na kněze, jak v Mirandole, tak i v Modeně. Papež Sixtus IV. (1471–1484+) se pokusil biskupovi zabránit v jejich svěcení, vyzval boloňského kardinála – legáta, aby mu další činnost znemožnil. Také čeští katoličtí preláti si kvůli tomu na Augustina stěžovali u římské kurie. \n\nŘímské kurii se v roce 1482 podařilo biskupa Augustina přimět k odchodu ze země. Odcestoval do Čech v doprovodu svých tří služebníků Benedikta, Bonaventury a Pirra. Začátkem dubna 1482 již dorazili na území Českého království, kde Augustina přijala kališnická šlechta, pod jejímž patronátem začal světit utrakvistické kněze. 2. dubna 1482 byl přijat ve Vimperku u pana Jana Kaplíře ze Sulevic. 7. dubna už byl v Písku, následovaly Tábor a hrad Lipnice pana Mikuláše ml. Trčky z Lípy, kde se biskup o Svatodušních svátcích roku 1482 setkal také s poselstvem pražských univerzitních mistrů, konzistoře a jejího administrátora Václava Korandy mladšího. Augustin postupoval od města k městu obklopen houfy příznivců. Počátkem června 1482 za ním stálo již dvanáct tisíc poutníků, zčásti také ozbrojených. V jejich čele byli horliví vyznavači kalicha, jako Petr Kdulinec z Ostroměře, Mikuláš z Hořic a na Pecce či město Hradec Králové.\n\nV březnu 1483 Augustin tři týdny pobyl na sněmu kališnických stavů v Nymburce, kde byl zvolen do čela utrakvistického duchovenstva i přesto, že v této době římská kurie skrze horní konzistoř (katolickou) usilovala o jeho zatčení. Až po povstání v roce 1483 odešel Augustin z Hradce Králové přes Slaný do Prahy, kde se usídlil na Starém Městě pražském, v jednom z nejhonosnějších domů na rohu Staroměstského rynku a Železné ulice. \n\nBiskup horlivě kázal a světil kněze včetně uprchlých mnichů. Odvolával se na Basilejská kompaktáta o svobodě víry, vydaná císařem Zikmundem Lucemburským v roce 1436. Brzy se však dostal do vleklých sporů s utrakvistickým administrátorem a dosavadní hlavou utrakvistické církve Václavem Korandou ml. Kriticky se vůči němu chovali i radikální kališníci a univerzitní mistři. Byl obviňován z prchlivosti, hamižnosti, poživačnosti, dokonce i z nevzdělanosti. Roku 1484 dostal pasovský biskup Friedrich Mauerkirchner (jmenován biskupem 30. 10. 1482) zprávu od Augustina, s nímž se přátelsky stýkal, že by se rád vrátil do Itálie. Postoupil ji do Říma, a papež Inocenc VIII. (1484–1492+) dal kardinálům povolení pozvat Augustina do Pasova. Akce ztroskotala náhlým úmrtím pasovského biskupa (zemřel 22. listopadu 1485).\n\nAugustin byl stále více kritizován ze všech stran. Kurie marně vyslala milánského kardinála Giovanniho Arcimbolda, aby přiměl biskupa ke kajícnému návratu do Říma. Augustina navštívil také německý katolický humanista Konrád Celtis, a ve snaze zalíbit se Římu jej zahrnul nadávkami a nepravdivými pomluvami. Od Augustina se odvrátila také Jednota bratrská. Když Augustin 15. února 1486 předsedal synodě kněžstva strany podobojí, zvedla se proti němu všestranná vlna kritiky. Tůma Přeloučský jej odsuzoval za (údajné) svatokupectví.\n\nV roce 1491 začal biskup Augustin pomocí pražských kanovníků tajně vyjednávat s římskou kurií o svém návratu do Itálie, údajně pod podmínkou finanční satisfakce. Tato informace dostala formu udání k dolní konzistoři, která si proto na Vánoce 1491 biskupa pozvala na pohovor. Ten ovšem nečekal a odešel do Kutné Hory, kde nebyl vystaven tak silnému tlaku. Kutnohorská městská rada jej přijala vlídně. Těžce nemocný biskup za přítomnosti dvou kutnohorských konšelů sepisuje poslední vůli. V Kutné Hoře také první březnový den roku 1493 zemřel. \n\nBiskup Augustin Luciánův/Luciani/ byl slavně pohřben v kostele Panny Marie před Týnem na Starém Městě pražském, v němž předtím působil a který tehdy platil za utrakvistickou katedrálu. Projektantem a kameníkem jeho mramorové hrobky byl Matěj Rejsek. Dochoval se z ní pouze baldachýn a část zábradlí, neseného sloupky s figurkami čtyř lvů, které odlil kutnohorský zvonař a konvář Ondřej Ptáček. Hrobku otevřeli a zničili horliví katolíci po Bílé Hoře, kteří také vyházeli kosti \"kacířského biskupa\", a to r. 1623. Baldachýn nadále kryl jen barokní oltář sv. Lukáše staroměstského bratrstva malířů a štítařů.\n\n"}
{"id": "189654", "url": "https://cs.wikipedia.org/wiki?curid=189654", "title": "Amy Goodmanová", "text": "Amy Goodmanová\n\nAmy Goodmanová (nepřech. \"Goodman\", * 13. dubna 1957 Bay Shore, New York) je americká investigativni novinářka a spisovatelka.\n\nPodpora protiválečným a antiglobalizačním hnutím a kritika masových médií jsou hlavní náplní její práce. V roce 1984 promovala na Harvardově univerzitě. Proslula zejména jako přední hlasatelka levicového programu \"Democracy Now!\" na stanici rádiové sítě \"Pacifica Radio\" a rovněž jako investigativní novinářka, když upozornila na porušování lidských práv ve Východním Timoru a v Nigérii.\n\nV nedávné minulosti například slovem provázela filmový dokument \"Big Bucks, Big Pharma\" (o medicínsko-farmaceutickém komplexu). Noviny \"Los Angeles Times\" napsaly, že její činnost je „hlasem umlčených“.\n\n2. září 2008, v době sněmu Republikánské strany, byla Goodmanová (spolu s producenty Democracy Now!) zatčena – obvinění, které ji bylo sděleno, znělo „spolčení pro pobuřování“ (\"conspiracy to riot\").\n"}
{"id": "189655", "url": "https://cs.wikipedia.org/wiki?curid=189655", "title": "Komořany", "text": "Komořany\n\nNázev Komořany má více sídel:\n"}
{"id": "189662", "url": "https://cs.wikipedia.org/wiki?curid=189662", "title": "Křižovnický ostrov", "text": "Křižovnický ostrov\n\nKřižovnický ostrov je malý ostrov v Praze pod Karlovým mostem při pravém břehu Vltavy. Ostrov byl značně zmenšen při úpravách Křižovnického náměstí v 19. století. Jižní část ostrova je spojena několika klenutými oblouky s břehem a stojí na něm několik významných staveb, zbytek ostrova je zarostlý vegetací a běžně nepřístupný.\n\nOstrov začíná pod pilířem, který nese Staroměstskou mosteckou věž, následuje nábřežní zeď vyhlídkové terasy Křižovnického náměstí se vsazenou hlavou Bradáče. Za zdí navazuje velmistrovská budova křižovnického kláštera s nárožním rizalitem, který v sobě ukrývá zachovalý pilíř románského Juditina mostu z 12. století a hmotu původní mostní věže. Ostrov spojuje s břehem po řadě: první oblouk Karlova mostu, navazující klenba nesoucí vyhlídkovou terasu s pomníkem Karla IV., zachovalý oblouk nejstaršího českého kamenného Juditina mostu a navazující klenutí pod budovou křižovníků. Při ostrově, ukryté v tunelu tvořeném těmito oblouky, se nachází přístaviště Judita turistických lodí provozovaných firmou Pražské Benátky.\n\nBlíže ke středu řeky je mezi Novotného lávkou a třetím pilířem Karlova mostu další, nepojmenovaný ostrůvek, obehnaný vysokou nábřežní zdí. Tento ostrov odděloval jez od náhonu staroměstských mlýnů na Novotného lávce. Dnes je na ostrově zahradní restaurace.\n\n"}
{"id": "189664", "url": "https://cs.wikipedia.org/wiki?curid=189664", "title": "Hereford", "text": "Hereford\n\nHereford je samostatná obec se statusem města, nacházející se v anglickém regionu West Midlands, poblíž hranice s Walesem na řece Wye. Je hlavním městem hrabství Herefordshire a s počtem obyvatel 50 154 (podle výsledků sčítání obyvatel z roku 2001) je nejlidnatějším sídlem tohoto hrabství.\n\nJméno \"Hereford\" pochází z anglosaského \"here\" – znamenajícího armádu nebo vojenský útvar a \"ford\" – pocházejícího z římského označení používaného i Sasy pro místo, kde vojenský konvoj může překročit řeku.\n\nHereford byl založen okolo roku 700 a stal se hlavním městem saské západní Mercie. Herefordská katedrála pochází z roku 1079 a v jejich sbírkách se nachází i Mappa Mundi, středověká mapa světa pocházející z 13. století. Je známá i pro svou řetězovou knihovnu (\"chained library\"). Herefordskými biskupy byli mimo jiné i Thomas Cantilupe a lord strážce pokladu Thomas Charlton.\nKrál Richard udělil roku 1189 Herefordu, tehdy označovanému jako \"Hereford ve Walesu\", status města. Jednalo se o první udělení statusu ve Velké Británii.\n\nVe městě stál svého času Herefordský hrad, který soupeřil s hradem ve Windsoru svou velikostí a byl hlavním bodem obrany proti útokům z Walesu a bezpečným útočištěm pro anglické krále, například pro Jindřicha IV. Hrad byl zbořen na počátku 18. století.\n\nV období Anglické občanské války byl Hereford postupně ovládnut různými stranami tohoto konfliktu. 30. září 1642 dobyli město parlamentaristé vedení sirem Robertem Harleyem a Henry Greyem. V prosinci téhož roku se stáhli do Gloucesteru, protože se v blízkosti města objevila vojska royalistů vedená lordem Herbertem. Město bylo později mezi 23. dubnem až 18. květnem 1643 okupováno parlamentaristy vedenými sirem Williamem Wallerem. 31. července téhož roku obléhala skotská armáda čítající asi 14 000 vojáků Hereford ale střetla se s úporným odporem. Skotové se stáhli poté co obdrželi informaci o tom, že se na pomoc městu blíží vojsko vedené králem Karlem. Město bylo nakonec 18. prosince ovládnuto parlamentaristy.\n\nV Herefordu se nachází jeden z nejstarších nepřetržitě obývaných domů ve Velké Británii, biskupský palác postavený roku 1204, který je používán do současnosti.\n\nV současné době je Hereford především obchodní centrum pro rozsáhlou zemědělskou oblast v jeho okolí. Hlavními produkty jsou mošt, pivo, kožené výrobky, drůbež, hovězí dobytek – včetně Herefordského plemena – a výrobky z niklu. Ve městě dlouhou dobu sídlily speciální letecké služby (SAS) do doby, než byly na konci 90. let dvacátého století přestěhovány do Credenhillu.\n\nHlavní průmyslové společnosti:\n\nHlavním orgánem správy je Rada hrabství Herefordshire. V Herefordu působila i městská rada ale v současnosti je to rada samostatné obce, která má status města a tato rada má omezené pravomoci.\n\nV minulosti byl Hereford hlavním městem hrabství Herefordshire. Roku 1974 bylo toto hrabství sloučeno s hrabstvím Worcestershire do hrabství Herefod a Worcester a Hereford se stal samostatným distriktem nově ustanoveného hrabství. Od 1. dubna 1998 bylo toto spojení zrušeno a hrabství Herefordshire a Worcestershire byly obnoveny. Herefordshire se stalo samosprávnou správní jednotkou (\"unitary authority\") bez rozdělení na distrikty a Hereford tak ztratil status distriktu.\n\nHereford je jedním ze sedmi samostatných obcí v Anglii, které mají status města.\n\nKaždoroční \"Three Choirs Festival\", jehož tradice sahá do 18. století a jedním z nejstarších hudebních festivalů v Evropě, se koná v Herefordu každý třetí rok. Dalšími městy jsou Gloucester a Worcester. Hlavním kulturním centrem města je \"Courtyard Centre for the Arts\", které bylo otevřeno roku 1998 a nahradilo původní \"New Hereford Theatre\".\n\nV Herefordshire se nachází mnoho fakult včetně pěti přímo v Herefordu\n\nPrvní tři jsou označovány jako \"Folly Lane colleges\" a na konci roku obdržely velkou finanční podporu pro vybudování nového studentského centra, tak aby byla zajištěna dlouhodobá perspektiva vysokoškolského studia v hrabství, v němž nesídlí žádná univerzita. Z důvodu dosažitelnosti univerzit v Worcesteru a Gloucestershire a pro malý počet obyvatel města a hrabství není v současnosti plánováno zřízení univerzity v rámci Herefordshire.\n\nV Herefordu dříve sídlil ligový fotbalový klub Hereford United, jehož největším úspěchem bylo vítězství nad Newcastlem United v Anglickém fotbalovém poháru. Po jeho zániku v roce 2014 byl klubovými příznivci založen nový klub Hereford FC, který začal hrát na poloprofesionální úrovni. Ve městě také existují ragbyové a kriketové kluby ale jejich věhlas je menší.\n\nZajímavostí je městská kuželkářská liga, založená 24. října 1902. V současnosti je rozdělená do pěti divizí.\n\nNa břehu řeky Wye má své sídlo Herefordský veslařský klub, který se může pochlubit silným juniorským družstvem.\n\n\n"}
{"id": "189665", "url": "https://cs.wikipedia.org/wiki?curid=189665", "title": "Komorní hůrka", "text": "Komorní hůrka\n\nKomorní hůrka (něm. \"Kammerbühl\") je kopec (503 m n. m.) na Chebsku a zároveň národní přírodní památka o rozloze 7,08 ha na katastru místních částí měst Chebu a Františkových Lázní - Skalky a Slatiny. Komorní hůrka je součástí Geoparku Egeria, části Česko-bavorského geoparku. Národní přírodní památka je spravována prostřednictvím regionálního pracoviště AOPK ČR - Správy CHKO Slavkovský les.\n\nKomorní hůrka je jednou z nejmladších čtvrtohorních sopek na území České republiky. Jedná se o zalesněný kopec - sypaný kužel, tvořený vulkanickým materiálem. V jeho odlesněné východní části je opuštěný jámový lom, štola a skalní výchozy. Lokalita se nachází na území geomorfologické jednotky Chebská pánev.\n\nV řadě pramenů, včetně seznamu chráněných území AOPK ČR, je citována původní domněnka, že Komorní hůrka je nejmladší sopkou, která byla v minulosti činná na území České republiky. Ve stínu věhlasu Komorní hůrky zůstává poněkud skryto povědomí o další čtvrtohorní sopce Chebska Železné hůrce, vzdálené od Komorní hůrky asi 14,5 km vzdušnou čarou směrem na jihovýchod. Údaje o stáří obou sopek se pohybují v rozmezí 200 000 až 1 milión let. Podle radiometrického měření je stáří Komorní hůrky nejčastěji odhadováno na 250 000 - 400 000 let. Dle nejnovějšího průzkumu z počátku 21. století by mohlo stáří Železné hůrky být 150 000 - 400 000 let, čímž není vyloučeno, že nejmladší sopkou na území České republiky by mohl být právě tento čtvrtohorní vulkán. Problematikou datace aktivity západočeských sopek Komorní hůrka a Železná hůrka se zabývali i vědci z Geografického ústavu Univerzity v Heidelbergu (SRN).\n\nKomorní hůrka vznikla ve čtvrtohorách na dně vysychajícího slaného jezera erupční aktivitou tzv. strombolského typu, pojmenovanou podle stejnojmenné sopky v Tyrhénském moři. V závěrečné fázi jícen sopky vyplnil čedič (olivinický nefelinit) a překryl i oblast sopečného popela na jihozápadní straně sopky.\n\nKopec je torzem struskového kužele malého čedičového vulkánu, vystupujícího z Chebské pánve na křížení chebsko-domažlického příkopu a západního okraje oherského riftu. Jedná se o vulkanický vrch stratovulkánového typu s projevy střídajících se erupcí bazaltoidních lávových výlevů a vulkanického popela. V usazených tufech se vyskytují nejen sopečné pumy, ale i xenolity vytržené erupcí z okolního pláště metamorfitů a granitů. Vzácně lze v této lokalitě nalézt i porcelanity.\n\nSopečné strusky a tufy, obsahující bazaltoidní sopečné pumy o velikosti až 50 cm, se v jámovém lomu těžily tak intenzívně, že torzo struskového kužele v průběhu 20. století prakticky celé zmizelo.\n\nKomorní hůrka byla původně bezlesá, nyní jsou místa, kde by bylo možno v terénu studovat její geologickou minulost, zcela zarostlá a nepřehledná. Tuto skutečnost však poněkud vyvažuje uskutečnění projektu Naučné stezky Komorní hůrka s pečlivě vypracovanými informačními panely. Zatravněný prostor bývalé jámy na těžbu štěrku se stal postupem času významnou botanickou lokalitou, k čemuž přispělo zdejší specifické teplé a suché mikroklima. Za zmínku stojí především výskyt silně ohroženého druhu - vstavače obecného (též \"Vstavač kukačka\", \"Orchis morio\").\n\nOd roku 2004 probíhala při jižním úpatí Komorní hůrky, přímo v těsném sousedství hranic národní přírodní památky, realizace developerského projektu \"Komorní Dvůr\" - výstavba nové rezidenční čtvrti rodinných domů. Součástí tohoto komplexu je i nový hotel s welnesscentrem.\n\nJohann Wolfgang Goethe nebyl pouze znamenitý literát, ale také vzdělaný přírodovědec. V naší zemi pobýval celkem 17krát a až na jedinou výjimku jezdil vždy do západních nebo severních Čech. Komorní hůrku navštívil poprvé v roce 1806. Nesl si s sebou německý dopis-spis Ignáce Antonína Borna \"O vyhaslé sopce u města Chebu\" (Praha, 1773), který byl původně adresován hraběti Františku Josefu Kinskému – muži, který jako první rozeznal, že Komorní hůrka je sopka a že nevznikla usazováním hornin ve vodním prostředí, jak se do té doby soudilo. Goethe už tehdy v souladu s Bornem připustil, že jde o sopku. A vracel se sem ještě v letech 1811, 1820 a 1822 \"(„Myslel na ni jistě dvacet let.“\" V. Cílek). Naposledy sopku navštívil společně s hrabětem Kašparem Šternberkem, švédským chemikem J. J. Berzeliem (ten okamžitě poznal, že jde o vulkán) a chebským radou Šebastiánem Grünerem. Byl to právě Goethe, kdo navrhl hraběti Šternberkovi (pod vlivem původního návrhu Borna), aby dal do nitra kopce razit štolu. Nynější portál štoly je však podle geologa V. Cílka padělek, resp. památník.\n\nKvůli zajištění peněz byl tento návrh realizován Kašparem Šternberkem až po Goethově smrti . V roce 1837 byla dokončena ražba 300 metrů dlouhých důlních chodeb do nitra Komorní hůrky, které přinesly nezvratný důkaz o jejím vulkanickém původu. Na vstupním žulovém portálu do nyní už zavalených štol to dosud připomíná pamětní nápis: „DEN NATURFREUNDEN GEWIDMET von G. K. STERNBERG MDCCCXXXVII“ (Přátelům přírody věnoval hrabě Kašpar Šternberk – 1837).\n\nZápadním Čechám a zejména Komorní hůrce vděčí Goethe zřejmě také za velkou část své literární inspirace, jak zmiňuje Václav Cílek: \"„A přesto se zdá, že této nejmenší a nejnepatrnější sopce, poslednímu chudáku v řadě vulkánů, vděčí Goethe za hlubokou část své inspirace, za vhled do světa zemských sil.“\" Vedle Goetha později Komorní hůrka inspirovala například také západočeského básníka Petra Maděru a další.\n\nKe Komorní hůrce se váže několik pověstí, v nichž se odráží, jak si místní obyvatelé snažili vysvětlit zvláštní geologické jevy v tomto regionu.\n\n\"U Františkových Lázní je kopec Komorní hůrka. V tomto kopci je otvor, kterému se říká Trpasličí jeskyně. Od nepaměti zde v podzemí žili malí černí mužíčci, kteří lidem spíše škodili, než pomáhali.\" \"Jednou když místní mladý sedlák obcházel své hospodářství, vynořil se před ním z křoví mužíček asi 1,5 stopy vysoký. Měl černý kabát a na hlavě černý klobouk s pérem. Skřítek požádal mladého hospodáře o nocleh a ten mu ochotně vyhověl. Ráno našel sedlák hostovu postel prázdnou a s ním zmizely i peníze, které předtím trpaslík za nocleh zaplatil.\"\n\n\"Poblíž Chebu žil jeden lesník, který měl velmi zlou a bezcitnou povahu. Ten lesník nakoupil pozemky jižně od Komorní hůrky a postavil si zde velký statek. Avšak každou noc mu trpaslíci zbořili část budov. Lesník se o tom přesvědčil sám, když v noci pozoroval vstup do jeskyně a viděl, jak z ní vycházejí skřítci s kladivy, krumpáči, pilami a sekerami. Poté, co trpaslíci všechno zničili, se vrátili zpět do jeskyně. Lesník vše viděl, ale jako by byl očarován a nedokázal proti nim zasáhnout. Věděl ale, že trpaslíci opouštějí jeskyni jen v době, kdy Měsíc přechází do úplňku. Také se věřilo, že zvuk zvonu má kouzelnou moc a dokáže spoutat a zažehnat bytosti, žijící v podzemí. Lesník proto pověsil na trám ve svém domě velký zvon a čekal. Když nastala půlnoc, rozhoupal zvon. Po prvních úderech zvonu zazněl z nitra hory děsivý hluk a z otvoru jeskyně vyšlehly plameny. Hluk sílil a budova statku skřípěla a otřásala se v základech. Vzápětí vše zmizelo a nikdo pak už nikdy nespatřil ani lesníka, ani jeho dům.\"\n\n\n"}
{"id": "189668", "url": "https://cs.wikipedia.org/wiki?curid=189668", "title": "Otevřená kalkulace", "text": "Otevřená kalkulace\n\nOtevřená kalkulace je model operativního leasingu u níž je zákazník průběžně a detailně seznamován se všemi kalkulovanými položkami souvisejícími s provozem a údržbou automobilů. Po ukončení leasingu společnost klientovi dobropisuje vzniklé úspory z tak zvaných rizikových položek, kterými jsou zejména údržba vozu a pneumatiky. Patří sem také rozdíl mezi předem stanovenou zůstatkovou hodnotou a skutečně dosaženou prodejní cenou leasingově ukončeného vozu na trhu ojetých automobilů. Vznikne-li přeplatek, je v plné výši vrácen klientovi. V opačném případě klient nic neplatí, riziko ztráty nese leasingová společnost.\n\n"}
{"id": "189670", "url": "https://cs.wikipedia.org/wiki?curid=189670", "title": "Inguri", "text": "Inguri\n\nInguri (, ) je řeka v západní Gruzii. V dolním toku tvoří hranici Abcházie a Samegrelo-Horní Svanetie. Je dlouhá 213 km. Povodí má rozlohu 4 060 km².\n\nVzniká z několika zdrojnic, které stékají z ledovců na jižním svahu hlavního hřebene Velkého Kavkazu poblíž hory Šchara. Na horním toku teče Svanetskou kotlinou mezi hlavním a Svanetským hřebenem, níže pak v úzké hluboké úžlabině a dále v postupně se rozšiřující dolině. U města Džvari vtéká do Kolchidské nížiny. Ústí do Černého moře.\n\nV letech 1994 až 2009 tvořila řeka linii příměří mezi Gruzií a Abcházií na kterou dohlížela mise OSN. Jedinou legální spojnicí mezi oběma břehy tvořil 870 m dlouhý Ingurský most postavený německými zajatci v letech 1944 až 1948. Spojení mezi břehy umožňovaly též ilegální přívozy. Ingurský most byl patrně po roce 2009 demontován Ruskem, aby zabránilo přístupu v Abcházii žijícím Gruzíncům přístup do ostatní Gruzie.\n\n\nZdroj vody je ledovcový a dešťový. Průměrný roční průtok vody v ústí činí 170 m³/s. Vyšší vodní stavy jsou od března do září.\n\nŘeka je splavná. Využívá se na zavlažování. Na řece byla nad městečkem Džvari postavena nejvyšší klenbová hráz na světě, za níž se rozkládá Ingurská přehradní nádrž. Ve vzdálenosti 32 km od této elektrárny proti proudu řeky u vesnice Chaiši (angl. Khaishi) je plánovaná dostavba Chudonské přehrady.\n"}
{"id": "189674", "url": "https://cs.wikipedia.org/wiki?curid=189674", "title": "Acuši Sakurai", "text": "Acuši Sakurai\n\nAcuši Sakurai (: , \"Sakurai Acuši\") (* 7. března 1966, Fudžioka) je japonský zpěvák.\n\nOd roku 1985 je zpěvákem japonské rockové skupiny \"Buck-Tick\". Dále je členem skupiny \"Schwein\" spolu s Imaiem Hisašim (kytarista Buck-Tick), Saschou Konietzkem (KMFDM) a Raymondem Wattsem (taktéž známý jako PIG). V roce 2004 Acuši vydal své první sólové album „Planeta lásky“ (愛の惑星, Planet of Love), které obsahuje skladby napsané takovými hudebníky, jako je například Wayne Hussey z \"The Sisters of Mercy\" a \"the Mission UK\", Jim Thirwell (foetus), CUBE JUICE, My Way My Love, Ray Watts, Cloudchair (Jake of Guniw Tools), Masami Cučija, a remake ze spolupráce s „Clan of Xymox“ (1992).\nDo roku 2004 spadá také jeho herecký debut (hlavní role v krátkém filmu Rjúhei Kitamury „Longinus“) a vydání knihy Acušiho poezie a textů nazvanou \"Nokturno\" (夜想, Nocturne).\n\nV roce 1991 se oženil se stylistkou Buck-Tick Sajuri Watanabe, po rozvodu se znovu oženil v červnu 2004.\n"}
{"id": "189678", "url": "https://cs.wikipedia.org/wiki?curid=189678", "title": "Adžarisckali", "text": "Adžarisckali\n\nAdžarisckali ( , v překladu \"Adžarská voda\") je řeka v Adžárii, v Gruzii. Je to pravý přítok Čorochu. Je dlouhá 90 km. Povodí má rozlohu 1540 km².\n\nPramení na Arsiánském hřbetu. Teče v úzké hluboké dolině, která se směrem k ústí rozšiřuje. Vlévá se zprava do Čorochu.\n\nZdroj vody je smíšený s převahou dešťového. K povodním může docházet v průběhu celého roku.\n\nVyužívá se k zisku vodní energie.\n"}
{"id": "189683", "url": "https://cs.wikipedia.org/wiki?curid=189683", "title": "Devonport (Tasmánie)", "text": "Devonport (Tasmánie)\n\nDevonport je australské město nacházející se na ostrově Tasmánie. Leží na severní straně ostrova, asi 45 km východně od Burnie v deltě řeky \"Mersey\", jež vtéká do \"Bassova průlivu\". Je třetím největším městem Tasmánie. Pojmenováno bylo podle kraje Devon v Anglii.\n\nV roce 1959 nahrazuje jako přístav Launceston.\n\n\n"}
{"id": "189688", "url": "https://cs.wikipedia.org/wiki?curid=189688", "title": "Počátky (rozcestník)", "text": "Počátky (rozcestník)\n\nPočátky je množné číslo slova počátek, název Počátky nese více sídel:\n\n\n"}
{"id": "189690", "url": "https://cs.wikipedia.org/wiki?curid=189690", "title": "Otto von Habsburg", "text": "Otto von Habsburg\n\nOtto von Habsburg (20. listopadu 1912 vila Wartholz u Reichenau an der Rax, Dolní Rakousko – 4. července 2011 Pöcking) byl nejstarším synem císaře Karla I. a do zániku monarchie byl korunním princem v zemích rakousko-uherské monarchie. Roku 1961 se vzdal veškerých nároků na rakouský císařský trůn pro svou osobu. Byl rakousko-maďarsko-německo-chorvatským publicistou, europoslancem za bavorskou CSU, novinářem a spisovatelem. Byl občanem Rakouska, Maďarska, Německa a Chorvatska. V pohoří Rax byla na jeho počest pojmenována horská chata Erzherzog Otto Schutzhaus.\n\nOficiální titul Otty zněl \"Jeho císařská a královská Výsost František Josef Otto Robert Maria Antonín Karel Max Jindřich Sixtus Xaver Felix Renátus Ludvík Kajetán Pius Ignác, císařský princ, arcivévoda rakouský, korunní princ český a maďarský etc.\", (jeho později schválené oficiální jméno v Rakousku od roku 1919, a znovu potvrzeno v roce 1957, bylo \"Otto Habsburg-Lothringen\")), byl prvorozený syn posledního rakouského císaře Karla I. a jeho manželky císařovny Zity od roku 1916 korunní princ a byl již od dětství připravován na svou budoucí roli panovníka. Po rozpadu rakousko-uherské monarchie v roce 1918 žil do března 1919 se svými rodiči – před vycestováním císařské rodiny vzhledem k nucenému opuštění jeho otce ze země – na zámku v dolnorakouském Eckartsau. Od roku 1919 do roku 1921 žil Otto Habsburský se svými rodiči v exilu ve Švýcarsku, později na ostrově Madeira a ve Španělsku.\n\nNa jeho vzdělání přísně dohlížela jeho matka, která se ze všech sil snažila ho co nejlépe připravit pro roli budoucího katolického panovníka. Byl vyučován v národních jazycích rakousko-uherské monarchie (hovořil tedy vedle rodné němčiny čtrnácti dalšími jazyky, včetně češtiny a maďarštiny) a musel současně absolvovat učební plán rakouského a uherského gymnázia. Svou maturitní zkoušku absolvoval v roce 1930 v Baskické obci Lequeitio s vyznamenáním. Zletilosti a tím pádem i ukončení opatrovnictví své matky Zity, dosáhl 20. listopadu 1930. Tímto se stal Otto hlavou \"domu Habsburků\" a hlavou Řádu zlatého rouna. V roce 1935 zakončil studium politických a sociálních věd na univerzitě v Lovani (Belgie) a to opět s vyznamenáním. Vstup do Rakouska mu byl zakázán skrze tzv. Habsburský zákon z roku 1919 tak dlouho, dokud se nevzdá svých panovnických nároků a nepřihlásí se jako věrný občan republiky. V roce 1961 se Otto vzdal svého osobního nároku na rakouský trůn.\n\nPo roce 1930 existovaly v Rakousku silné snahy (zejména z řad konzervativců a royalistů, mezi nimiž byli mj. Engelbert Dollfuss a Kurt Schuschnigg) o dosazení Otty Habsburského na trůn obnovené konstituční monarchie, jako rakouského panovníka. Přitom doufali v překonání překážek mezi levicí a pravicí, i ve znovunabytí důvěry v tradici monarchie a v silné „rakouské uvědomění“, a nabídnout tak protiváhu k sílícímu národního socialismu ze sousedního Německa.\n\nAdolf Hitler, Maďaři i Čechoslováci měli ze znovunastolení monarchie v Rakousku strach (ze strany českých představitelů dokonce zaznívala prohlášení jako „\"raději Hitler než Habsburk!\"“). Hitler, jenž se v Německé říši ujal moci, na situaci uvnitř Rakouska reagoval přípravou plánu na vstup vojsk do Československa a Maďarska, aby tak zabránil možnosti restaurace monarchie i v těchto zemích. Hitler svůj plán nazval podle následníka, \"Zvláštní případ Otto („Sondernfall Otto\")\". Vláda rakouského stavovského státu se za vlády Dollfusse a později Schuschnigga spokojila nejprve s neoficiálními kontakty, převedením „Habsburského zákona“ z kategorie ústavních do „obyčejných“ zákonů, navrácením vyvlastněného majetku a dočasným vyplácením státní apanáže. Rakouskem byly roku 1934 znovuzavedeny některé c. k. symboly jako říšský orel ve státním znaku (nicméně již bez koruny a žezla) a u spolkové armády kladen důraz na c. k. tradice, zhruba až k částečnému zavedení starých armádních uniforem. Otto Habsburský byl však spolkovým kancléřem Schuschniggem opakovaně požádán, aby do Rakouska nepřijížděl, a nezavdával tím jiným státům důvod k útoku.\n\nKdyž se Hitler snažil zahrnout Otu Habsburského do svých aktivit a zneužít ho pro své účely (pod zástěrkou domnělé podpory monarchistické idey), ten tuto nabídku striktně odmítl. Habsburk byl jako zástupce starobylého panovnického rodu a jako konzervativní křesťan a Evropan Hitlerovým odpůrcem a odmítal pochopitelně i připojení Rakouska k Německé říši. Během II. světové války se Otto Habsburský úspěšně zasadil alespoň o šetrné nakládání s Rakouskem u amerického prezidenta Roosevelta, který si jej velmi vážil. Dokonce i španělský diktátor Franco chtěl Otu, neboť jako Habsburk byl nejlepším možným nástupcem pro španělský trůn, ten ovšem tuto nabídku odmítl se slovy, že „\"králové si navzájem svůj trůn nekradou\"\"). Teprve v pozdějších letech se zasadil o sjednocení Evropy, ale již od roku 1936 byl členem Panevropské unie (PEU).\n\nZ důvodu zapřisáhlého nepřátelství a odporu rodiny Habsburků vůči nacionálnímu socialismu a současně proto, že se nacistické Německo obávalo restaurace habsburské vlády v Rakousku skrze austrofašistický režim Kurta Schuschnigga, rozběhly se Hitlerovy přípravy na anšlus jeho rakouské vlasti k Říši pod krycím názvem \"Operace Otto\".\n\nKrátce předtím, než Hitler nechal oddíly Wehrmachtu vpochodovat do Rakouska, požádal Otto Schuschnigga, aby mu předal úřad republikového kancléře a zorganizoval a uskutečnil vojenský odpor. Nabídka k převzetí kancléřství byla z jeho strany nepřímým uznáním republiky a naznačovala silnou vůli k odporu vůči Hitlerovi.\n\nVe svém dopise z 17. února 1938 adresovaném Schuschniggovi požadoval vedle další aktivní obhajoby a striktního odmítnutí Nacionálsocialismu „Ze všeho nejdříve musí být aktivně podpořeno uklidnění směrem doleva. Dělníci v posledních dnech oznámili, že jsou vlastenci. Tato skupina nesmí být nakažena Nacionálním socialismem, bude pak nejjistěji vystupovat pro Rakousko, a vláda jim naopak musí dát možnost aktivně spolupůsobit při vytváření vlasti – za niž jsou připraveni se zasadit.“ Schuschnigg však odmítl.\n\nJakmile nacionálně socialistická éra začala, byl na něj vydán zatykač pro obvinění z velezrady a jeho osobní majetek a jím spravovaný majetek rodiny Habsburků byl vyvlastněn na Hitlerův osobní příkaz. Špičky legitimistického hnutí byly okamžitě zatčeny a z velké části popraveny. Mezi lety 1938 a 1942 mohlo být pozatýkáno na 4000 - 4500 rakouských monarchistů. Asi 800 až 1000 z nich bylo popraveno nebo odvlečeno do koncentračních táborů. Otovi Habsburskému, jeho matce a sourozencům byl na Hitlerův osobní příkaz odňato německé říšské občanství. Vyvlastněný majetek připadl Velkoněmecké říši a byl po jejím zániku na konci války převzat novou Druhou rakouskou republikou.\n\nPo útěku z Belgie – po vpochodování Wehrmachtu, přes Paříž do Španělska (Ottovo jméno se nacházelo na tzv. „Wiesbadenském seznamu“ (Wiesbadener Liste) osob, které měly být v případě kapitulace Francie neprodleně zatčeny a odeslány do Říše), napomáhal při útěku cca 15 000 lidí do Španělska a organizoval vydávání víz do zámoří.\n\nV USA a Velké Británii se vedle intenzivních osobních kontaktů s prezidentem Rooseveltem resp. Winstonem Churchillem snažil různými způsoby (ziniciování „Rakouského dne (Austrian Day)“, pokus o zabránění náletům na Rakousko, zahrnutí Rakouska do známkové série „Occupied Nations“, pokus o vytvoření exilové vlády a \"Rakouského praporu (Austrian Batallion)\" - obojí ztroskotalo na nedostatku vůle socialistů ke spolupráci - účast na druhém Konferenci v Quebecu, atd.) dosáhnout (nikoli samozřejmé) státní samostatnosti Rakouska po válce, změnit rozvržení okupačních zón Spojenců v obsazeném poválečném Rakousku ve prospěch západních mocností resp. vydělit Maďarsko z aliance s hitlerovským Německem. Co se týká Maďarska, byly plány západních spojenců na maďarskou kapitulaci v jejich prospěch, letecký výsadek spojeneckých vojsk v Maďarsku příp. přistání v Jugoslávii k podpoře a zamýšlenému dosazení Oty Habsburského do čela maďarské vlády, zmařeny německým obsazením Maďarska. Také Churchill podporoval tyto plány, neboť to byla jedna z možností jak zamezit postupu blížících se Sovětů do Střední Evropy.\n\nDalší reálná možnost restaurace monarchie pro něj vznikla během druhé světové války, když získal Churchilla pro svůj koncept Podunajské federace. Pro tuto situaci byl uveden v plánech britské diplomacie: na někdejším území Rakouska a Maďarska měl podle těchto představ vzniknout nový stát „Rakousko-Uhersko“ po vzoru belgické ústavy, která také spojovala dvě velké skupiny obyvatel, zatímco země Bavorsko, Bádensko, Württembersko a Hohenzollern-Sigmaringen měly být znovu vytvořeny jako monarchie a sjednoceny v novém státě ”Jihoněmecký spolek (Süddeutscher Bund)”. Také Churchill navrhl izolovat Prusko a vytvořit rozšířený Podunajský spolek.\n\nChurchill chtěl jako protiváhu k Německé říši zřídit modernizovanou základnu starého Rakousko-Uherska, přičemž ohledně druhého mínil: „Kdyby neexistovalo, muselo by být vynalezeno“ (víceméně stejnou formulaci použil v roce 1848 František Palacký v dopise, kterým odmítl svoji účast na Frankfurtském sněmu). Tyto Churchillovy plány však ztroskotaly na odmítnutí Stalina na Konferenci v Teheránu. Roosevelt považoval reálnost šance na prosazení tohoto projektu, kvůli pokročilému postupu Rudé armády, jako malou a proto se tohoto projektu nezastal stejným způsobem jako Churchill. Američané a Britové nicméně nepovažovali za klíčové spojit tuto federaci s obnovením vlády dynastie Habsburků.\n\nV jedné rozmluvě mezi čtyřma očima z 3. září 1943, s newyorským arcibiskupem Francisem J. Spellmanem odpověděl prezident Roosevelt na otázku, zda by Rakousko, Maďarsko a Chorvatsko měly připadnout pod ruský protektorát, kladně. O Rakousku Roosevelt mínil, že se nemůže stát protiváhou komunisty ovládanému rakouskému režimu. Jedinou možností mohlo být, kdyby se Otovi podařilo získat rakouský trůn za pomoci Maďarska (které ještě stále bylo de facto monarchií) – ovšem musel by se takto sám dohodnout se Sověty.\n\nU prezidenta Trumana se zdá, že v přípravné fázi postupimské konference v roce 1945 uvažoval o vytvoření jihoněmeckého spolku s Maďary a Vídní jako hlavním městem.\n\nOd roku 1940 až do 1944 žil v USA, mezi 1944–1951 hlavně ve Francii, později znovu ve Španělsku a od 1954 v Pöckingu v Bavorsku.\n\nPo svém návratu do Innsbrucku (tehdy ve francouzské okupační zóně) jej znovuobnovené Rakousko v roce 1946 vykázalo ze země a zakázalo mu další vstup – a to i přes jeho pozitivní vystupování pro Rakousko během války. To se odehrálo z jedné strany z ústavněprávních důvodů, neboť v roce 1945 znovu vešla v platnost rakouská ústava z roku 1929 a tím automaticky i tzv. Habsburský zákon z roku 1919, jenž stanovil vypovězení ze země těch členů Habsburského rodu, kteří se výslovně nezřeknou příslušnosti k rodině Habsburků a jejích nároků na území Rakouska a nepřihlásí se k věrnosti jako státní občané republiky. Z věcně-politických důvodů tak došlo pro Otu Habsburského hořkému vyhoštění i přes odpor Francouzů alespoň k utišení Sovětů, kteří v roce 1955 prosadili zakotvení Habsburského zákona do Rakouské státní smlouvy a tedy i jeho platnost podle mezinárodního práva. S cílem zachovat účinnost Habsburského zákona vznesla ostatně Rakouská republika po roce 1945 řadu výhrad při ratifikacích různých lidskoprávních úmluv.\n\nPo druhé světové válce začal v roce 1946 Otto Habsburský svou činnost coby přednášející na cestách a započal se svou literární činností.\n\nV roce 1982 se stal členem CSU.\n\nOd roku 1979 do roku 1999 byl, poté co vedle rakouského občanství přijal také německé občanství, členem Evropského parlamentu za bavorskou CSU a dvakrát působil (jakožto nejstarší člen EP) jako tzv. čestný předseda při volbách předsedy EP. Byl také předsedou Evropské lidové strany v politickém výboru od 1981 do 1999, předsedou delegace Smíšeného parlamentárního výboru EU - Maďarsko, člen Politického výboru pro spravedlnost a občanská práva a zastupující člen Výboru pro rozvoj a Výboru pro kontrolu rozpočtu.\n\nVedle rodné němčiny hovořil čtrnácti jazyky, mezi nimiž jsou maďarština, chorvatština, angličtina, španělština, francouzština, latina, ale také čeština. Díky svým jazykovým schopnostem mohl jakékoli zasedání EP absolvovat bez tlumočníka. S jedním italským profesorem a jedním členem frakce Zelených vedl v Parlamentu dokonce debatu spatra v latině, kterou však pro nedostatek tlumočníků nebylo možno protokolovat. Své knihy psal v němčině, maďarštině a francouzštině.\n\nRoku 1979 inicioval, i přes značný odpor, rezoluci, která se týkala jednoho prázdného křesla v Evropském parlamentu ve prospěch národů za železnou oponou, jež vzbudila přinejmenším jistou mediální pozornost.\n\nOtto byl jedním z hlavních aktérů při organizaci tzv. Panevropského pikniku, na maďarsko-rakouských hranicích 19. srpna 1989. Tato událost je považována za symbolický milník v procesu pádu komunistického systému v Evropě.\n\nOtto byl patronem organizace Three Faiths Forum, skupiny s cílem nastolení přátelství, dobré vůle a porozumění mezi lidmi tří monoteistických náboženství křesťanství, judaismu a islámu ve Spojené království a dalších státech.\n\n\"Otto von Habsburg\" byl hlavou Habsbursko-Lotrinské dynastie, členem Mont Pèlerin Society. Dále byl až do předání svému synovi Karlovi v roce 2000 hlavním představitelem Řádu zlatého rouna.\n\nJako občan nově ustavené republiky Německé Rakousko resp. Republiky Rakousko spadal po zrušení monarchie na konci První světové války pod novou republikovou vládu, jež vydala zákon upravující zrušení šlechty („Adelsaufhebungsgesetz“) a „Habsburgergesetz“ (tzv. Habsburský zákon), kterým byl jeho dosavadní šlechtické jméno poobčanštěno a po ministerském rozhodnutí z roku 1957 v Rakousku směl používat pouze jméno Otto Habsburg-Lothringen.\n\n10. května 1951 se v Nancy oženil s Reginou princeznou Sasko-Meiningenskou, s níž měl sedm dětí a 22 vnoučat:\n\nOtto zemřel 4. července 2011 ve věku 98 let. Zádušní mše se konala v kostele sv. Štěpána ve Vídni, a zúčastnili se jí i rakouský prezident Heinz Fischer, premiér Werner Faymann nebo ministr zahraničí Česka Karel Schwarzenberg.\n\n\n\nDne 30. listopadu 2009 přijal Svatý otec Otto von Habsburka, spolu s jeho blízkými, ve Vatikánu na soukromé audienci.\n\nDne 4. července 2011 v ranních hodinách Otto Habsbursko-Lotrinský zemřel obklopen svými nejbližšími ve svém domě v bavorském Pöckingu. Jeho pohřbu ve vídeňské katerále sv. Štěpána, kde sloužil zádušní mši kardinál Christoph Schönborn, se mimo rodinných členů, zúčastnili jako smuteční hosté také rakouský spolkový prezident Heinz Fischer, spolkový kancléř Werner Faymann, bývalý spolkový kancléř Wolfgang Schüssel, rakouský ministr zahraničí Michael Spindelegger, primátor města Vídně Michael Häupl. Ze zahraničních hostů se zúčastnili například český ministr zahraničí Karel Schwarzenberg, lichtenštejnský kníže Hans Adam II. s chotí, předseda Evropského parlamentu Jerzy Buzek, švédský král Karel XVI. Gustav s královnou Silvií, belgická princezna Astrid s manželem Lorenzem, arcivévodou Rakouským-Este a další. Zádušní mši spolu s kardinálem Schönbornem koncelebroval také pražský arcibiskup Dominik Duka, trnavský arcibiskup Róbert Bezák, brněnský biskup Vojtěch Cikrle a další biskupové z území někdejší monarchie. Smuteční průvod od svatoštěpánské katedrály ke Kapucínské hrobce, tradičnímu místu posledního odpočinku habsburských a habsbursko-lotrinských panovníků, provázely tisíce hostů a také čestná jednotka rakouské spolkové armády.\n\nJeho srdce bylo krátce po smrti před nabalzamováním vyňato z těla a v souladu s jeho přáním pohřbeno v benediktinském klášteře Pannonhalma nedaleko Győru v Maďarsku. Urna se srdcem byla do krypty uložena v neděli 17. července 2011 večer v úzkém rodinném kruhu. Předtím se však veřejnost s Ottou rozloučila během zádušní mše v bazilice sv. Štěpána v Budapešti, kterou sloužil ostřihomský arcibiskup, kardinál László Paskai. Obřadu se kromě rodiny zúčastnili i maďarský prezident Pál Schmitt a vicepremiér Zsolt Semjén.\n\nDokladem vztahu Otty Habsbursko-Lotrinského k Českým zemím je fakt, že vůbec poslední dopis, který před svou smrtí nadiktoval, byl určen obyvatelům Brandýsa nad Labem u příležitosti vysvěcení kaple blahoslaveného Karla v místním chrámu Nanebevzetí Panny Marie.\n\n\n"}
{"id": "189691", "url": "https://cs.wikipedia.org/wiki?curid=189691", "title": "Fantův mlýn", "text": "Fantův mlýn\n\nFantův mlýn je zaniklý mlýn na jihovýchodním okraji Prahy mezi Petrovicemi a Křeslicemi na potoce Botič v lokalitě zvané Dobrá Voda, proti ústí Dobré vody do Botiče. \n\nNejstarší zprávy o tomto mlýně jsou z 16. století, ale zřejmě vznikl již ve 14. století. Písemně doložený je mlýn v roce 1659, nejstarším doloženým držitelem mlýna byl Samuel Fanta Nuselský. V roce 1740 byl mlýn obnoven a přestavěn do podoby, v níž zůstal zachován až do požáru v roce 1960. \n\nOd roku 1975 zde byl umístěn chov koní s novou obytnou budovou a stájemi. Koncem 90. let minulého století však budovy zpustly, úplnou zkázu objektů však dokončili až bezdomovci. Dnes už jsou na místě pouze zbytky obvodových zdí.\n\nPůvodní podoba mlýnu se údajně zachovala pouze na obrazu O. Bubeníčka a ve filmu \"Lucerna\" podle stejnojmenné divadelní hry Aloise Jiráska, který se na Fantově mlýně natáčel v roce 1925.\n\n"}
{"id": "189701", "url": "https://cs.wikipedia.org/wiki?curid=189701", "title": "Bobule", "text": "Bobule\n\nBobule \"(bacca)\" je jedno nebo vícesemenný dužnatý plod s oplodím rozlišeným na vnější blanitý exokarp a vnitřní (dužnatý nebo šťavnatý) mezokarp a endokarp. Bobule může obsahovat volně loženo jedno semeno (např. jmelí) nebo více semen (např. angrešt, borůvka) která nejsou obalena tvrdou sklerenchymatickou vrstvou.\nBobule může být vytvořena:\n\nSemena jsou v bobuli obalena zdužnatělým oplodím které může být:\n\nNěkteré plody bývají často nazývány jako bobule, i když se z botanického hlediska řadí do jiné skupiny. Typickým příkladem jsou maliny či ostružiny (ve skutečnosti se jedná o souplodí peckoviček) a také jahody (souplodí nažek). \n\nBobule je rozšířeným typem plodu napříč celou říší kvetoucích rostlin. Jsou charakteristické např. pro čeledi árónovité, dřišťálovité, kaktusovité, lilkovité, melastomovité, mořenovité, myrtovité, révovité, tykvovité, vřesovcovité, zapotovité a mnohé jiné. \nZ kulturních plodin a ovoce náleží mezi bobule avokádo, banán, hroznové víno, kiwi, papája, kaki, rajče, lilek, meloun, dýně, karambola, liči, citrusy, datle, borůvky, paprika, okurka, rybíz, angrešt aj.\n\nDvojbobule (\"bibacca\") je typ plodenství vzniklý srůstem semeníků dvou samostatných květů. Plody mohou být buď zcela srostlé do jediného kulovitého útvaru se dvěma bubáčky, jako je tomu u zimolezu horského nebo u rodu mičela (\"Mitchella\") z čeledi mořenovité, nebo jsou srostlé jen částečně, jak je tomu u mnohých druhů zimolezu včetně zimolezu obecného a zimolezu černého. Dvojbobule se objevuje také u australského rodu \"Didymanthus\" z čeledi laskavcovité.\n\nSouplodí bobulí (\"baccetum\") je složený dužnatý plod vznikající ze souboru samostatných pestíků apokarpního gynecea. Objevuje se zejména u vývojově starších nižších dvouděložných rostlin, jako jsou někteří zástupci čeledi láhevníkovité (např. muďoul), kadsura z čeledi klanopraškovité nebo rozpylec (\"Drimys\") z čeledi winterovité. U vyšších dvouděložných se objevuje řidčeji, např. u vodilky kanadské z čeledi pryskyřníkovité.\n\nJako poltivá bobule (\"baccarium\") se označuje plod, vznikající z částečně nebo zcela srostlého (synkarpního) semeníku a za zralosti se rozpadající na jednotlivé bobulovité plůdky. Nachází se např. u některých druhů rodu líčidlo včetně líčidla jedlého (\"Phytolacca acinosa\"). Nověji jsou do této kategorie řazeny i plody lichořeřišnice (\"Tropaeolum\") a ocasnatce (\"Saururus\"). \n\nNa vývoji bobulí vznikajících ze spodního semeníku se v některých případech podílí i češule a okvětí. Tvoří se tak nepravá bobule (\"acrosarcum\"). Mezi tyto plody náležejí např. bobule opuncie. U opuncie je původ vnějšího obalu plodu patrný i z přítomnosti ostnů na jeho povrchu. Z dalších rostlin se tento typ plodu vyskytuje např. u hroznatce (\"Coccoloba\") z čeledi rdesnovité nebo rodu paořechovec z čeledi vavřínovité. Od malvice se tento typ plodu mj. liší nediferencovaným endokarpem. \n\nJako hesperidium se označuje plod citrusů. Jedná se v podstatě o bobuli s axilární placentací, u níž je oplodí rozčleněno na vnější barevnou kožovitou vrstvu a vnitřní dužnatou bílou vrstvu. Dužnina obklopující semena je složena z váčků vyplněných šťávou. Tyto váčky se vytvářejí při vývoji plodu nafouknutím mnohobuněčných chlupů. Tento typ plodů se mimo rodu \"Citrus\" objevuje i u některých dalších příbuzných rodů z čeledi routovité, jako je např. kumkvát (\"Fortunella\").\n\nPojmem \"balausta\" se označují plody marhaníku. Je to speciální typ nepravé bobule. Kožovitá vnější vrstva oplodí (exokarp) je tvořena češulí, vnitřní bílá houbovitá vrstva představuje endokarp. Červená dužnina obklopující každé semeno (sarkotesta) vzniká zdužnatěním vnější vrstvy osemení.\n\n"}
{"id": "189702", "url": "https://cs.wikipedia.org/wiki?curid=189702", "title": "Uluru", "text": "Uluru\n\nAyers Rock (též Uluru, s diakritikou přesněji \"Uluṟu\" – výsl. [uluɻu], jinak také \"Oolora, The Rock, Ayersova skála\") je nejobjemnější monolit na světě. Jedná se o jednolitý pískovcový útvar ležící ve středu australského kontinentu na domorodém území v Severním teritoriu, v Národním parku Uluru-Kata Tjuta. Uluru je název domorodého původu a znamená \"Stínné místo\".\n\nMonolit ční do výše 348 metrů nad okolní rovinatou krajinu a do země zasahuje až 5 km hluboko. Dlouhý je 3,6 km a široký 2,4 km. Geologické stáří je až 600 mil. let. Pískovec Ayersovy skály je bohatý na horniny obsahující aluminium a křemičitany. Tím získává načervenalý nádech. Celý objekt je znám tím, jak během dne mění své barvy od oranžové přes jantarovou až ke karmínové, tak jak postupují sluneční paprsky. Při západu slunce má barvu nejvíce oranžovou. Celá skála je rozryta brázdami, po kterých stéká povrchová voda.\n\nOkolo celého útvaru vede několik různě dlouhých tras. Podél těchto cest se nachází spousta domorodých kreseb a posvátných míst oddělených od okolí plotem. Vstup do ohrazeného prostoru je považován za přečin. Přesto je v blízkosti hory postaven luxusní hotel Longitude 131° jako skupina patnácti domečků ve stylu stanů.\n\nPískovcový útvar má nesmírný kulturní a náboženský význam pro zdejší domorodce (Anangy). Celé území okolo útvarů Ayers Rock a Kata Tjuta patřilo odpradávna lidu Anangů a zároveň je křižovatkou domorodých \"cest stvoření\":\nTyto cesty jsou pro lid Anangů velice důležité.\n\nCelá posvátná oblast byla Anangům v roce 1985 australskou vládou navrácena. Od téhož roku je zapsána do Seznamu světového kulturního a přírodního dědictví UNESCO.\n\nOd 26. 10. 2019 je hora pro návštěvníky uzavřena. Jako alternativa se nabízí turistická trasa kolem Uluru. Po obvodu hory se nalézají místa spojená s rituály Anangů, kam se v rámci respektu k jejich kultuře nesmí vstupovat a kde je fotografování zakázáno.\n\nPodle domorodé tradice stvořili Ayers Rock dva chlapci, kteří si zde po velkém lijáku hráli s blátem.\n\nPrvním Evropanem, jenž spatřil Uluru, byl cestovatel Ernest Giles v roce 1872. Na vrchol jako první vystoupil William Gosse v roce 1873 a skálu pojmenoval na počest jihoaustralského politika sira Henryho Ayerse – \"Ayers Rock\". V roce 1984 byl nedaleko Uluru otevřen pro turisty, co chtějí navštívit Uluru resort zvaný Yulara. Roku 1985 byla Ayersova skála vrácena původním obyvatelům (Aboriginům), aby se o ni starali jako o součást Národního parku Uluru-Kata Tjuta.\n\n"}
{"id": "189709", "url": "https://cs.wikipedia.org/wiki?curid=189709", "title": "Miloslav Petrusek", "text": "Miloslav Petrusek\n\nMiloslav Petrusek (15. října 1936 Zlín – 19. srpna 2012 Praha) byl český sociolog, vyučující na Fakultě sociálních věd Univerzity Karlovy. V letech 1991–1997 byl jejím druhým děkanem a mezi roky 1997–2000 prorektorem Univerzity Karlovy.\n\nPetrusek vystudoval v letech 1954–1959 filozofii a dějepis na Filozofické fakultě Masarykovy univerzity v Brně, jeho diplomová práce nesla název \"Světový názor T. G. Masaryka\". Po dvouleté základní vojenské službě (1959–1961) se stal vyučujícím filozofie a formální logiky na Pedagogickém institutu ve Zlíně, věnoval se však i sociologii, která byla v té době jako věda silně omezena.\n\nV období 1964–1967 byl výzkumným pracovníkem Ústavu sociálně-politických věd Univerzity Karlovy. V roce 1966 získal titul kandidát sociologických věd a doktor filozofie. V ústavu pod vedením Pavla Machonina vznikl výzkum sociální stratifikace československé společnosti, největší sociologický výzkum této doby. Po sovětské okupaci v srpnu 1968 však musely být jeho výsledky staženy, stejně jako vydaný Malý sociologický slovník vytvořený kolektivem autorů.\n\nMezi lety 1967–1979 působil jako odborný asistent katedry sociologie Filozofické fakulty UK. V roce 1970 mu bylo zrušeno členství v KSČ a výrazně omezeny publikační i pedagogické možnosti. Vzhledem ke zhoršenému zdravotnímu stavu byl v letech 1979–1987 formálně veden jako vědecký pracovník, ve skutečnosti pracoval jako pomocný knihovník na FF UK. V této době také spolupracoval s brněnskými disidenty a připravoval knihy, které však mohly vyjít až po roce 1989.\n\nPo revoluci byl Petrusek v roce 1990 habilitován jako docent pro obor sociologie na Filozofické fakultě Univerzity Karlovy v Praze a mj. také zvolen předsedou Masarykovy československé sociologické společnosti. Podílel se na založení Fakulty sociálních věd UK a v letech 1991–1997 byl jejím druhým děkanem. V letech 1997–2000 byl prorektorem UK pro studijní záležitosti. Významně se angažoval v redakci Sociologického nakladatelství (SLON), v Sociologickém časopise a v mnoha vědeckých radách a odborných grémiích.\n\n\n\n\n"}
{"id": "189710", "url": "https://cs.wikipedia.org/wiki?curid=189710", "title": "Kata Tjuta", "text": "Kata Tjuta\n\nKata Tjuta (s diakritikou přesněji \"Kata Tjuṯa\" (\"Mnoho hlav\", jinak také \"Olgas\") je skupina asi 30 gigantických dómů ležící 42 km západně od Uluru ve středu australského kontinentu na domorodém území v Severním teritoriu, v Národním parku Uluru-Kata Tjuta. Nejvyšším vrcholem skupiny je Mount Olga, která se tyčí 546 metrů nad okolní krajinu.\n\nKomplex sestává z 36 skalních vrcholů, které zaujímají rozlohu 21,68 km². Nejvyšší vrchol, Mount Olga, má výšku 1066 m n. m. (546 m nad okolním terénem), je tak o 203 m vyšší nežli Uluru.\n\nSkály jsou tvořeny usazenými horninami tvořenými drobnými kamínky a oblázsky různého složení (granit, bazalt aj.), stmelených do pískovcové horniny. Komplex vznikl v důsledku erozních procesů před 500 miliony let. Skalní kupa leží na jižním okraji Amadeovy kotliny, která vznikla před cca 900 miliony let. V této kotlině se ukládaly miliony let vrstvy sedimentů. Po cca 300 milionech let se tento proces zastavil a vzniklo zde mělké jezero. Jezero vyschlo a vznikla zde solná vrstva. Závěrem nastoupilo chladné období. Starší sedimenty Amadeovy kotliny byly zvrásněny, zohýbány a stlačeny; vytvořilo se pohoří. To bylo podrobeno erozním procesům a u jeho paty se objevily velké masy naplavenin.\n\nZhruba před 500 miliony let opět území pokrylo mělké jezero, na jehož dně se opět ukládaly sedimenty, jež stlačily a stmelily hrubý štěrk v pískovec. Další vrásnění mělo za následek vymodelování Alice Springs a vrstva sedimentů Kata Tjuta se naklonila o 20° oproti horizontále. Před 65 miliony let se vytvořilo široké údolí mezi Uluru a Kata Tjuta, jež bylo posléze zaplněno říčními písky a uhelnými uloženinami. V této době vládlo deštivé klima a během posledních 500 000 let bylo klima zase sušší a vytvořil se slabý písečný povrch.\n\nAlternativní název dal komplexu objevitel Ernest Giles, který jej objevil při cestě k Amadeovu jezeru, který jej chtěl pojmenovat podle botanika a geografa barona Ferdinanda von Muellera. Ten však tuto poctu odmítl a dal přednost pojmenování na počest württemberské královny Olgy Nikolajevny, dcery ruského cara Mikuláše I., manželky württemberského krále Karla I. 15. prosince roku 1993 byla jako oficiální politika dvojího pojmenování, sestávajícího ze základního, tradičního, a anglického názvu. Výsledkem bylo pojmenování «Mount Olga / Kata Tjuta». 6. listopadu roku 2002, na základě požadavku regionální asociace turismu, byl název oficiálně změněn na «Kata Tjuta / Mount Olga». V atlasech se nezřídka stále objevuje jako \"Olgas\"; tak celý komplex nazývají i obyvatelé regionu.\n\nPro Anangy, zdejší australské domorodce, má stejný náboženský a kulturní význam jako Uluru. Jen je opředen větším tajemstvím, poněvadž příběhy domorodci drží v tajnosti. Je to posvátné místo, sloužící (dodnes) jako prostor mnoha rozmanitých rituálů, jež se konaly především v noci. Mezi jiným to bylo místo veřejných soudů a často i veřejného vykonávání trestů, nezřídka velmi krutých podob, včetně smrti – například znásilněná žena mohla po vynesení rozsudku proklát oštěpem pohlavní úd viníka.\n\nCelá soustava roklí a údolí je od roku 1985 zapsána na seznamu UNESCO.\n\n"}
{"id": "189712", "url": "https://cs.wikipedia.org/wiki?curid=189712", "title": "Alazani", "text": "Alazani\n\nAlazani ( , ) je řeka v Gruzii (Kachetie) a v Ázerbájdžánu, když částečně tvoří státní hranici obou zemí. Je to levý přítok Kury. Je dlouhá 390 km. Povodí má rozlohu 10 800 km².\n\nPramení na jižních svazích Velkého Kavkazu. Pod horami protéká širokou Kachetinskou dolinou. Ústí do Mingačevirské přehrady na Kuře.\n\nZdroj vody je smíšený. Průměrný roční průtok vody činí 98 m³/s.\n\nVyužívá se na zavlažování. Na úbočích říčního údolí jsou vinohrady.\n"}
{"id": "189713", "url": "https://cs.wikipedia.org/wiki?curid=189713", "title": "Upír obecný", "text": "Upír obecný\n\nUpír obecný (\"Desmodus rotundus\" E. Geoffroy, 1810), někdy nazývaný též upír rudý nebo upír velký, je druh tropických netopýrů žijící ve Střední a Jižní Americe.\n\n\nTělesné rozměry:\n\nStřední a Jižní Amerika (jih USA až do Argentiny), tropické a subtropické oblasti od Mexika po sever Chile a Argentiny\n\nUpír obecný se živí výhradně krví teplokrevných živočichů.\n\nUpíři nejsou příliš obratní letci a podobně jako kaloni vysílají ultrazvukové signály nižší frekvence. Existuje teorie, že právě toto znevýhodnění donutilo předka upírů, aby se místo chytání hmyzu za letu živil ektoparazity velkých savců. Společně s krví nasátými cizopasníky tak spořádal i větší či menší množství krve hostitele.\n\nDnešní upíři jsou plně přizpůsobeni ke konzumaci krve. Stoličky mají téměř úplně redukované, zato řezáky jsou velmi ostré a slouží k naříznutí kůže hostitele. Správné místo, kam kousnout, pozná upír pomocí zvláštního tepločivného orgánu, který mají v okolí nozder – zaznamená tepající krev, kterou nesaje, ale olizuje jazykem – hirudin proti srážení krve.\n\nPřes den se ukrývají na tmavých místech, v jeskyních, v dutinách stromů i v budovách, často ve velkých koloniích, někdy společně s dalšími druhy netopýrů. Vylétávají, teprve když je úplná tma, a hledají hostitele. Létají pomalu a nízko nad zemí.\n\nK hostiteli málokdy přilétávají, jakmile nějakého objeví, přistanou na zem a dojdou po čtyřech.\n\nDélka života: nejstarší známý exemplář ve volné přírodě 9 let, v zajetí až 20 let\n"}
{"id": "189715", "url": "https://cs.wikipedia.org/wiki?curid=189715", "title": "Žvava-Kvara", "text": "Žvava-Kvara\n\nŽvava-Kvara také zvaná Žove-Kvara nebo Žoekvara ( ) je horská řeka v západní Abcházii, v Gruzii. Je dlouhá 20 km.\n\nProdírá se mezi vápenci na západních svazích Gagrského hřbetu v hlubokém a malebném kaňonu. Ústí do Černého moře u města Gagra.\n"}
{"id": "189719", "url": "https://cs.wikipedia.org/wiki?curid=189719", "title": "Telamón", "text": "Telamón\n\nTelamón (latinsky \"Telamon\") je v řecké mytologii salamínský král. Byl synem aigínského krále Aiaka a bratr fthíjského krále Pélea.\n\nByl přítelem největšího hrdiny Hérakla, s nímž se zúčastnil výpravy proti Tróje. Byl také členem posádky slavné lodi Argó, na níž se Argonauti pod vedením Iásona plavili až do daleké Kolchidy pro zlaté rouno. Je také uveden mezi účastníky slavného a nebezpečného lovu na kalydónského kance. To vše svědčí o jeho statečnosti, odvaze a hrdinství.\n\nProslavil se nejenom těmito skvělými vlastnostmi, ale také svými potomky: oba jeho synové Teukros a Aiás patřili mezi nejstatečnější vůdce achajských vojsk v trojské válce. Zejména Aiás, zvaný Velký, byl nejsilnějším bojovníkem hned po Achilleovi.\n\nTelamón však byl známý také svou vynalézavostí. Při dobývání Tróje prý vnikl do města první. Héraklés, který neuměl být tím druhým, na něj vytasil meč. Telamóna však nevyvedl z míry - jen se sehnul a sbíral kameny. Héraklés se ptal s podivem, co to přítel dělá. „Stavím obětní oltář největšímu hrdinovi Héraklovi!“ odpověděl klidně a roztržka byla zažehnána v samém počátku.\n\n"}
{"id": "189720", "url": "https://cs.wikipedia.org/wiki?curid=189720", "title": "Segmentace paměti", "text": "Segmentace paměti\n\nSegmentace je v informatice metoda správy paměti, kdy je procesu vytvořen virtuální adresní prostor začínající od nuly, čímž odpadá potřeba relokace použitého strojového kódu. Strojové instrukce používají pro adresaci logické adresy (offset). Fyzická adresa operační paměti je získána součtem segment registru a offsetu. Ve většině případů používá každý proces více segmentů, přičemž obsah jednotlivých segmentů odpovídá struktuře paměťového prostoru procesu.\n\nVe víceúlohovém systému, který využívá multitasking, je nutné umístit do paměti více procesů najednou. Pokud jsou k dispozici nástroje na virtualizaci paměti, lze vytvořit každému z procesů jeho vlastní adresní prostor, který bude začínat od nuly. Každý proces (resp. jeho strojové instrukce) pak bude pracovat s logickými (virtuálními) adresami, které budou vyjadřovat vzdálenost od začátku tohoto vlastního vyhrazeného adresního prostoru (tj. logická adresa bude pro každý proces začínat od nuly). Logické adresy používané strojovými instrukcemi jsou pak v případě přístupů do paměti automaticky překládány pomocí MMU procesoru na fyzické adresy a zpět.\n\nSegmentace používá pro vytvoření logické (virtuální) adresy dva speciální registry – segment a offset, přičemž jejich součet vyjadřuje fyzickou adresu. Segment se nastaví předem (tzv. bázová adresa). Strojové instrukce pak pracují pouze s offsetem (logickou adresou), která vyjadřuje vzdálenost od bázové adresy (segmentu). Segmentový registr je typicky procesu nepřístupný, nastavuje ho operační systém v privilegovaném režimu. Operační systém tak může bez vědomí procesu segment přemístit (např. při tzv. setřásání segmentů), protože logické adresy (offsety) se při přemístění nezmění (viz níže).\n\nKaždý proces má k dispozici typicky více segmentů, které odpovídají logickému členění adresního prostoru procesu (např. kód programu, knihovny, data, zásobník, halda). Pro přístup do každého z těchto segmentů musí být k dispozici segmentový registr, který uchovává informaci o začátku segmentu. Nepoužívané segmenty mohou být odloženy z paměti na pevný disk (tzv. swapování) – viz virtuální paměť.\n\nOchrana paměti je zajištěna mezním registrem na offset (procesor nedovolí použít offset větší, než je hodnota v mezním registru). Změna mezního registru a segment registru je privilegovaná instrukce, takže ji může provést pouze jádro operačního systému. Běžící proces tedy může v neprivilegovaném stavu volně pracovat pouze s offsetem. Pokusí-li se proces běžící v neprivilegovaném režimu provést privilegovanou instrukci (tj. změnu segmentu nebo mezního registru), vyvolá procesor vnitřní přerušení (přičemž obsluha přerušení se nachází uvnitř jádra operačního systému), které tak může dotyčný proces okamžitě ukončit.\n\nPři používání segmentace dochází postupně k fragmentaci volného místa v paměti, kdy je volná paměť rozdělena na více částí, které vznikly uvolněním některých segmentů. Kvůli fragmentaci volného místa nelze vyplnit požadavky procesů na alokaci další paměti nebo pro spuštění dalšího procesu, který má nároky menší, než je součet volného místa, avšak požadované volné místo není k dispozici v souvislém úseku. Pokud segmentový registr spravuje operační systém a procesy (resp. strojové instrukce) používají volně výhradně offset, může být volná paměť defragmentována tzv. \"setřásáním segmentů\", kdy jsou vybrané segmenty nakopírovány na jiná místa v paměti tak, aby došlo ke spojení fragmentovaných volných částí paměti do souvislého úseku. Při kopírování celého segmentu nedojde ke změnám v offsetech, změní se pouze segment registr, který spravuje (a nastavuje) jádro operačního systému. Po překopírování je opravena tabulka dotčených segmentů vedená jádrem.\n\nKopírování segmentů v paměti je velmi náročné na systémové zdroje počítače, a proto je fragmentace jednou z důležitých nevýhod segmentace.\n\nSegmentace v chráněném režimu na procesorech x86 od Intel 80286 výše vykazuje znaky připomínající reálný mód. Segmentace je povinná a pokud je zapnuto stránkování paměti, provádí se před ním, tedy virtuální adresa se segmentací překládá na lineární adresu, která se stránkováním překládá na fyzickou adresu.\n\nVirtuální adresa se skládá ze dvou částí: selektor segmentu a offset. Selektor obsahuje tři příznakové bity a index do tabulky GDT (global descriptor table) nebo LDT (local descriptor table). Selektor je uložen v segmentovém registru, kromě něj obsahuje segmentový registr i „cache“ příslušného řádku z GDT nebo LDT (zvaného descriptor) pro rychlejší vyhodnocování (k této cache nelze programově přistupovat, proto se říká že se nachází v neviditelné části registru).\n\n\nKdyž se segmentový registr naplní selektorem nahraje se do jeho neviditelné části deskriptor na který daný selektor v tabulce ukazoval.\n\n\nTabulek deskriptorů může být více. Kromě IDT, která se používá pro interrupty a se segmentací nesouvisí,\nexistuje však pouze jedna kořenová nazvána GDT. Její přímá adresa a limit (limit velikosti tabulky) je v registru GDTR. Je to jediná přímo viditelná přímá adresa v celém systému. Jinak se adresuje jedině přes selektory a deskriptory.\nV GDT se nachází globální segmety kódové (.code) i datové (.data) a rovněž deskriptor popisující tabulky LDT. Například každý proces může mít svou vlastní tabulku LDT.\nDalším deskriptorem v tabulce GDT je TSS (Task State Segment).\nDo TSS se ukládájí obsahy registrů procesu při přepínání kontextu u multitaskingu.\nJe to jakási pomyslná záloha běžícího procesu.\nExistuje ještě deskriptor brány. Ten se používá pokud chce nějaký méně privilegovaný proces přistoupit k paměti s vyššími privilegii.\nČíslo 0 znamená nejvyšší privilegia a 3 nejnižší privilegia.\nNapř.: Jádro OS běží jako ring 0 a uživatelské programy pod ring 3.\n\nV tabulce LDT příslušného procesu jsou uložené deskriptory daného procesu, který tabulku vlastní.\nJe to jednoduché, pokud chcete přeložit logickou adresu na lineární, je třeba nahrát do segmentového registru příslušný selektor, kterým se budeme odkazovat v tabulce (LDT/GDT) najdeme si příslušnou\n32-bitovou bázovou adresu segmentu, který se snažíme zaadresovat.\nNaše bázová adresa se sečte s adresou efektivní (představte si jako offset v poli) a tím vzniká adresa lineární. Pokud je daný offset větší než je limit segmentu, procesor vyvolá výjimku (druh přerušení), na kterou operační systém obvykle reaguje hlášením chyby aplikaci (v systémech UNIXového typu signálem SIGSEGV) a v případě neošetření ukončením aplikace.\n\n"}
{"id": "189721", "url": "https://cs.wikipedia.org/wiki?curid=189721", "title": "Alexandr Kazakov", "text": "Alexandr Kazakov\n\nAlexandr Alexandrovič Kazakov (také Kozakov) (: Александр Александрович Казаков) (15. ledna 1889 – 1. srpna 1919) byl nejúspěšnějším ruským stíhacím pilotem první světové války s celkem 20 uznanými sestřely. Získal celkem 16 ruských, britských a francouzských vyznamenání.\n\nKazakov létal na letounech Morane-Saulnier, SPAD SА.2, Nieuport 11 a Nieuport 17.\n\nBěhem ruské občanské války se Kazakov připojil k slovansko-britské letecké jednotce v Archangelsku (létal zde na Camelech) a bojoval proti bolševické Rudé armádě. Poté, co se Britové v létě roku 1919 začali stahovat z Ruska, upadl do deprese a 1. srpna 1919 zemřel při letecké nehodě. Svědkové této nehody byly přesvědčeni, že Kazakov záměrně spáchal sebevraždu.\n\n"}
{"id": "189724", "url": "https://cs.wikipedia.org/wiki?curid=189724", "title": "Teukros", "text": "Teukros\n\nTeukros (latinsky \"Teucer\") je v řecké mytologii jméno dvou významných postav.\n\nJeho otcem byl salamínský král Telamón a nevlastním bratrem byl hrdina Aiás. Spolu bojovali v trojské válce, kde Teukros vynikl jako nejlepší lukostřelec. Když Aiás, silný a statečný bojovník, zachránil pro Řeky tělo velkého hrdiny Achillea, dělal si nárok na Achilleovu zbroj. Tytéž nároky si dělal i statečný Odysseus - a vyhrál. Aiás tuto prohru považoval za svou pohanu, nezvládl ji a spáchal sebevraždu.\n\nKdyž se Teukros vrátil z války bez bratra, otec ho vinil, že nedokázal sebevraždě bratra zabránit a za trest ho vyhnal ze země. Teukros se odstěhoval na ostrov Kypros a tam založil nové město, které nazval Salamína, stejně jako své rodiště.\n\nTento Teukros byl v oblasti Malé Asie nejstarším králem. Byl praotcem trójského královského rodu.\n\nDo své země přijal Diova syna Dardana. Ten se později oženil s královskou dcerou Bateiou a založil Dardanii. Jeho pravnuk později založil slavnou Tróju.\n\n"}
{"id": "189727", "url": "https://cs.wikipedia.org/wiki?curid=189727", "title": "Zemský okres Kassel", "text": "Zemský okres Kassel\n\nZemský okres Kassel je okresem na severu německé spolkové země Hesenska. Centrem okresu je Kassel, který však k jeho území nepatří.\n\n\n"}
{"id": "189734", "url": "https://cs.wikipedia.org/wiki?curid=189734", "title": "Svatý Florián", "text": "Svatý Florián\n\nSvatý Florián z Lorchu (\"Florian von Lorch\") (250, Zeiselmauer-Wolfpassing – 4. květen 304, Lorch) je katolický světec, mučedník. První rakouský mučedník a svatý.\n\nZa vlády císaře Diokleciána byl jednou z obětí jeho zásahů prostřednictvím čtyř protikřesťanských ediktů z let 303 a 304. Dnešní území Rakouska do té doby patřilo římské provincii Noricum a císař Dioklecián tuto provincii připojil k Panonii. V okolí dnešního Lince, v městě \"Lauriacum\" (neboli Lorch) u soutoku Enže s Dunajem, dal jeho místodržitel Aquilinus pozavírat a usmrtit mnoho zdejších křesťanů. Když se to Florian dozvěděl, spěchal křesťanům na pomoc. Nebyl však dostatečně opatrný a po několika dnech byl zatčen a pod neustálým týráním měl zapřít Krista. Protože se nechtěl za žádnou cenu víry zříci a soud nevzal ohledy na jeho zásluhy v armádě a jeho bezúhonný život, vydal ho do rukou katů. Ti mu dne 4. května roku 304 přivázali na krk mlýnský kámen a hodili ho do řeky Enže poblíž římské osady Lauriacum (dnes Lorch, část obce Enns v Rakousku). Pohřeb byl nedaleko Lince, v místech, kde dnes leží městys Sankt Florian, a nad jeho hrobem byl už v 6. století vystavěn augustiniánský klášter.\n\nFloriánovo tělo nalezla vdova Valérie. Nad jeho hrobem byl časem vystavěn kostel a benediktinský klášter, později klášter lateránských kanovníků podle řádu sv. Augustina, který nese název tohoto mučedníka \"St. Florian\".\n\nV samotné církvi nebyl nikdy předmětem rozsáhlého kultu, jeho uctívání mělo spíš profánní charakter a bylo rozšířeno zejména mezi venkovským lidem. Stal se typickou postavou štítových výklenků vesnických chalup, lidových maleb na skle, svatých obrázků a rustikálních, hlavně pozdně barokních plastik, jako jsou např. světcovy sochy v Lipnici nad Sázavou či ve Slavonicích. Často se objevoval i na morových sloupech ve společnosti morových patronů, jak je tomu třeba v Poličce, Hostivicích nebo Velvarech. Jeho obraz najdeme ve velehradské bazilice, jeho socha zdobí hlavní oltář kostela v Borovanech.\n\nOstatky sv. Floriána byly v 11. století rozděleny, část z nich byla převezena do Říma, část do Krakova (stal se jedním z polských patronů) a z Polska byla za Karla IV. malá část jeho relikvií převezena do chrámu sv. Víta v Praze. Další část relikvií je umístěna v katedrále sv. Václava v Olomouci, a v kostelích na Kladně, v Jaroměři, v Havlíčkově Brodě, v Horní Rovni a jinde. Tyto maličké kousky Floriánových ostatků měly ve středověku chránit města před požáry, poněvadž Florián, umučený ve vodě, se stal patronem hasičů.\n\nObraz sv. Floriána se objevoval na obecních pečetidlech, městských branách, kostelních věžích, na zvoničkách a jeho sochy se stavěly na návsích a náměstích. K zajímavostem patří i jeden z bočních oltářů ve staroměstském kostele sv. Jakuba. Jako jeden z mála v Praze je zasvěcen sv. Floriánovi.\n\nSvatý Florián je považován za patrona profesí, které souvisejí s ohněm – hasičů, hutníků, kominíků, hrnčířů či pekařů. V ikonografii je obvykle znázorňován v oblečení římského důstojníka s nádobou na hašení, případně přímo hasící požár. Jeho kult byl značně rozšířen i v českých zemích a jeho sochy se budovaly na ochranu proti požáru.\n\nKatolická církev si jeho památku připomíná 4. května.\n\nO jedné z posledních tradic je zmínka z Hané, kde ještě na začátku první poloviny století hlásil ponocný:\nV němčině existuje tzv. Princip svatého Floriána (\"Sankt-Florian-Prinzip\"), který vyjadřuje úsloví \": „O heiliger St. Florian, verschon mein Haus, zünd andre an.“ (Ó svatý Floriáne, ušetři můj dům, zapal jiný.)\". Pro podobný koncept viz NIMBY (\"Not in my backyard\").\n\n\n"}
{"id": "189747", "url": "https://cs.wikipedia.org/wiki?curid=189747", "title": "Daleká cesta za domovem", "text": "Daleká cesta za domovem\n\nDaleká cesta za domovem (anglicky \"Watership Down\", 1972) je první a zároveň i nejúspěšnější román britského spisovatele Richarda Adamse. Kniha je pojmenována po kopci Watership Down v anglickém hrabství Hampshire, kde Adams vyrůstal.\n\nVypráví příběh skupiny divokých králíků, kteří odejdou ze své ohrožené kolonie, aby našli bezpečné místo pro založení kolonie nové.\n\nKrálíci v tomto příběhu jsou méně antropomorfizovaní než je obvyklé u románových zvířat. Nenosí oblečení ani nedisponují žádnou technologií. Mají stejné schopnosti jako skuteční králíci, nicméně umí myslet a mluvit. Adams svým králíkům vytvořil celé kulturní pozadí, včetně vlastního jazyka (anglicky \"Lapine\"), poezie, mytologie.\n\nPodle knihy byl v roce 1978 natočen stejnojmenný film a v roce 1999 i televizní seriál.\n\n"}
{"id": "189750", "url": "https://cs.wikipedia.org/wiki?curid=189750", "title": "Amilcare Ponchielli", "text": "Amilcare Ponchielli\n\nAmilcare Ponchielli (31. srpna 1834, Paderno – 17. ledna 1886, Milán) byl italský operní skladatel.\n\nNarodil se v obci Paderno Fasolaro v blízkosti Cremony, která nyní nese na jeho počest název Paderno Ponchielli. Byl synem venkovského učitele a varhaníka. Ve věku devíti let získal stipendium ke studiu hudby na konzervatoři v Miláně.\n\nV deseti letech napsal již svoji první symfonii a v době studia na konzervatoři i svou první operu „\"Il sindaco babbeo\"“. V roce 1856 se v Cremoně konalo první veřejné provedení opery „\"I promessi sposi\"“, ale proběhlo bez většího ohlasu, zcela ignorováno tiskem. S velkým úspěchem byla táž opera uvedena až o mnoho let později v Miláně (1872). V Cremoně však získal nadšeného příznivce a sponzora, sedláře Bortola Piatti, který se uvolil financovat provedení další Ponchielliho opery \"„Bertrando dal Bormio“\" v Turíně. K představení však nedošlo, neboť impresario divadla uprchl i s penězi.\n\nPočáteční léta jeho umělecké dráhy byla poznamenána obdobnými zklamáními. V roce 1865 vyhrál konkurs na místo profesora kompozice na milánské konzervatoři, avšak vlivná hraběnka Maffei na místo něho protlačila v té době úspěšného dirigenta Franca Faccio. Ponchieli se živil jako dirigent malých orchestrů v Piacenze a v Cremoně. Teprve úspěch obnovené premiéry opery \"„I promessi sposi“\" mu otevřel dveře jednak k nakladateli Ricordimu a s jeho přímluvou i Milánské konservatoře a hlavně divadla Teatro alla Scala. Uvedl zde úspěšný balet „\"Le due gemelle\"“ (1873) a Ricordi u něj objednal operu \"„I Lituani“\" na libreto Antonia Ghislanzoni.\n\nV této době se také oženil, jeho manželkou se stala zpěvačka Teresa Brambilla, vnučka zpěvačky téhož jména, která proslula ve Verdiho operách. Zatím jeho opera „\"I promessi sposi\"“ pokračovala ve vítězném tažení Evropou. Byla přeložena do němčiny i do angličtiny. Teatro alla Scala se však k jeho operám stavělo odmítavě. S velkými obavami očekával, jak se milánské publikum zachová k jeho první opeře připravené pro tuto scénu a obavy se znásobily, když dirigentem představení se stal jeho mnohaletý konkurent Franco Faccio. Opera „\"I Lituani\"“ však měla jednoznačný úspěch a vzhledem k tomu, že Verdi se na několik let odmlčel, stal se Ponchielli rázem vůdčí operní osobností Itálie.\n\nV této době vznikl také projekt opery \"La Gioconda\", která se měla stát Ponchielliho nejúspěšnějším dílem. Ricordi určil, aby se libretistou stal Arrigo Boito, který právě ve Scale utrpěl zdrcující fiasko s vlastní operou Mefisto. Boito zvolil drama Victora Huga \"„Angelo, tyran Padovský“\", které již bylo jednou zhudebněno Saveriem Mercadante (Opera „\"Il Giuramento\"“, 1837). Snad proto, že Boito byl dosud zdrcen neúspěchem Mefistola, napsal libreto ne pod svým jménem, ale pod snadno čitelným pseudonymem \"Tobia Gorrio\". Ani Ponchielli nevěřil v úspěch společného díla. Neustále si stěžoval, že libreto není podle jeho vkusu a navíc Boito ani Ricordi nevěnovali jeho stížnostem a návrhům pozornost. Tím větší byl úspěch. Opera uvedená opět dirigentem Francem Facciem měla při své premiéře na dvacet opon a záhy jí uvedla divadla celé Evropy.\n\nDalší Ponchielliho opery „\"Il figliuol prodigo\"“ (1880) a „\"Marion Delorme\"“ (1885) měly sice při premiéře úspěch, ale záhy zmizely z repertoáru a dnes jsou připomínány jen zcela sporadicky. Poslední opera \"„I Mori di Valenza“\" zůstala nedokončena.\nV roce 1881 byl Ponchielli jmenován \"maestrem di cappella\" katedrály v Bergamu. Kromě toho se v témže roce konečně stal profesorem kompozice na milánské konservatoři. Jeho studenty byli mimo jiné i Giacomo Puccini a Pietro Mascagni.\n\nZemřel v Miláně 17. ledna 1886a je pohřben na hřbitově Cimitero Monumentale.\n\nPonchielli je dnes znám jako operní skladatel zejména díky své nejslavnější opeře \"La Gioconda\", která obsahuje árii \"Cielo i mar\" (Nebe a moře). Tuto árii zpívali na svých gramofonových deskách slavní tenoristé jako Enrico Caruso a Luciano Pavarotti. Kromě to však zkomponoval i operetu, dva balety a mnoho instrumentální a komorní hudby. \n\nNárodní divadlo Brno dávalo operu \"La Gioconda\" na jaře 2019.\n\n\n"}
{"id": "189751", "url": "https://cs.wikipedia.org/wiki?curid=189751", "title": "Kvalifikovaná osoba", "text": "Kvalifikovaná osoba\n\nKvalifikovaná osoba (anglicky Qualified Person, QP) je osoba definovaná zákonem o léčivech zodpovědná za propouštění vyrobených šarží léčivých přípravků do distribučního řetězce. Každá šarže léčivého přípravku vyrobená farmaceutickou firmou (držitelem povolení k výrobě) může být do distribuce uvolněna pouze kvalifikovanou osobou.\n"}
{"id": "189753", "url": "https://cs.wikipedia.org/wiki?curid=189753", "title": "Kodori", "text": "Kodori\n\nKodori ( [Kwydry], [Kodori]) je řeka v západní Gruzii, v Abcházii. Od soutoku zdrojnic je dlouhá 84 km a včetně delší zdrojnice Sakeni je se 105 km po řece Bzyb druhou nejdelší, avšak nejvodnější řekou v Abcházii. Povodí má rozlohu 2 030 km².\n\nVzniká soutokem zdrojnic Sakeni a Gvandra, které pramení na jihozápadních svazích hlavního hřebene Velkého Kavkazu. V horním toku protéká Kodorskou soutěskou (též zvaná Kodorské údolí) a 25 km od ústí vtéká do nížiny. Ústí do Černého moře, přičemž vytváří deltu.\n\nZdroj vody je smíšený s převahou dešťového. Průměrný roční průtok vody ve vzdálenosti 25 km od ústí činí 123 m³/s.\n\nŘeka je splavná.\n"}
{"id": "189755", "url": "https://cs.wikipedia.org/wiki?curid=189755", "title": "Množivý reaktor", "text": "Množivý reaktor\n\nMnoživý reaktor (FBR z anglického \"Fast Breeder Reactor\") je typ jaderného reaktoru.\n\nPalivem v rychlých množivých reaktorech je plutonium ve směsi oxidu plutoničitého a uraničitého. K udržení řetězové reakce tyto reaktory používají nezpomalené neutrony, tj.: reaktor nemá moderátor. Za této situace je účinný průřez jader uranu a plutonia pro vyvolání štěpné reakce mnohem menší než při štěpení jader pomalými neutrony. Pravděpodobnost, že nastane požadovaná interakce neutronů s těžkými jádry, se s rostoucí kinetickou energií neutronů snižuje, proto kvůli zajištění řetězového průběhu jaderného štěpení musí palivo obsahovat větší podíl štěpitelného nuklidu. Používá se proto palivo obohacené o štěpitelný izotop na 20 až 50% (formula_1 nebo formula_2), přičemž palivo obsahuje dané izotopy ve formě oxidů (jiným možným řešením je použití slitiny izotopů uranu, plutonia a zirkonia). Vysoké procento obohacení, větší poměr objemu štěpitelného materiálu k objemu aktivní zóny a s tím související vysoké množství proběhnuvších štěpných jaderných reakcí za jednotku času vede současně k mnohem intenzivnějšímu uvolňování tepla v daném objemu aktivní zóny, než je tomu u pomalých reaktorů (v FBR se uvolňuje až desetkrát více tepla než u klasických pomalých reaktorů). To se sebou přináší značné požadavky na výkon chladicího systému reaktoru. Plyn ani voda takové množství tepla nemohou odvádět (voda navíc zpomaluje neutrony a sloužila by jako moderátor). Proto je chladivem sodík, lehký alkalický kov, který je při teplotách nad 100 °C tekutý. Sodík má mnohem lepší tepelnou vodivost než voda a ve srovnání s ní také mnohem vyšší teplotu varu (téměř 900 °C při atmosférickém tlaku).\n\nU rychlého množivého reaktoru smyčkového typu je sodíkem jako chladicí kapalinou obklopena aktivní zóna reaktoru (jako součást prvního sodíkového okruhu), oběhová čerpadla a další prvky pro zajištění a řízení chodu reaktoru jsou umístěny v reaktorové nádobě odděleně (u reaktorů bazénového typu jsou všechny komponenty včetně čerpadel ponořeny do nádrže naplněné sodíkem). Ohřátý sodík proudí do mezivýměníku, kde proběhne tepelná výměna s chladnějším sodíkem proudícím ve vedení vloženého sodíkového okruhu. Sodík v rámci vloženého sodíkového okruhu proudí do parogenerátoru, kde tepelnou výměnou ohřívá vodu a mění ji na páru. Pára v rámci oběhu třetím okruhem roztáčí parní turbínu, na ni napojené alternátory generují elektrické napětí.\nZásadním problémem při použití sodíku jako chladicí kapaliny je jeho velká chemická reaktivita s kyslíkem na oxid. Nebezpečná je rovněž reaktivita sodíku s vodou vedoucí ke vzniku molekul vodíku. Proto musí být zajištěno co nejbezpečnější oddělení sodíkového okruhu od vody i vzduchu. Konstrukce reaktoru musí respektovat skutečnost, že sodík po odstavení reaktoru za běžné teploty ztuhne a změní svůj objem. Sodík ve vedení prvního sodíkového okruhu se rovněž stane radioaktivním, vystaven záření aktivní zóny reaktoru.\n\nZvláštností rychlých reaktorů s plutoniovým palivem je jejich množivý charakter. Při jaderných reakcích se uvolňuje spousta neutronů, část z nich udržuje řetězový průběh štěpení a tedy chod reaktoru, zbylá část může posloužit k transmutaci konkrétních radioizotopů. Cílem je získat vhodné radioizotopy jiných prvků, vhodných pro použití v pomalých reaktorech jaderných elektráren. Při štěpení jádra Pu vzniká totiž více neutronů než v případě uranu (rozštěpením uranu vznikne průměrně přibližně 2,5 nových neutronů, při štěpení plutonia rychlými neutrony jsou to 3,02 nové neutrony). Průměrně dva neutrony se spotřebují na další štěpení a zbytek, což je více než jeden neutron, je zachycen jádry U, z nichž se stává U. Takové jádro je nestabilní, výsledným produktem následující jaderné přeměny je izotop plutonia Pu (následným pohlcením neutronu mohou vzniknout rovněž izotopy Pu a Pu). Proto při provozu těchto reaktorů vzniká významně více plutonia, než se spotřebuje k výrobě paliva pro samotný reaktor FBR. Pro získání plutonia je aktivní zóna obklopena tzv. plodivou zónou, která sestává z tzv. množivých článků (vyrobených např. z ochuzeného uranu, obsahujícího v maximální míře izotop U). Díky tomuto jevu mohou FBR reaktory produkovat materiál vhodný pro výrobu další generace jaderného paliva využitím materiálu tzv. „vyhořelého paliva“ energetických reaktorů používajících moderátor, například reaktorů typu VVER (též PWR či WWER), tj. také jaderná elektrárna Temelín. Reaktory typu FBR by tak v rámci jednoho komplexního cyklu produkovaly ve svých množivých článcích materiál (obsahující plutonium) pro výrobu jaderného paliva určeného nejen pro jejich vlastní provoz, ale také materiál pro výrobu paliva určeného pro jiné zmíněné typy energetických reaktorů. Pro výrobu jaderného paliva pro reaktory FBR je možné kromě plutonia separovaného z vyhořelého jaderného paliva energetických reaktorů s pomalými neutrony také využít zásoby plutonia Pu z arzenálů jaderných zbraní. Jako zdroj izotopu U pro tzv. množivé články lze použít také skladované zásoby ochuzeného uranu, produktu z procesu obohacování přírodního uranu.\n\nPrvek thorium se vyskytuje v zemské kůře v ještě větší koncentraci než uran. V souvislosti s množivým charakterem reaktorů typu FBR se v rámci dlouhodobějších perspektiv uvažuje o využití izotopu thoria Th vhodného k transmutaci. Po pohlcení neutronu jádrem formula_3 a následné jaderné přeměně by byl konečným produktem izotop uranu U , jehož kritická hmota je bližší kritické hmotě plutonia Pu než uranu U, a který je tedy vhodným izotopem pro vyvolání jaderné řetězové reakce. Stejně jako v případě použití izotopu U by se prostřednictvím reaktoru typu FBR produkovaný materiál (bohatý na izotop U) stal základem pro výrobu jaderného paliva pro energetické jaderné reaktory. Reaktorem produkovaný materiál v množivých článcích by obsahoval téměř výhradně jediný druh izotopu uranu - U, pohlcení neutronu izotopem U s následujícím vznikem izotopu U by bylo jevem s nízkou pravděpodobností výskytu. Tato skutečnost vzbuzuje obavy, že v takové formě produkovaný materiál by mohl být relativně snadněji zneužit k produkci jaderných zbraní.\n\nVe Velké Británii, USA, Německu a Japonsku též byly provozovány demonstrační elektrárny tohoto typu.\n\nPomalými neutrony štěpitelný uran U představuje pouze 0,7 % ze všech izotopů uranu v přírodě. Rychlé množivé reaktory v podstatě představují technické řešení, jak účinně využít světových zásob izotopu U a Th jako dlouhodobě uplatnitelného zdroje energie pro lidskou společnost, po časové údobí v řádech tisíců let. Nejen díky „množivému charakteru“ je těmto reaktorům v dlouhodobé perspektivě přisuzován velký význam.\n\nJaderná energetika, životní prostředí a člověk (Ústřední informační středisko pro jaderný program, Praha 1986)\n\n"}
{"id": "189757", "url": "https://cs.wikipedia.org/wiki?curid=189757", "title": "Mijanomori", "text": "Mijanomori\n\nMijanomori (: , \"Mijanomori džanpu kjógidžó\") je střední můstek určený pro skoky na lyžích nacházející v severojaponském městě Sapporo na ostrově Hokkaidó. Konstrukční bod můstku činí 90 m, jeho hill size pak 98 m. Byl postaven již v roce 1969 a konala se na něm soutěž ve skocích na lyžích jako součást zimních olympijských her v roce 1972, v roce 2007 se zde konala ta samá soutěž jako součást mistrovství světa v klasickém lyžování. Rekord můstku drží norský skokan Anders Bardal, který zde 13. ledna 2006 skočil 102,5 m.\n\n"}
{"id": "189758", "url": "https://cs.wikipedia.org/wiki?curid=189758", "title": "Gašerbrum I", "text": "Gašerbrum I\n\nGašerbrum I ([gašerbrum]urdsky گاشر برم -1, transliterováno \"Gāšerbrum-1\", čínsky 加舒尔布鲁木I峰, pinyin \"Jiāshūěrbùlǔmù I fēng\", český přepis \"Ťia-šu-er-pu-lu-mu I feng\") je jedenáctá nejvyšší hora světa a třetí nejvyšší hora Pákistánu. Název pochází z místního jazyka Baltí, kde \"rgasha\" znamená \"krásný\" a \"brum\" znamená \"hora,\" dohromady tedy \"Krásná hora.\" Anglicky bývá také nazýván Hidden Peak, tedy \"Skrytý štít\".\n\nHora je součástí masívu Gašerbrum, který se nachází na hranici mezi Pákistánem a Čínou v pohoří Karákoram (v západní části Himálaje). Severozápadní, jihozápadní a jižní úbočí spadají do Pákistánu, severovýchodní] do Číny.\n\nPrvní pokus o výstup uskutečnila švýcarská expedice v roce 1934. Dva horolezci vystoupali jižním svahem do výšky 6300 metrů, než byli zastaveni několikadenní sněhovou bouří (stejnou, která přispěla k tragédii německé výpravy na Nangá Parbat).\nV roce 1936 se o výstup pokusili Francouzi jižním pilířem. Dosáhli výšky 6900 metrů, než byli i oni zastaveni sněhovou bouří.\n\nDruhý výstup americkou cestou (třetí výstup celkově) se podařil německé výpravě v roce 1975.\nPrvní žena, Marie-José Valençot z Francie, vystoupila americkou cestou na vrchol v roce 1982.\n\nPrvní zimní výstup uskutečnili v roce 2012 Adam Bielecki a Janusz Gołąb z polské expedice japonskou cestou.\nV téže době zahynuli při pokusu o zimní prvovýstup tři členové mezinárodní expedice Gerfried Göschl, Cedric Hählen a Nisar Hussain postupující jižní stěnou.\nV téže době Španělé slezli novou cestou vlevo od francouzské trasy.\n\n\n\n\n"}
{"id": "189762", "url": "https://cs.wikipedia.org/wiki?curid=189762", "title": "Čoroch", "text": "Čoroch\n\nČoroch (, , , ) je řeka v Turecku (provincie Artvin, Bayburt, Erzurum) a v Gruzii (Adžarsko). Je dlouhá 438 km (z toho jen posledních 26 km v \"Gruzii\"). Povodí má rozlohu 22 000 km².\n\nPřevážnou část toku teče v tektonické dolině mezi Východopontskými horami () a pohořím Mescit Dağları. Ústí do Černého moře nedaleko Batumi.\n\nVyšší vodní stavy jsou na jaře a v létě. Průměrný roční průtok vody činí 285 m³/s.\n\nŘeka je splavná. Využívá se na zavlažování a k zisku vodní energie. V Turecku na ní leží město Bayburt. Na jejím přítoku Tortum se nachází turisty hojně navštěvovaný vodopád vysoký 50 m.\n\nCelkem 15 velkých vodních elektráren je plánováno postavit na řece Čoroch, zatímco navrženo je jich celkem 27.\n"}
{"id": "189767", "url": "https://cs.wikipedia.org/wiki?curid=189767", "title": "Neogén", "text": "Neogén\n\nNeogén je geologická perioda patřící do éry kenozoika, která začala přibližně před 23 miliony let a její konec je kladen k hranici před 2,588 miliony let. Klasickou oblastí, kde byla definována spodní hranice, která je dána nástupem planktonických foraminifer \"Paragloborotalia kugleri\", je u obce Carrosio, severně Janova v Itálii. Název byl poprvé použit roku 1853 rakouským profesorem Moritzem Hörnesem, který pod něho zahrnul stávající epochy miocén a pliocén definované již dříve Charlesem Lyellem. Bližší členění, založené zejména na nanoplanktonu a foraminiferách, ukazuje následující tabulka (hranice jsou uvedeny v mil. let).\n\nToto členění platí pro klasickou oblast mediteránního neogénu. Pro oblast centrální Paratethydy se používají odlišné regionální stupně eger, eggenburg, ottnang, karpat, baden, sarmat, panon, pont, dák a ruman. Odlišné regionální názvy stupňů se používají i pro oblast východní Paratethydy, Nového Zélandu, Japonska, Kalifornie a severní Ameriky.\n\nNa počátku neogénu převládá teplé, vlhké klima, vrchol oteplení přichází ve středním miocénu, kdy je teplota ovzduší o 7–9 °C vyšší než v současnosti. Konec miocénu a pliocén je však již ve znamení postupného ochlazování. Jednou z příčin je přerušení spojení Atlantského a Tichého oceánu v oblasti střední Ameriky, jehož důsledkem byla změna mořských proudů, rozšíření antarktického ledovce a zalednění severní polokoule, přičemž hladina moře klesla až o 40 metrů. V Evropě se vydělují 4 oblasti mořského neogénu – boreální na severu, západní (atlantická), Paratethys (Paratethyda), sahající v souvislém pásmu od středomořské oblasti po Ural, jejímiž relikty jsou Černé a Kaspické moře a oblast jihoevropská (součást oceánu Tethys). Vrcholí též tektonická aktivita, která dala postupně vzniknout pásemným pohořím od Pyrenejí přes Alpy, Karpaty, Kavkaz do Himálají, ale také východoafrickým příkopovým propadlinám. Jednotlivé fáze probíhaly na hranici oligocén–miocén = sávská fáze, ve středním miocénu = štýrská fáze, v mladším miocénu = atická fáze a v pliocénu to byla rodanská fáze.\n\nZ prvoků dominují foraminifery, hlavně planktonické formy (Globigerina, Orbulina), přisedlé (Bolivina), velké formy (Miogypsina, Borelis). Z mořských živočichů jsou zastoupeny dále křemité houby, koráli (útesotvorní i solitérní), mechovky (vázané na útesové facie). Mezi členovci dominují krabi (Ceoloma), vzácnější jsou nálezy hmyzu. Pro členění miocénu jsou důležití i ostrakodi. Mezi měkkýši jsou hlavními rody mlžů Pecten, Congeria, Unio, Rzehakia, dále gastropodi, méně významní jsou hlavonožci a ježovky.\n\nPokračuje vývoj ryb (kaprovité, sleďovité), důležité jsou nálezy otolitů, sluchových kůstek a nálezy zubů žraloků (Carchadon). Z obojživelníků jsou to pravé žáby (Palaeobatrachidae), ropuchy (Bufonidae), z plazů hlavně krokodýli. Z jižní Ameriky pocházejí nálezy dravého ptáka, obrovitého Phorusrhacose, jehož lebka měřila přes 70 cm, na Novém Zélandu pak ptáků Moa, z afrických ostrovů (na Madagaskaru přežívali do 17. století) tzv. \"sloních\" ptáků Aepyornithidae, dosahujících výšky až 3 metry a váhy 450 kg.\n\nDominující faunou jsou savci. Mezi chobotnatci mastodonti (Trilophodon), značný vývoj zaznamenali koňovití. Tříprstý rod Hipparion se dostal postupně z Eurasie přes Španělsko do Afriky. Na území Ameriky a Asie to byl rod Hypohippus. Rod Pliohippus je přímým předkem dnešního koně (Equus). Během pleistocénu však zástupci koňovitých na území Ameriky vymírají. Dalšími zástupci savců byly hmyzožravci, hlodavci, nosorožci či tapíři. V údolí Olduvai (střední Afrika) byl nalezeny zbytky zástupce primátů – Australopithecus.\n\nPro stratigrafii je nejdůležitější nanoplankton (Coccolithina), velký význam mají i horninotvorné červené řasy (Lythophyllum), rozsivky a parožnatky. Z cévnatých rostlin jsou mezi nahosemennými zastoupeny hlavně jehličnany (Sequoia, Taxodium), z teplomilných rostlin rody Ficus, Magnolia. Teplomilné rostliny však ochlazování klimatu postupně vytlačuje v Evropě k jihu, popřípadě dochází k jejich vymírání. Jejich místo obsazují opadavé listnáče, které se přizpůsobují méně příznivým podmínkám – břízy, olše, habry, duby.\n\nČasově se rozlišují tři fáze\nZ regionálního hlediska se dělí na\n"}
{"id": "189769", "url": "https://cs.wikipedia.org/wiki?curid=189769", "title": "Martin Brodeur", "text": "Martin Brodeur\n\nMartin Pierre Brodeur (* 6. května 1972, Montréal, Québec, Kanada) je bývalý kanadský hokejový brankář, naposledy hrál kanadsko-americkou National Hockey League za tým St. Louis Blues. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nMartin je synem Denise Brodeura, který pomohl kanadské reprezentaci na olympijských hrách v roce 1956 k zisku bronzové medaile.\n\nV roce 1990 byl draftován do NHL klubem New Jersey Devils. První odehraný zápas si však odbyl v roce 1993, ve svých 22 letech. Velmi rychle se vyšplhal na pozici jedničky v klubu. Ve své druhé sezóně byl obsazen do All Star Team nováčků a byl oceněn Calder Memorial Trophy. V roce 1995 vyzvedl poprvé nad hlavu vytoužený Stanley Cup. Od sezóny 1996 byl každoročně nominován do All Star Game, až do roku 2004 a poté i v roce 2007. Za další vydařené sezóny v letech 1997, 1998, 2003 a 2004, byl odměněn William M. Jennings Trophy. A o tři roky později, v roce 2000 získává svůj druhý Stanley Cup. Třetí nejstarší trofej - Vezina Trophy, získal 4x v letech 2003, 2004, 2007 a 2008.\n\nV lednu 2015 ukončil profesionální kariéru v dresu St. Louis Blues.\n\nReprezentační kariéru začal v roce 1996, a to na mistrovství světa. Zde napomohl kanadskému týmu k stříbrné medaili. Další možnost boje o medaile měl Martin na světovém poháru v roce 1996, kde Kanadě uteklo první místo, když prohrála ve finále s USA. V roce 1998 na olympijských hrách Kanada skončila na čtvrtém místě. Na následující olympiádě se karta obrátila a Martin s reprezentací získal nejcennější kov, když porazili USA. Na světovém poháru v roce 2004 se Martin opět postavil mezi tyče a nyní vybojoval se svým týmem opět zlatou medaili. Mistrovství světa ve Vídni o rok později, přineslo smutek ve finále, kde se Kanada setkala s týmem z České republiky. Toho dne Kanada prohrála 0:3. Poslední olympijské hry v roce 2006 přinesly opět velké zklamání a to sedmým místem v konečném pořadí. Na dalších ZOH ve Vancouveru si však spravil chuť, když jako brankářská dvojka po Robertu Luongovi, pomohl Kanadě k zisku zlatých medailí.\n\n\n\n"}
{"id": "189778", "url": "https://cs.wikipedia.org/wiki?curid=189778", "title": "Střelecký ostrov", "text": "Střelecký ostrov\n\nStřelecký ostrov je vltavský ostrov v Praze. Leží zhruba uprostřed řeky a je spojen s oběma břehy mostem Legií. Katastrálně patří celý ke Starému Městu. Jeho výměra činí asi 2,5 ha, délka asi 480 metrů a šířka v nejširším místě, u mostu Legií, kolem 85 metrů.\n\nPrvní zmínky o něm pocházejí již z 12. století. Tehdy se ostrov nazýval Trávník. Nejprve byl v majetku johanitů a fungoval jako zahrada, ti jej roku 1393 prodali lékárníku Augustinovi. Za Karla IV. měli pražští střelci privilegium se zde cvičit ve střelbě z luků a kuší a konaly se zde soutěže ve střelbě „ku ptáku“, tedy na maketu ptáka na tyči. Roku 1472 ostrov zakoupilo Staré Město. Po neúspěšném odboji jej roku 1547 zabavil král Ferdinand I. Habsburský Roku 1562 vrátil polovinu městu, druhou dal k užívání městským střelcům. Sám ostrov má strategickou pozici, v letech 1648, 1740 a 1742 byly střelbou odraženy různé armády, které se chtěly zmocnit Starého Města. Za třicetileté války ostrov zpustl, v 18. a 19. století opět sloužil střelcům, ale konaly se zde i různé lidové veselice. Střílení zde bylo zakázáno roku 1913, ale v roce 1937 pro pražskou Národní gardu 1 opět povoleno. Od 18. století se zde konaly svatojánské oslavy, spojené se střelbou a ohňostroji.\n\nV roce 1882 zde probíhal I. všesokolský slet. Byl využit ostrostřelecký areál o rozloze 2400 m² včetně přilehlé budovy s velkým společenským sálem, využité i jako šatny. Cvičiště mělo rozlohu 1200 m², na přilehlých tribunách se tísnilo 2500 diváků.\n\nRoku 1890 se zde poprvé v Čechách slavil 1. máj (Svátek práce). Roku 1926 zde byl slavnostně zakončen VIII. sokolský slet. Za Protektorátu užíval ostrov pražský oddíl Hitlerjugend.\n\nOstrov byl původně přírodního charakteru, s přírodní bylinnou a později i stromovou vegetací. Na Hergetově plánu z roku 1791 je patrná pozdně barokní urbanizace, kubus čtyřadého stromořadí vázaného na budovu střelnice ve středu ostrova. Po požáru dřevěné střelnice Sbor pražských ostrostřelců postavil v roce 1812 na ostrově novou, zděnou podsklepenou patrovou empírovou budovu s hostincem, navrženou architektem J. K. Zobelem (dnes č. p. 336, orientační číslo nemá). V roce 1842 byla budova opravena, v letech 1935–1937 byla podle návrhu architektů Jana Zázvorky a J. Libánského rozšířena o terasu, kavárnu a lodžii. V patře byl vybudován i kinosál. Dnes je budova chráněna jako kulturní památka. Na průčelí hostince se nachází nápis \"Nobis et posteritati\" (\"Nám i potomkům\"). V polovině 19. století bylo stromořadí rozšířeno a na ostrově byla vybudována zděná restaurace (dosud stojící). Krajinářská úprava severní části ostrova je doložena na polohopisném plánu Malé Strany a Hradčan z roku 1891. V 60. letech 20. století byl zchátralý park obnoven. Jižní část ostrova i s budovou restaurace byla v druhé polovině 20. století přidělena Tělovýchovné jednotě Start Praha která si za restaurací vybudovala několik hřišť.\n\nBudova hostince, ač stojí napříč směru toku řeky, přežila povodně v roce 1890 i velkou povodeň v roce 2002. Povodeň roku 2002 přinesla na ostrov velké nánosy písku, znovu zpřístupněn byl 16. května 2003.\n\nV červnu roku 2013 ostrov opět zatopila velká povodeň na Vltavě.\n\nDo roku 1841 zajišťoval spojení s břehy přívoz. V letech 1839–1841 byl přes ostrov postaven řetězový most císaře Františka I.. V letech 1898–1901 jej nahradil nový most Legií. Z jižní strany mostu sestupuje na ostrov monumentální, bohatě zdobené schodiště. Od 1. srpna 2008 u pravé (východní) strany ostrova staví sezonní malokapacitní přívoz P4, který jej spojuje se Smetanovým nábřežím a se Slovanským a Dětským ostrovem.\n\nJižní část ostrova je veřejnosti plně přístupná, nachází se na ní restaurace, ktérá nabízí příznivé ceny a krásný výhled. Dále budova nabízí různá sportoviště, která může za poplatek užívat i veřejnost. Prostor mezi restaurací a severním koncem ostrova, včetně okolí Mostu Legií, je upraveno jako veřejný park. Parkové cestičky jsou převážně neasfaltované, kolem hlavních cestiček je zavedeno veřejné osvětlení, v severní části v běžném „sídlištním“ provedení, v okolí restaurace v ozdobnějším. Příležitostně se zde konají různé slavnosti, koncerty, festivaly pod širým nebem a podobné kulturní akce.\n\nMěstská část Praha 1 v roce 2008 zvažovala záměr intenzivnějšího komerčního využití ostrova, v jehož rámci měl být na ostrov vybudován výtah z mostu (za cenu zbourání ozdobné části mostního zábradlí), v severní části parku vybudovány čtyři elektrické přípojky a vykáceno asi 90 převážně zdravých stromů. V rámci revitalizace mělo být vyměněno veřejné osvětlení i lavičky, vybudována speciální plocha pro pořádání kulturních akcí, vybudována okružní stezka po obvodu ostrova zahrnující visutou lávku obcházející restauraci, na jižním konci mělo být vybudováno dřevěné vyhlídkové molo s posezením, přístaviště skautské lodi s klubovnou a další přístavní mola. Navrženo bylo slavnostní nasvícení včetně efektů zdaleka viditelných světelných kuželů. Národní památkový ústav doporučoval zachovat dosavadní historický a přírodní charakter ostrova. Pracovní skupina při městské části Praha 1 po vlně nesouhlasných reakcí v létě 2009 připustila redukci plánovaného kácení.\n\n\n\n"}
{"id": "189784", "url": "https://cs.wikipedia.org/wiki?curid=189784", "title": "Prandtlovo číslo", "text": "Prandtlovo číslo\n\nPrandtlovo číslo je podobnostní číslo, které nese název po Německém fyzikovi Ludwigovi Prandtlovi a vyjadřuje míru podobnosti mezi rychlostním a teplotním polem, jinak řečeno, jaký přenos tepla (konvektivní nebo konduktivní) v kapalině převládá a je definováno vztahem:\n\nkde:\n\nZávisí tedy pouze na dané látce a „stavu“, ve kterém se nachází. Pro malé hodnoty Prandtlova čísla (kapalina má menší viskozitu) probíhá převážně konvektivní přenos tepla v kapalině a pro velké hodnoty Prandtlova čísla probíhá převážně konduktivní přenos tepla v kapalině.\n\nPříklady hodnot Prandtlova čísla pro některé látky\n\n\n"}
{"id": "189786", "url": "https://cs.wikipedia.org/wiki?curid=189786", "title": "Patrick Stump", "text": "Patrick Stump\n\nPatrick Stump (* 27. dubna 1984 Evanstone, Illinois) vlastním jménem \"Patrick Martin Vaughn Stumph\" je americký zpěvák, skladatel, muzikant, herec, hudební kritik a producent, také známý jako kytarista, pianista. Je hlavním zpěvákem ve skupině Fall Out Boy z Willmete, Illinois. Patrick se pustil do sólové kariéry jako vedlejší projekt od Fall Out Boy během jejich přestávky.\n\nByl kritizován kvůli tomu, že je oduševnělý zpěvák, vhodný pro R&B a jeden z nejlepších hlasů v pop punku, podle magazínu Billboard. S Fall Out Boy se umístil v top 10 skladbách US Billboard nejlepších 100 a jejich album Infinity on High, které se dostalo na 1. místo v top 200 magazínu Billboard. Na první místo se dostala jejich další čtyři alba. Poté skupina značně cestovala, měli více než 1300 vystoupení od založení skupiny v roce 2001. Patrick spolupracoval se spoustou umělců a produkoval alba jiných umělců, včetně \"Cobra Starship\" a \"Gym Class Heroes.\"\nPři pauze skupiny Fall Out Boy v roce 2009, vydal svoje sólové debutové album Soul Punk (18. října 2011), na které složil všechny písně a hraje na všechny nástroje. Dokonce se sám vypořádal s výrobou a zafinancováním. Řekl, že to posloužilo jako odbytiště pro hudbu, když nemůže dělat s Fall Out Boy. Remix skladby \"This City\" byl vydán jako první a video vytvořil a představoval ho Lupe Fiasco. 22. února 2011 vydal své šesti skladbové EP s názvem Truant Wave. Jeho sólová práce byla hlavním odklonem od pop punku, který hráli Fall Out Boy. Vliv Michaela Jacksona a Prince a spousty dalších umělců je evidentní, i přes jeho oduševnělý elektronický zvuk, který je v albu \"soul punk\". Koncertoval po Spojených státech a několikrát i v Evropě, aby podpořil album Soul Punk a Turant Wave a pomohl odstartovat turné Panic! At The Disco, které začalo 9. října 2011. 4. února 2013 Fall Out Boy oznámili svůj oficiální návrat vydáním písně My Songs Know What You Did In The Dark (light ´em up) z alba Save Rock and Roll (2013). EP PAX AM Days bylo vydáno později, 15. listopadu 2013. V roce 2015 vydala skupina Fall Out Boy doposud své poslední album American Beauty/American Psycho, které je velmi schváleno.\n\nPatrick se narodil v Evanstone, Illionis, U.S.A., rodičům Davidovi, folkovému zpěvákovi, a Patrícii (roz. Vaughn) Stumph, účetní. Má staršího bratra Kevina (slavný houslista) a má starší sestru Megan.\n\nVyrůstal v Glenview, v Illiois a navštěvoval Glenbrook South High School (Glenbrookská jižní vysoká škola). Jeho rodiče se rozvedli, když mu bylo 8 let. Vyrostl s vášní pro hudbu. Své nadaní zdědil stejně tak, jako jeho bratr Kevin. Později řekl: \"Vždy jsem se věnoval hudbě...Vždy jsem byl dítě přítomnosti.\" Na začátku své kariéry hrál na bicí v různých lokálních klubech v Chicagu, jako Xgrinding processX, Patterson a Arma Angelus. Jeho hudebnímy vzory byli Michael Jackson, Elvis Costello, Tom Waits a Nat King Cole.\n\nSkupinu Fall Out Boy založil v létě 2001 kytarista Joe Trohman, když potkal Patricka, kvůli jejich společnému zájmu o hudbu a později se seznámil Patrick s Petem Wentzem. Patrick původně v skupině hrál na bicí a neměl předchozí zkušenosti se zpíváním v skupině, ani nebral lekce zpěvu. Patrick se stal zpěvákem neochotně, jelikož ostatní objevili jeho hlasový rozsah a jeho schopnosti. Patrick později řekl, že by pravděpodobně nikdy nezačal zpívat, kdyby to Pete nenavrhl. Některé změny měli teprve přijít, po kterých začal hrát také na kytaru v skupině, když jejich kytarista skončil těsně před začátkem prvního turné.\n\nProtože skupina nemá specifické kytarové role, Joe a Patrick se střídají mezi hlavní kytarou a rytmickou kytarou při nahrávání a při živých vystoupeních, ačkoliv Patrick tvrdí, že je spíše rytmická kytara, protože bubnoval v pozadí. Patrick je zpěvákem, kytaristou a Pete na sebe převzal veškerou povinnost ohledně skládání textů a hraje na bass kytaru. Po roce 2002 se rozpadlo EP s Project Rocket, Fall Out Boy vydali své první mini-album \"Fall Out Boy's Evening Out with Your Girlfriend\" (2003). Fall Out Boy vydali své úplné první album Take This to Your Grave v květnu 2003. Toto album přineslo Fall Out Boy první fanoušky. Patrick se rozhodl odstranit si ze jména ,h, kvůli častým chybám, špatné výslovnosti a kvůli obalu alba, když mu bylo 16.\n\nV roce 2003 Patrick a ostatní podepsali smlouvu s Island Records a vydali EP  \"My\" \"\"Heart Will Always Be the B-Side to My Tongue\"\" CD a DVD v roce 2004, aby udrželi fanoušky, zatímco nahrávali hlavní debutové album. EP se dostalo na 153. místo v nejlepších 200 v magazínu Billboard. Poté následovalo jejich třetí album From Under the Cork Tree z roku 2005, které bylo průlomem skupiny. Od té doby byli dvakrát oceněni platinovou cenou RIAA a prodalo se ho více než 2,5 milionů kusů. Album se dostalo na 9. příčku v magazínu Billboard. Hitparády ovládla píseň Sugar, We're Going Down, úspěchu se také dočkala druhá skladba Dance, dance. Skupina měla turné od roku 2005 do roku 2006, aby podpořili album From Under the Cork Tree. Fall Out Boy byli nominováni na cenu Grammy za Nejlepší nové umělce roku 2005.\n\nFall Out Boy třetí studiové album Infinity on High, bylo vydáno v roce 2007 a mělo velký úspěch. Album se dostalo na 1. příčku v Billboard magazínu a prodalo se ho přes 260 000 a stalo se tak číslem jedna. Dostalo se na první příčky i v jiných hitparádách a dostalo se do top pětky na celém světě. Toto album bylo poháněno písní \"This Ain't a Scene, It's an Arms Race\" a hned za ní píseň \"Thnks fr th Mmrs\". Fall Out Boy pak cestovali rok po celém světě a na podporu alba.\n\nAlbum Folie à Deux bylo vydáno v prosinci roku 2008, album už ale nebylo tak úspěšné jako Infinity on High, ale skupině přinesla třetí místo v 10 top albech. V magazínu Billboard se tentokrát album umístilo na osmé příčce a prodalo se 150 000 kusů za týden. Pilotní singl \"I Do not Care\", přistál na 21. příšku top 100 a stal se platinovým. Skupina byla otevíracím aktem po Blink-182 na turné v roce 2009. Poté vydali album největších hitů \"Believers Never Die – Greatest Hits\", později tohoto roku představovali všechna jejich předchozí vydání a dvě nové písně, včetně písně \"Aplha Dog\" a dvě další rarity. Na konci roku 2009 skupina oznámila pauzu na dobu neurčito, aby se \"uvolnili\" , všichni členové skupiny se věnovali vedlejším projektům, Patrick se věnoval sólové kariéře, Joe a Andy pomáhali formování superkapely he Damned Things, Pete spustil experimentální electropop kapelu Black Cards.\n\n4. února 2013 Fall Out Boy nečekaně oznámili svůj návrat novým albem Save Rock and Roll, 12. února 2013 vydali píseň \"My Songs Know What You Did in the Dark (Light Em Up)\" stejně jako turné. Skupina odehrála jejich první představení před třemi lety v noci na 4. dubna v Chicagu. Šesté album  American Beauty/American Psycho bylo vydáno v lednu 2015, kterému předcházela píseň \"Centuries\".\n\nJeho hlas je označován jako tenor. I když on sám řekl nedávno v rozhovoru pro MTV: \"„Podle Wikipedie je můj hlas tenor, ale asi to není v mých silách“\".\n\nV lednu 2008, byl pozván, aby vystupoval v televizním krimi-dramatu Law & Order.Se objevil v 2. epizodě 18. řady jako Marty Dressler, pokorný zaměstnanec elektrické společnosti, kde je podezírán z únosu manželky a dcery vedoucího.\n\nV roce 2009 natočil svůj minifilm \"Moustachette,\" který byl k vidění na filmovém festivalu. Na internetu se objevil až v roce 2011.\nHrál také v seriálu \"House,\" kde se objevuje jako laboratorní technik (17. episoda, 8. serie)\n\nObjevuje se i v \"The Young Blood Chronicles\", to je hudební video (minifilm), který se skládá z 11 částí a je to příběh, ve kterém hrají členové skupiny Fall Out Boy. Tento \"„minifilm“\" měl podpořit nové album Save Rock and Roll.\n\nPatrick si vzal svou dlouholetou přítelkyni Elis Yao v roce 2012 a žijí spolu v Chicagu. 15. října 2014 se jim narodilo první dítě, syn Declan Stump.\nPři pauze Fall Out Boy zhubl Patrick 30 kilogramů, kvůli zdravotním problémům, počínaje astma až po cukrovku, kterou mu diagnostikovali. Trpí vysokým tlakem a vysokým obsahem cholesterolu v krvi. Tyto problémy byly z části důvodem pauzy.\n\nV roce 2012 byl zvolen členem National Academy of Recording Arts and Sciences v Chicagu.\n"}
{"id": "189791", "url": "https://cs.wikipedia.org/wiki?curid=189791", "title": "Virtual tuning", "text": "Virtual tuning\n\nVirtual Tuning (nebo také VTuning, zkratka VT) je počítačová úprava (tuning) sériových automobilů v grafickém programu. VTuner si vůz může upravit (v rámci možností programu) podle svého gusta. Může na něm vytvořit nový bodykit (nárazníky, prahy ap.), vyměnit kola, ztmavit skla, zasadit do jiného pozadí a mnoho dalších úprav.\n\nZa prvé musíte mít PC. Nemusí být zrovna nejvýkonnější, ale měl by zvládnout základní operace s grafickým programem. Potom potřebujete software, ve kterém budete Virtual tuning dělat, což jsou většinou programy na úpravu digitálních fotografií. Doporučujeme Adobe Photoshop nebo Corel Photopaint.\n\nNa internetu se organizují soutěže, či dokonce ligy ve VT. Většinou jde o měsíční soutěže, kdy se vždy soutěží o nejlépe upravenou předlohu, která je vždy předem dána.\n\nI v tomto oboru grafiky jsou zavedena pravidla:\n\n\nNeznalost těchto pravidel neomlouvá – jsou řádně zveřejněny a jejich existence je zdůrazněna. Pokud se vyskytne nějaký problém a tvůrce výtvoru si bude jistý a dokáže, že nepadělal a že šlo třeba o náhodu, nebude represivní opatření učiněno.\n\nZde jsou ty nejzákladnější pojmy používané ve světě VT:\n\n\n\n\n\n\n\n\n\n"}
{"id": "189793", "url": "https://cs.wikipedia.org/wiki?curid=189793", "title": "Fall Out Boy/Project Rocket Split EP", "text": "Fall Out Boy/Project Rocket Split EP\n\nFall Out Boy/Project Rocket Split EP je EP, které v roce 2002 vydala skupina Fall Out Boy a je první věcí kterou tato skupina vydala.\n"}
{"id": "189801", "url": "https://cs.wikipedia.org/wiki?curid=189801", "title": "Doněcká oblast", "text": "Doněcká oblast\n\nDoněcká oblast ( [Donec’ka oblasť], též /\"Doneččyna\"; /\"Doněckaja oblasť\") je samosprávnou jednotkou Ukrajiny. Rozkládá se na jihovýchodě země a zaujímá podstatnou část území Donbasu. Se svými 4 356 000 obyvatel (2013) byla nejlidnatější oblastí Ukrajiny. Těží se zde uhlí a rudy kovů, je zde soustředěna metalurgie a těžký průmysl. Ze všech ukrajinských oblastí je Doněcká oblast nejvíce prorusky orientována; většina obyvatel včetně etnických Ukrajinců hovoří rusky.\n\nPoté, co proruští separatisté obsadili zdejší správní orgány, vyhlásili dne 7. dubna 2014 nezávislost Doněcké oblasti na Ukrajině. Do čela nově vyhlášené Doněcké lidové republiky postavili Doněckou lidovou radu a 11. května uspořádali referendum o vyhlášení samostatnosti, pro niž se vyslovilo 89 % voličů. Republika není mezinárodně uznaná a od jejího vyhlášení zde probíhají boje s ukrajinskou armádou. Separatisté kontrolují hlavně jihovýchodní část oblasti. Ukrajinské orgány v červnu 2014 dočasně přenesly sídlo oblasti do Mariupolu, v říjnu 2014 pak bylo přeneseno do Kramatorsku.\n\nNejvyšší počet obyvatel měla oblast v době zániku Sovětského svazu – 5 350 000 v roce 1992. Od té doby počet obyvatel poklesl na 4 841 000 při sčítání 2001 a na 4 356 000 (odhad 2013).\n\nTrvalým hlavním městem oblasti je Doněck s 1 milionem obyvatel . Další významné město je azovský přístav a ocelárenské centrum Mariupol, dočasně hlavní město oblasti. Celkem je v oblasti 52 měst, z nichž 28 je město oblastního významu. Dále je zde 131 sídel městského typu a 875 obcí.\n\nNásledující tabulka podává přehled měst s více než 20 000 obyvateli a všech měst oblastního významu (tučně).\n\n"}
{"id": "189807", "url": "https://cs.wikipedia.org/wiki?curid=189807", "title": "Apollo 12", "text": "Apollo 12\n\nApollo 12, šestý pilotovaný let v programu Apollo, byl druhým, kdy lidé přistáli na Měsíci. Apollo 12 odstartovalo k Měsíci 14. listopadu 1969. Let byl označen v COSPAR jako 1969–099A, byl 35. letem kosmonautů z naší planety.\n\n\nApollo 12 odstartovalo 14. listopadu 1969 v 16:22 UTC ze startovací rampy 39-A z Kennedyho vesmírného střediska na Floridě. Startovací komplex se skládal z nosné rakety Saturn V (výrobní číslo AS-507), velitelského modulu \"Yankee Clipper\" a lunárního modulu pojmenovaného \"Intrepid\". Počasí v čase startu bylo zlé, nad kosmodromem visely nízké bouřkové mraky. V čase T +36 sekund do nosné rakety Saturn V udeřil blesk, nezpůsobil však žádné vážné komplikace, jen krátkodobě vyřadil dodávku elektrického proudu z palivových baterií. Navedení na oběžnou dráhu Země a její opuštění proběhlo bez problémů. Na oběžnou dráhu okolo Měsíce bylo Apollo 12 po třídenním přeletu navedeno manévrem LOI-1 dne 18. listopadu v 3:47 UT. Den poté po nevyhnutelných prověrkách (obava poškození LM po zásahu blesku) se lunární modul s dvojčlennou posádkou Conrad a Bean oddělil od mateřské lodě. Gordon zůstal v mateřské lodi kroužící po orbitě Měsíce. V čase 5:45:40 UT lunární modul \"Intrepid\" přešel na sestupnou dráhu. Brzdící manévr zakončilo hladké přistání v 6:54:36 UT.\nCílem lunárního modulu \"Intrepid\" bylo přistání na rozhraní Mare Cognitum (Moře poznané) a Mare Insularum (Moře ostrovů). Toto místo nebylo vybráno náhodně – nacházelo se v blízkosti místa přistání sondy Surveyor 3. Tato sonda dva roky před Apollem 12 na Měsíci měkce přistála a odeslala na Zemi více než 6300 snímků. Její činnost skončila po 14 dnech. Astronauti z Apolla 12 měli vyhledat již nefunkční sondu a odebrat z ní kameru a vzorky kabelu. Úkol splnili, protože přistáli pouze 180 metrů daleko. Ze sondy po pořízení fotografií odmontovali potřebné díly a odvezli je na Zem. Conrad se při svém výstupu stal třetím člověkem, který vstoupil na Měsíc, Bean byl čtvrtý. Posádka vztyčila v místě přistání vlajku USA, odebrala vzorky hornin, instalovala sadu vědeckých přístrojů, absolvovala několik výstupů.\n\nLM odstartoval z povrchu Měsíce 20. listopadu odpoledne, spojil se s velitelskou sekcí a oba kosmonauti do ní přestoupili. Pak byl Intrepid poslán na Měsíc, kde zanikl v oblasti Oceánu bouří. Dopad byl využit pro měření otřesů povrchu. Po 72 hodinách zpátečního letu, zpestřeného úmyslným vypnutím spojení kosmonauty s Houstonem (chtěli mít klid) přistála celá trojice ve velitelském modulu na Zemi, resp. na hladině Tichého oceánu s pomocí padáku. Vyzvedla je odtud čekající loď Hornet. Poté strávili kosmonauti tři týdny v karanténě.\n\n"}
{"id": "189813", "url": "https://cs.wikipedia.org/wiki?curid=189813", "title": "Leiden", "text": "Leiden\n\nLeiden [lejdn] (starším nizozemským pravopisem Leyden) je město v provincii Jižní Holandsko v Nizozemsku. Město tvoří spolu s Oegstgeestem, Leiderdorpem, Voorschotenem, Valkenburgem, Rijnsburgem a Katwijkem jednu městskou aglomeraci s 254 000 obyvateli. Samotný Leiden má 117 530 obyvatel. Leiden leží v deltě veletoku Rýn na Starém Rýnu (\"Oude Rijn\") poblíž měst Haag a Haarlem. Více než 4 % jeho rozlohy tvoří vodní plochy. Podobně jako jiná holandská města je Leiden protkán sítí kanálů (nizozemsky \"grachten\"). Kromě umělých kanálů patří k tomuto dopravnímu systému již zmíněný Starý Rýn a také jeho 2,3 km dlouhá odbočka Nový Rýn (\"Nieuwe Rijn\").\n\nV minulosti byl Leiden velmi významným centrem výroby sukna. Od roku 1575 zde působí univerzita, na které mimo jiné působila řada nositelů Nobelovy ceny za fyziku. Leiden je však především dobře zachovaným historickým městem. Proto je každoročně cílem mnoha turistů a milovníků historie. Sídlí zde i řada muzeí. Pochází odtud mnoho významných osobností, například malíři Rembrandt van Rijn a Jan van Goyen.\n\nKromě Leidenské univerzity zde působí také Leidenské univerzitní lékařské centrum (LUMC) a soukromá americká Websterova univerzita.\n\nDoklady o tom, že Leiden vznikl původně jako římský tábor \"Lugdunum Batavorum\" jsou podvržené (byl jím ve skutečnosti dnešní Katwijk). Přesto má Leiden velmi dávnou historii. Ve 4. století zde byla římská pevnost \"Leithon\". Do roku 1420 město podléhalo správě hraběcích správců (purkrabích), reprezentujících holandský dvůr. V roce 1266 město získalo městská práva.\n\nPevnost v Leidenu vznikla v 9. století, když v Utrechtu vládli Vikingové. Roku 1047 pevnost dobyl římský císař Jindřich III. Černý. Pevnost v Leidenu byla hraniční pevností Holandska (název pochází z roku 1101, kdy označoval okolí pevnosti: Holtland nebo Holland). Ada Holanská se zde ukryla za domácí války před svým bratrem Wilémem I. Holandským. Ten však pevnost dobyl.\n\nHrabě Floris V. udělil Leidenu roku 1266 městská práva. Přesto město stále podléhalo moci hraběcích úředníků. Jejich správa skončila roku 1420, kdy bavorský vévoda Jan III. v takzvané „Purkrabské válce“ díky chytrému manévru město dobyl. Jan III. totiž nejprve během jediného týdne obsadil okolní pevnosti chráněné pouze slabými posádkami: Poelgeest, Ter Does, Hoichmade, de Zijl, ter Waerd, Warmond a de Paddenpoel, a teprve pak oblehl samotné město. Toto obléhání začalo 24. června a skončilo už 17. srpna, kdy se město vzdalo. Hraběcí správce Filips van Wassenaar byl poté zbaven úřadu a uvězněn.\n\nV 16. a 17. století zažil Leiden dobu největšího rozkvětu. Na konci 15. století zde totiž vznikla řada tkalcoven vyrábějících sukno (zvláště klot). Tyto tkalcovny byly proslulé a \"leidenské sukno\", \"leidenské baize\" (kulečníkové plátno) a \"leidenský camelot\" byly velmi známými pojmy. V Leidenu sídlili také významní tiskaři a nakladatelé. Tiskařské manufaktury zde provozovali například Christoffel Plantijn či jeho žák Lodewijk Elzevir (1547–1617), který v Leidenu založil velmi významný obchod s knihami.\n\nVýznam a bohatství města hrál velkou roli v osmdesátileté válce, v níž Holanďané získali nezávislost na Španělsku. V průběhu této války bylo město obléháno Španěly. Blokáda trvala od května do října 1574. Holanďanům se podařilo následky blokády zmírňovat tím, že po protržení hrází a zaplavení luk dopravovali potraviny do města pomocí lodí. Za hrdinské vzdorování nepříteli udělil Vilém I. Oranžský městu univerzitu. Občané si přitom údajně mohli vybrat mezi univerzitou a odpuštěním daní. Den, kdy se podařilo díky vojskům Viléma I. Oranžského ukončit španělskou blokádu (3. říjen) je oslavován jako státní svátek. Po vyhnání Španělů se ještě zvýšil význam a proslulost místních manufaktur. Období prosperity pokračovalo po celé 17. století. Částečně i díky množství uprchlíků, kteří sem z vlámska stěhovali své textilní manufaktury. V době tzv. holandského zlatého věku byl Leiden největším městem po Amsterdamu.\n\nLeiden je významný také pro dějiny osidlování Ameriky, protože tu v 17. století před svou cestou do Nového světa nějaký čas sídlili puritáni (stejně, jako někteří první osadníci Nového Amsterdamu – dnes New York)\n\n21. ledna 1807, postihlo město katastrofa. Náhodný výbuch lodi převážející 17400 kg střelného prachu kanálem v centru města zabil 151 lidí, více než 2000 zranil a zničil kolem 2000 domů, mj. proslavenou tiskárnu rodiny Elsevier. Holandský král Louis Bonaparte po této katastrofě město osobně navštívil a poskytl obětem pomoc.\n\nRoku 1842, byla uvedena do provozu železniční trať z Leidenu do Haarlemu. O rok později byl dokončen úsek do Haagu. Její vybudování vedlo ke zlepšení sociální a ekonomické situace města. Od konce 17. století totiž Leiden zažíval trvalý pokles významu i počtu obyvatel, především vinou úpadku soukenické výroby. Na počátku 19. století byla výroba sukna prakticky ukončena. Přesto byl i v tomto období pro ekonomiku města důležitý především kovozpracující a konzervárenský průmysl. Tento pokles významu města dokládá i pokles počtu obyvatel. Odhaduje se, že kolem roku 1640 zde žilo kolem 100 000 obyvatel. Mezi lety 1796 a 1811 už zde žilo pouze 30 000 obyvatel. Roku 1904, v období masového růstu počtu obyvatel jiných měst, pouze 56 044 obyvatel.\n\nBěhem druhé světové války byl Leiden těžce postižen bombardováním, které sice nezasáhlo historické centrum, ale železniční nádraží s širokým okolím a Marewijk byly prakticky kompletně srovnány se zemí.\n\nLeiden je významný i pro dějiny vědeckého bádání. Na univerzitě v Leidenu byla sestrojena leydenská láhev, kondenzátor vyrobený ze skleněné lahve, vynalezený Pieterem van Musschenbroek roku 1746. (už o rok dříve ji poprvé sestrojil Ewald Jürgen Georg von Kleist v Německu, ale termín „leidenská láhev“ přesto zůstal) Významným objevitelem byl i Heike Kamerlingh Onnes (1913 Nobelova cena za fyziku) Roku 1908 se mu podařilo zkapalnit helium tím, že se snížením jeho teploty pod 0,9 K se dostal nejblíže k absolutní nule. Na zdejší univerzitě studoval také Hendrik Antoon Lorentz, další nositel Nobelovy ceny za fyziku. Na počátku své kariéry zde působil též Albert Einstein.\n\nDnes je Leiden vnímán hlavně jako turisticky atraktivní historické a univerzitní město. Konec španělského obléhání je slaven jako státní svátek a v Leidenu se pravidelně koná slavnost s průvodem a trhy. Lidé při tomto svátku jí tradiční jídlo tvořené sledi, bílým chlebem a specialitou zvanou hutspot (kaše z brambor, cibule a mrkve). Ještě významnější pro nizozemskou historii je však to, že zde Johan Rudolph Thorbecke (1798–1872) v dubnu 1848 sepsal na Garenmarkt 9 nizozemskou ústavu.\n\nMěstem protékají od východu dvě ramena veletoku Rýn, a sice Starý Rýn a jeho 2,3 km dlouhá odbočka Nový Rýn. Tato ramena se stékají v centru města (viz výše barokní plán města). Kromě toho je město množstvím úzkých kanálů. V jižní části města je podél starých kanálů (\"Singel\") a vnějšího kanálu řada zahrad a parků, mj. \"Hortus Botanicus\" - botanická zahrada. Rozsáhlý Van der Werffův park připomíná Pietera Adriaanszoon van der Werff, starostu města v době španělského obléhání roku 1574. Prostor, ve kterém se park nachází, vznikl roku 1807 náhodnou obrovskou explozí lodi převážející střelný prach.\n\nDíky poklesu významu města od konce 17. století do počátku 20. století se dochovalo jeho centrum ze 16. a 17. století téměř nepoškozené mladšími úpravami. Proto je zde k vidění řada historických památek.\nNa soutoku dvou ramen Starého Rýna se nachází kruhová pevnost na hliněném návrší zvaná \"De Burcht\". Předtím, než zde byl v 11. století postaven malý dřevěný hrad, sloužilo návrší pravděpodobně jako útočiště před vzdouvajícím se přílivem. Ze starých leidenských bran se dochovaly pouze dvě: \"Zijlpoort\" a \"Morspoort\". Obě pocházejí z konce 17. století. Kromě jedné malé věže na \"Singelu\" se nic nedochovalo z městských hradeb. Další malou pevností je \"Gravensteen\", postavený ve 13. století. Dochoval se díky tomu, že později sloužil jako dům, knihovna a vězení. Nyní je součástí budov univerzity.\nVe městě se dochovalo několik Významných gotických kostelů: \"Hooglandsche Kerk\" (kostel svatého Pankráce), který byl vybudován v 15. století a obsahuje náhrobek starosty Pietera Adriaanszoon van der Werff a \"Pieterskerk\" (kostel svatého Petra) (1315), obsahující náhrobky Scaliger, Boerhaava a dalších významných učenců). Historicky je významný \"Marekerk\", protože to byl první kostel postavený v Holandsku po nástupu reformace. Stavba byla započata roku 1639 podle projektu Arenta van 's Gravesande. Jinými vybranými díly tohoto architekta je \"De Lakenhal\" v němž sídlí městské muzeum a \"Bibliotheca Thysiana\" (univerzitní knihovna). Stavba je příkladem holandského klasicismu. Jeho výstavba byla ukončena roku 1650 a je dodnes užíván.\nMnoho budov v centru města využívá Leidenská univerzita. Hlavní budova univerzity pochází ze 16. století a původně sloužila jako klášter. Mezi instituce spojené s univerzitou patří: Národní centrum pro studium východních indických jazyků, etnologie a geografie; Botanická zahrada (\"Hortus Botanicus\") založená 1587; leidenská observatoř založená 1860; Říšské muzeum starověkých památek (\"Rijksmuseum van Oudheden\"); etnografické muzeum, jehož jádrem byly etnografické sbírky japanologa Philippa Franze von Siebold. \"Bibliotheca Thysiana\" sídlí ve starém domě z roku 1655. Její knihovní fondy jsou zvláště bohaté na právnickou literaturu a lidové kroniky. Knihovna spravuje také množství speciálních fondů, například knihovnu \"Společnosti holandské literatury\", založené roku 1766, a sbírku grafiky. V posledních letech vybudovala Leidenská univerzita tzv. \"Bio Science Park\" pro moderní výzkum biotechnologií. V roce 2016 byl v místním muzeu umístěn zakoupený exemplář dravého dinosaura druhu \"Tyrannosaurus rex\" s přezdívkou \"Trix\".\n\nZ dalších významných budov jmenujme radnici (\"Stadhuis\"), renesanční budovu ze 16. století, která však byla výrazně poškozena požárem v roce 1929); dům \"Gemeenslandshuis van Rynland\" (1596, obnovený roku 1878); váha (\"Waag\"), postavená Pieterem Postem; bývalý dům hraběcích správců (\"Gerecht\"); a větrný mlýn na mletí obilí v němž je dnes muzeum (\"Molen de Valk\") (1743); staré gymnázium (\"Latijnse School\") (1599); městský tesařský dům a molem (\"Stadstimmerwerf\") (1612), obojí postavené Lievenem de Key. Další zajímavou stavbou je \"pesthuis\", morový špitál postavený za hradbami města pro případ rozšíření moru. Špitál ovšem nikdy nesloužil svému účelu, protože se morová nákaza Holandsku vždy vyhnula. Dnes budova slouží muzeu \"Naturalis\", které je největším muzeem přírodní historie na světě.\n\n\nLeiden má tato partnerská města:\n\n\n"}
{"id": "189816", "url": "https://cs.wikipedia.org/wiki?curid=189816", "title": "Mistrovství světa v ledním hokeji 1993", "text": "Mistrovství světa v ledním hokeji 1993\n\n57. Mistrovství světa v ledním hokeji 1993 se konalo v Německu v Mnichově a Dortmundu ve dnech 18. dubna – 2. května 1993. Mistrovství vyhrál výběr Ruska.\n\nMistrovství se zúčastnilo 32 mužstev, rozdělených podle výkonnosti do tří skupin. V A-skupině startovalo dvanáct účastníků, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o záchranu.\n\nNa šampionátu poprvé vystoupila samostatná česká reprezentace (1. ledna 1993 došlo k rozdělení Československa na Českou a Slovenskou republiku) a získala bronzové medaile.\nNejlepším brankářem šampionátu byl vyhlášen Petr Bříza který udržel průměr obdržených branek na zápas pod číslem 2.\n\n Itálie – Rusko 2:2 (0:0, 1:0, 1:2)\n\n18. dubna 1993 (15:30) – Mnichov (Olympiahalle)\nBranky Itálie: 26:22 Lucio Topatigh, 50:11 Mario Brian Chitarroni\nBranky Ruska: 54:01 Jan Kaminskij, 58:19 Andrej Chomutov.\nRozhodčí: Hearn – Earle, Borman (USA)\nVyloučení: 4:2\nDiváků: 3 500\n\n18. dubna 1993 (20:00) – Mnichov (Olympiahalle)\nBranky Švédska: 15:45 Jonas Bergkvist\nBranky Rakouska: nikdo\nRozhodčí: Maletroit (FRA) – Janíček (SVK), Rautavuori (FIN)\nVyloučení: 2:3\nDiváků: 3 000\n\n19. dubna 1993 (15:30) – Mnichov (Olympiahalle)\nBranky Kanady: 1:20 Eric Lindros, 29:02 Mike Gartner.\nBranky Švýcarska: nikdo\nRozhodčí: Nieminen (FIN) – Schim, Dahle (GER)\nVyloučení: 7:3\nDiváků: 3 500\n\n19. dubna 1993 (20:00) – Mnichov (Olympiahalle)\nBranky Ruska: 24:21 Jan Kaminskij, 29:32 Vjačeslav Bykov, 55:00 Sergej Šenděljev, 58:22 Vjačeslav Bykov\nBranky Rakouska: 18:35 A. Pusnik, 50:32 Heinzle.\nRozhodčí: Slapke (GER) – Larssen (NOR), Janíček (SVK)\nVyloučení: 9:10 (1:0, 0:1)\nDiváků: 4 000\n\n20. dubna 1993 (15:30) – Mnichov (Olympiahalle) \nBranky Švédska: 35:23 Patrik Juhlin\nBranky Kanady: 27:24 Geoff Sanderson, 45:54 Geoff Sanderson TS, 50:44 Mike Gartner, 59:59 Rod Brind'Amour.\nRozhodčí: Hearn – Earle, Borman (USA)\nVyloučení: 5:6 (1:1)\nDiváků: 6 500\n\n20. dubna 1993 (20:00) – Mnichov (Olympiahalle)\nBranky Itálie: 25:47 Gaetano Orlando.\nBranky Švýcarska: nikdo\nRozhodčí: Danko – Janíček (SVK), Rautavuori (FIN)\nVyloučení: 10:8 (1:0)\nDiváků: 3 500\n\n21. dubna 1993 (20:00) – Mnichov (Olympiahalle) \nBranky Itálie: 26:57 John Vecchiarelli, 49:36 Carmine Vani\nBranky Švédska: 9:48 Stefan Nilsson, 21:27 Ulf Dahlén, 24:22 Patrik Juhlin, 48:13 Fredrik Stillman, 52:17 Michael Nylander, 56:37 Ulf Dahlén.\nRozhodčí: Slapke – Schimm, Dahle (GER)\nVyloučení: 8:7 (2:0)\nDiváků: 2 600\n\n22. dubna 1993 (15:30) – Mnichov (Olympiahalle)\nBranky Švýcarska: nikdo\nBranky Ruska: 5:23 Alexej Jašin, 16:45 Alexej Jašin, 27:13 Ilja Bjakin, 43:47 Andrej Chomutov, 44:13 Ilja Bjakin, 53:50 Sergej Sorokin.\nRozhodčí: Hearn (USA) – Larsen (NOR), Rautavuori (FIN)\nVyloučení: 7:9 0:2) + Sapožnikov na 5 min a do konce utkání.\nDiváků: 3 500\n\n22. dubna 1993 (20:00) – Mnichov (Olympiahalle)\nBranky Rakouska: nikdo\nBranky Kanady: 9:51 Shayne Corson, 10:24 Rod Brind'Amour, 12:42 Paul Kariya, 18:22 Garry Galley, 19:11 Eric Lindros, 19:46 Rod Brind'Amour, 20:31 Eric Lindros, 28:56 Eric Lindros, 53:37 Brian Savage, 56:26 Brian Benning, 57:55 Geoff Sanderson.\nRozhodčí: Malletrit (FRA) – Schmidt, Dahle (GER)\nVyloučení: 1:3 (0:1)\nDiváků: 7 100\n\n23. dubna 1993 (20:00) – Mnichov (Olympiahalle)\nBranky Švýcarska: 10:21 Andreas Ton, 32:52 Christian Weber, 34:31 Gil Montandon, 53:09 Alfred Lüthi, 59:51 Thomas Vrabec\nBranky Rakouska: 37:47 Günther\nRozhodčí: Nieminen (FIN) – Earle, Borman (USA)\nVyloučení: 4:8 (2:0)\nDiváků: 7 000\n\n24. dubna 1993 (20:00) – Mnichov (Olympiahalle)\nBranky Kanady: 2:21 Dave Gagner, 3:51 Eric Lindros, 12:21 Greg Johnson, 12:31 Adam Greaves, 18:53 Adam Greaves, 35:02 Dave Gagner, 35:44 Eric Lindros, 39:36 Eric Lindros, 47:21 Dave Gagner, 50:22 Eric Lindros, 57:21 Eric Lindros\nBranky Itálie: 42:19 Martin Pavlů, 54:17 Lucio Topatigh.\nRozhodčí: Nieminen (FIN) – Larsen (NOR), Rautavuori (FIN)\nVyloučení: 5:2 (1:0, 1:0)\nDiváků: 5 000\n\n24. dubna 1993 (15:30) – Mnichov (Olympiahalle)\nBranky Ruska: 20:32 Ilja Bjakin, 54:48 Valerij Karpov\nBranky Švédska: 24:52 Mikael Renberg, 26:07 Jonas Bergkvist, 37:07 Markus Näslund, 40:31 Mikael Andersson, 57:45 Mikael Andersson.\nRozhodčí: Danko (SVK) – Earle, Borman (USA)\nVyloučení: 7:8 (1:0, 0:1) + Larsson na 10 min.\nDiváků: 10 000\n\n25. dubna 1993 (15:30) – Mnichov (Olympiahalle)\nBranky Švédska: 22:47 Peter Andersson, 29:08 Jonas Bergkvist, 38:50 Stefan Larsson, 47:49 Mikael Renberg\nBranky Švýcarska: 3:21 Manuele Celio, 11:37 Patrick Howald, 16:00 Patrick Howald, 28:53 Roman Waeger, 49:07 Roman Waeger, 51:29 Felix Hollenstein.\nRozhodčí: Hearn (USA) – Schimm, Dahle (GER)\nVyloučení: 4:5 (1:1)\nDiváků: 6 000\n\n25. dubna 1993 (20:00) – Mnichov (Olympiahalle) \nBranky Ruska: 36:24 Valerij Karpov\nBranky Kanady: 4:28 Kevin Dineen, 12:20 Paul Kariya, 29:40 Eric Lindros.\nRozhodčí: Danko (SVK) - Rautavuori (FIN), Janíček (CZE)\nVyloučení: 1:2 + Jašin na 5 min.\nDiváků: 8 600\n\n26. dubna 1993 (20:00) – Mnichov (Olympiahalle)\nBranky Rakouska: 10:36 Herbert Hohenberger\nBranky Itálie: 35:37 Lucio Topatigh\nRozhodčí: Hearn – Borman (USA), Larssen (NOR)\nVyloučení: 5:3 (0:1)\nDiváků: 4 500\n\n Norsko – Německo 0:6 (0:1, 0:2, 0:3)\n\n18. dubna 1993 (15:30) – Dortmund (Westfalenhalle)\nBranky Norska: nikdo\nBranky Německa: 11:37 Raimund Hilger, 23:01 Bernd Truntschka, 29:21 Michael Rumrich, 48:28 Dieter Hegen, 50:30 Georg Franz, 58:00 Stefan Ustorf.\nRozhodčí: Bokarev (URS) – Castle (CAN), Pfister (SUI)\nVyloučení: 9:8 (0:2, 0:1) + Gundersen do konce utkání.\nDiváků: 10 092\n\n18. dubna 1993 (20:00) – Dortmund (Westfalenhalle)\nBranky Česka: 46:45 Drahomír Kadlec\nBranky USA: 53:13 Derian Hatcher\nRozhodčí: Sold (SWE) – Feofanov, Karabanov (RUS)\nVyloučení: 6:9 (0:1)\nDiváků: 2 200\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Petr Hrbek, Richard Žemlička – Roman Horák, (21. Josef Beránek), Radek Ťoupal, Tomáš Kapusta.\n\nUSA: Dunham – Beers, Weinrich, Hatcher, Bert, Hauer, Richter, Richards – Amonte, Weight, Olczyk – Turcotte, Modano, Podein – Drury, Plante, Sacco – Moran, Johnson.\n\n19. dubna 1993 (20:00) – Dortmund (Westfalenhalle)\nBranky Finska: 49:31 Jarkko Varvio, 58:01 Timo Jutila\nBranky Francie: nikdo\nRozhodčí: Savaris (ITA) – Norrman, Eriksson (SWE)\nVyloučení: 2:7 (1:0)\nDiváků: 1 700\n\n20. dubna 1993 (15:30) – Dortmund (Westfalenhalle)\nBranky Česka: 21:51 Kamil Kašťák, 32:26 Jiří Doležal, 39:10 Petr Hrbek, 48:28 Radek Ťoupal, 57:07 Josef Beránek.\nBranky Německa: nikdo\nRozhodčí: Loraans – Castle (CAN), Stadler (AUT)\nVyloučení: 7:6 (1:0) + Brandl na 10 min a Thomson na 5 min ado konce utkání.\nDiváků: 10 000\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Petr Hrbek, Richard Žemlička – Radek Ťoupal, Josef Beránek, Tomáš Kapusta.\n\nNěmecko: Merk – Meyer, Thomson, Mende, Mayr, Niedeberger, Amann, Hiemer, Kienass – Volland, G. Truntschka, Hegen – Rumrich, Brandl, Kummer – Köpf, Doucet, B. Truntschka – Hilger, Ustorf, Franz.\n\n20. dubna 1993 (20:00) – Dortmund (Westfalenhalle)\nBranky Finska: 24:00 Jarkko Varvio\nBranky USA: 44:26 Ed Olczyk\nRozhodčí: Bokarev (RUS) – Eriksson (SWE), Pfister (SUI)\nVyloučení: 7:6 (0:1)\nDiváků: 2 500\n\n21. dubna 1993 (20:00) – Dortmund (Westfalenhalle)\nBranky Česka: 9:42 Richard Žemlička, 52:13 Jiří Doležal.\nBranky Norska: nikdo\nRozhodčí: Moreno (SUI) – Feofanov, Karabanov (RUS)\nVyloučení: 6:5 (1:0)\nDiváků: 2 200\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták (41. Roman Horák), Kamil Kašťák – Jan Čaloun, Petr Hrbek, Richard Žemlička – Radek Ťoupal, Josef Beránek, Tomáš Kapusta.\n\nNorsko: Schistad - Salsten, Andersen, Kristiansen, Karlstad, Jakobsen, Sögaard – Thoresen, Kristiansen, Hoff – Gundersen, Dahlström, Rath – Billkvam, Finstad, Bekkerud – Olsen, Johansen, Knold.\n\n21. dubna 1993 (15:30) – Dortmund (Westfalenhalle)\nBranky Německa: 0:52 Dieter Hegen, 2:08 Ernst Koopf, 14:12 Bernd Truntschka, 39:20 Dieter Hegen, 41:33 Andreas Volland\nBranky Francie: 12:22 Franck Pajonkowski, 21:36 Peter Almasy, 47:39 Bruno Saunier.\nRozhodčí: Norrman – Eriksson, Sold (SWE)\nVyloučení: 4:6 (1:1, 0:1)\nDiváků: 8 500\n\n22. dubna 1993 (15:30) – Dortmund (Westfalenhalle)\nBranky USA: 8:32 Adam Burt, 18:15 Rob Gaudrean, 18:29 Jeffrey Lazaro, 30:54 Adam Burt, 48:03 Shjon Podein, 56:25 Rob Gaudrean\nBranky Francie: 5:02 Antoine Richer\nRozhodčí: Slapke – Schimm, Dahle (GER)\nVyloučení: 3:2\nDiváků: 1 500\n\n22. dubna 1993 (20:00) – Dortmund (Westfalenhalle)\nBranky Norska: nikdo\nBranky Finska: 44:16 Juha Riihijärvi, 52:37 Kari Harila.\nRozhodčí: Sold – Norrman (SWE), Pfister (SUI)\nVyloučení: 5:7\nDiváků: 3 200\n\n23. dubna 1993 (20:00) – Dortmund (Westfalenhalle)\nBranky Německa: 11:45 Michael Rumrich, 24:45 Dieter Hegen, 36:06 Ernst Koopf\nBranky Finska: 53:16 Vesa Viitakoski\nRozhodčí: Bokarev – Feofanov, Karabanov (RUS)\nVyloučení: 7:8 (1:0)\nDiváků: 11 000\n\n24. dubna 1993 (15:30) – Dortmund (Westfalenhalle)\nBranky Česka: 7:12 Josef Beránek, 25:31 Miloš Holaň, 37:05 Leo Gudas, 42:44 Tomáš Kapusta, 45:21 Martin Hosták, 45:42 Petr Rosol\nBranky Francie: 28:03 Christian Pouget, 46:49 Arnaud Briand.\nRozhodčí: Savarin (ITA) – Castle (CAN), Stadler (AUT)\nVyloučení: 4:4\nDiváků: 3 500\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Petr Hrbek, Richard Žemlička – Radek Ťoupal, Josef Beránek, Tomáš Kapusta.\n\nFrancie: Ylönen – Botteri, Lemoine, Poudrier, Perez, Leblanc, Saunier – Pajonkowski, Richer, Pouget – Barin, Ville, Almasy – Pousse, Lapointe, Dunn – Briand, Maia, Babin.\n\n24. dubna 1993 (20:00) – Dortmund (Westfalenhalle)\nBranky USA: 26:25 Tony Amonte, 27:05 Darren Turcotte, 46:05 Jeffrey Lazaro\nBranky Norska: 11:27 Sven Enok Noersteboe\nRozhodčí: Moreno (SUI) – Feofanov (RUS), Pfister (SUI)\nVyloučení: 7:4 (1:0)\nDiváků: 3 200\n\n25. dubna 1993 (15:30) – Dortmund (Westfalenhalle)\nBranky Česka: 31:04 Petr Hrbek, 45:04 Jiří Doležal, 59:45 Martin Hosták\nBranky Finska: 37:51 Mika Alatalo.\nRozhodčí: Moreno (SUI) – Feofanov, Karabanov (RUS)\nVyloučení: 9:8 (1:0, 1:0)\nDiváků: 4 300\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Petr Hrbek, Richard Žemlička – Radek Ťoupal, Josef Beránek, Tomáš Kapusta.\n\nFinsko: Ketterer – Haapakoski, Siren, Jutila, Laukkanen, Hämäläinen, Harila – Säilynoja, Nieminen, Varvio – Riihijärvi, Saarikoski, Viitakoski – Tikkanen, Koivu, Korpisalo – Palo, Peltomaa, Alatalo.\n\n25. dubna 1993 (20:00) – Dortmund (Westfalenhalle)\nBranky Německa: 7:12 Raimund Hilger, 11:16 Gerd Truntschka, 11:55 Ernst Koopf, 16:06 Michael Rumrich, 18:45 Benoit Doucet, 46:57 Dieter Hegen\nBranky USA: 44:06 Derek Plante, 47:30 Craig Johnson, 53:07 Rob Gaudrean.\nRozhodčí: Bokarev (RUS) – Castle (USA), Norman (SWE)\nVyloučení: 7:11 (2:1, 1:0)\nDiváků: 11 000\n\n26. dubna 1993 – Dortmund (Westfalenhalle)\nBranky Francie: 6:45 Antoine Richer, 19:04 Benoit Laporte, 21:07 Peter Almasy, 56:58 Franck Pajonkowski\nBranky Norska: 10:30 Carl Gunnar Gundersen, 34:22 Pal Kristiansen, 50:56 Marius Rath, 55:30 Pal Kristiansen, 59:47 Pal Kristiansen\nRozhodčí: Eriksson (SWE) – Eriksson (SWE), Stadler (AUT)\nDiváků: 1 200\n\n Švédsko – USA 5:2 (2:1, 0:1, 3:0)\n\n27. dubna 1993 (15:30) – Mnichov (Olympiahalle)\nBranky Švédska: 0:37 Mikael Renberg, 8:44 Peter Forsberg, 41:12 Ulf Dahlén, 44:42 Roger Akörström, 53:48 Ulf Dahlén\nBranky USA: 5:55 Ribert Beers, 22:07 Darren Turcotte.\nRozhodčí: Moreno (SUI) – Rautavuori (FIN), Castle (CAN)\nVyloučení: 4:4 (2:1)\nDiváků: 5 800\n\n27. dubna 1993 (20:00) – Mnichov (Olympiahalle)\nBranky Německa: 48:25 Dieter Hegen.\nBranky Ruska: 15:38 Valerij Karpov, 26:17 German Titov, 40:56 Andrej Chomutov, 42:32 Vjačeslav Bucajev, 45:01 Vjačeslav Bykov\nRozhodčí: Hearn – Earle, Borman (USA)\nVyloučení: 9:8 (1:2) + Neideberger na 10 min.\nDiváků: 11 000\n\n28. dubna 1993 (15:30) – Mnichov (Olympiahalle)\nBranky Kanady: 1:27 Mark Recchi, 26:21 Dave Manson, 44:22 Mark Recchi, 47:28 Dave Gagner, 56:40 Dave Manson\nBranky Finska: 24:42 Janne Laukkanen\nRozhodčí: Bokarev (RUS) – Norrman, Eriksson (SWE)\nVyloučení: 5:7 (2:0, 1:0)\nDiváků: 4 500\n\n28. dubna 1993 (20:00) – Mnichov (Olympiahalle)\nBranky Česka: 1:12 Kamil Kašťák, 3:47 Drahomír Kadlec, 24:49 Martin Hosták, 36:23 Martin Hosták, 41:09 Petr Rosol, 51:23 Otakar Janecký, 55:29 Petr Hrbek, 59:06 Petr Hrbek\nBranky Itálie: 54:18 John Vecchiarelli\nRozhodčí: Sold (SUI) – Feofanov, Karabanov (RUS)\nVyloučení: 5:7 (4:0, 0:1)\nDiváků: 4 200\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Petr Hrbek, Roman Horák – Radek Ťoupal, Josef Beránek, Tomáš Kapusta.\n\nItálie: Delfino – De Angelis, Circelli, Oberrauch, di Fiore, Marchetti, Stewart – Chitarroni, Orlando, Topatigh – Zanatta, Vani, Iovio – Vecchiarelli, Pavlu, Mansi.\n\n Česko - Švédsko 3:4 (2:1, 0:1, 1:1 - 0:1 pp)\n\n30. dubna 1993 (15:30) – Mnichov (Olympiahalle)\nBranky Česka: 9:59 Jiří Doležal, 14:13 Radek Ťoupal, 59:12 Drahomír Kadlec\nBranky Švédska: 1:03 Charles Berglund, 24:20 Ulf Dahlén, 42:38 Mikael Renberg, 68:38 Thomas Rundqvist.\nRozhodčí: Loraas (CAN) – Feofanov, Karabanov (RUS)\nVyloučení: 4:6 (1:1) + Näslund na 10 min.\nDiváků: 9 300\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Petr Hrbek, Jiří Doležal – Petr Rosol, Martin Hosták, Kamil Kašťák – Radek Ťoupal, Josef Beránek, Tomáš Kapusta – Roman Horák.\n\nŠvédsko: Söderström – Kennholt, Stillman, Popovic, P. Andersson, Akeström, Blomsten – Renberg, Rundqvist, M. Andersson – Nylander, Berglund, Dahlén – Näslund, Rorsberg, Bergqvist – Larsson, Nilsson, Julin.\n\n30. dubna 1993 (20:00) – Mnichov (Olympiahalle)\nBranky Ruska: 10:29 Dmitrij Juškjevič, 26:47 German Titov, 28:15 Konstantin Astrachancev, 32:44 Vjačeslav Bykov, 37:02 Andrej Chomutov, 43:52 Valerij Karpov, 54:33 German Titov\nBranky Kanady: 7:07 Shayne Corson, 21:09 Dave Manson, 21:21 Shayne Corson, 40:39 Eric Lindros.\nRozhodčí: Hearn (USA) – Eriksson, Norrman (SWE)\nVyloučení: 7:7 (1:3) + Šendělev na 5min. – Manson na 10 min.\nDiváků: 11 000\n Rusko – Švédsko 3:1 (2:0, 1:0, 0:1)\n\n2. května 1993 (15:00) - Mnichov (Olympiahalle)\nBranky Ruska: 1:39 German Titov, 7:03 Andrej Nikolišin, 27:49 Andrej Chomutov\nBranky Švédska: 49:36 Mikael Renberg\nRozhodčí: Hearn – Earle, Borman (USA)\nVyloučení: 7:6 + Blomsten 10 min.\nDiváků: 10 500\n Česko - Kanada 5:1 (1:1, 2:0, 2:0)\n\n1. května 1993 (19:00) – Mnichov (Olympiahalle)\nBranky Česka: 7:26 Jiří Doležal, 22:50 Tomáš Kapusta, 38:08 Josef Beránek, 41:18 Petr Rosol, 43:48 Petr Rosol\nBranky Kanady: 2:10 Adam Greaves\nRozhodčí: Bokarev (RUS) – Norrman, Eriksson (SWE)\nVyloučení: 6:9 (1.0) + Kadlec a Beránek 10 min.\nDiváků: 6 800\n\nČesko: Petr Bříza – Drahomír Kadlec, Miloš Holaň, Leo Gudas, Miloslav Hořava, Bedřich Ščerban, Antonín Stavjaňa – Otakar Janecký, Jiří Kučera, Jiří Doležal – Petr Rosol, Martin Hosták, Kamil Kašťák – Jan Čaloun, Petr Hrbek, Roman Horák – Radek Ťoupal, Josef Beránek, Tomáš Kapusta.\n\nKanada: Tugnut – Galley, Smith, MacIver, Manson, Benning, Carkner – Kariya, Lindros, Corson – Recchi, Cagner, Buchberger – Dinnen, Savage, Brind Amour – Jonson, Sanderson, Graves.\n Švýcarsko – Francie 1:3 (1:1, 0:0, 0:2)\n\n29. dubna 1993 (15:30) – Mnichov (Olympiahalle)\nBranky Švýcarska: 6:17 Felix Hollenstein\nBranky Francie: 13:56 Peter Almasy, 44:43 Peter Almasy, 59:59 Pierrick Maia.\nRozhodčí: Sold (SUI) – Janíček (SVK), Rautavuori (FIN)\nVyloučení: 2:4 (1:0, 0:1)\nDiváků: 2 400\n\n29. dubna 1993 (20:00) – Mnichov (Olympiahalle)\nBranky Norska: 12:24 Pal Kristiansen, 16:11 Morten Finstad\nBranky Rakouska: 11:50 Manfred Muehr, 16:37 James Burton, 18:21 Robin Doyle, 24:08 Richard Nasheim, 34:24 Herbert Hohenberger, 42:20 Manfred Muehr.\nRozhodčí: Loraas (CAN) – Borman, Castle (CAN)\nVyloučení: 3:4 (1:1)\nDiváků: 2 600\n\n1. května 1993 (14:30) – Mnichov (Olympiahalle)\nBranky Švýcarska: 30:21 Christian Weber, 45:40 Patrick Howald\nBranky Norska: 15:33 Ole Eskild Dahlstrøm, 22:01 Arne Billkvam, 27:13 Petter Thoresen, 44:05 Roy Johansen, 58:17 Pal Kristiansen.\nRozhodčí: Danko (SVK) – Feofanov, Karabanov (RUS)\nVyloučení: 6:5\nDiváků: 2 400\n\n1. Rusko\nBrankáři: Andrej Trefilov, Maxim Michajlovskij, Andrej Zujev.\nObránci: Alexandr Karpovcev, Alexander Smirnov, Ilja Bjakin, Dmitrij Frolov, Andrej Sapožnikov, Sergej Šenděljev, Dmitrij Juškjevič, Sergej Sorokin.\nÚtočníci: Sergej Petrenko, German Titov, Andrej Chomutov, Jan Kaminskij, Alexej Jašin, Sergej Puškov, Andrej Nikolišin, Valerij Karpov, Konstantin Astrachancev, Vjačeslav Bykov – , Igor Varickij, Vjačeslav Bucajev.\nTrenér: Boris Michajlov.\n\n2. Švédsko\nBrankáři: Tommy Söderstrom, Peter Åslin, Mikael Sundlöv.\nObránci: Peter Popovic, Arto Blomsten, Fredrik Stillman, Roger Akörström, Stefan Larsson, Peter Andersson, Kenneth Kennholt.\nÚtočníci: Stefan Nilsson, Patrik Juhlin, Thomas Rundqvist, Markus Näslund, Jan Larsson, Peter Forsberg, Charles Berglund, Mikael Renberg, Mikael Andersson, Michael Nylander, Ulf Dahlén, Hakan Ahluend, Jonas Bergkvist\nTrenéři:\n\n3. Česko\nBrankáři: Petr Bříza, Roman Turek, Zdeněk Orct.\nObránci: Leo Gudas, Miloš Holaň, Drahomír Kadlec, Bedřich Ščerban, Antonín Stavjaňa, Miloslav Hořava, Aleš Flašar.\nÚtočníci: Petr Rosol, Kamil Kašťák, Richard Žemlička, Jiří Kučera, Jan Čaloun, Petr Hrbek, Tomáš Kapusta, – Otakar Janecký, Roman Horák, Martin Hosták, Radek Ťoupal, Jiří Doležal, Josef Beránek.\nTrenéři: Ivan Hlinka a Jaroslav Walter.\n\n4. Kanada\nBrankáři: Bill Ranford, Allain Roy, Ron Tugnutt.\nObránci: Garry Galley, Derek Mayer, Norm McIlver, Terry Carkner, Brian Benning, Dave Manson, Geoff Smith.\nÚtočníci: Mark Recchi, Shayne Corson, Geoff Sanderson, Kevin Dineen, Dave Gagner, Kelly Buchberger, Rod Brind'Amour, Paul Kariya, Mike Gartner, Adam Greaves – , Greg Johnson, Brian Savage, Eric Lindros.\nTrenér:\n\n5. Německo\nBrankáři: Helmut De Raaf, Klaus Merk, Josef Heiss.\nObránci: Torsten Kienas, Joerg Mayr, Greg Thomson, Andrea Niederberger, Richard Amann, Ulrich Hiemer, Karsten Mende, Jason Meyer.\nÚtočníci: Thomas Brandl, Ernst Koopf, Andreas Volland, Bernd Truntschka, Raimund Hilger, Benoit Doucet, Gerd Truntschka, Wolfgang Kummer, Georg Franz, Dieter Hegen, Stefan Ustorf, Michael Rumrich.\nTrenér:\n\n6. USA\nBrankáři: Mike Richter, Michael Dunham, Patrick Jablonski.\nObránci: Robert Beers, Erich Weinrich, Brett Hauer, Adam Burt, Ian Moran, Travis Richards, Barron Richter, Derian Hatcher.\nÚtočníci: Darren Turcotte, Mike Modano, Ed Olczyk, Craig Johnson, Doug Weight, Theodore Drury, Jeffrey Lazaro, David Sacco, Shjon Podein, Derek Plante, Rob Gaudreau, Tony Amonte.\nTrenér:\n\n7. Finsko\nBrankáři: Markus Ketterer, Sakari Lindfors, Ari Sulander.\nObránci: Mikko Haapakoski, Timo Jutila, Erik Hämalainen, Janne Laukkanen, Vill Siren, Walteri Immonen.\nÚtočníci: Vesa Viitakoski, Saku Koivu, Jari Korpisalo, Mika Alatalo, Marko Palo, Timo Saarikoski, Kari Harila, Keijo Säilynoja, Juha Riihijärvi, Jarkko Varvio, Mika Nieminen, Esa Tikkanen, Timo Peltomaa, Juhu Ylönen.\nTrenér:\n\n8. Itálie\nBrankáři: David Delfino, Diego Riva, Bruno Campese.\nObránci: Robert Oberrauch, Raphael Constantin Di Fiore, William Stewart, Georg Comploi, Giovanni Marchetti, Anthony Circelli, Pietrangelo Cibien, Michael De Angelis.\nÚtočníci: Mark Michael Cupolo, Emilio Iovio, Maurizio Mansi, Ivano Zanatta, Bruno Zarrillo, Gaetano Orlando, John Vecchiarelli, Carmine Vani, Mario Brian Chitarroni, Lucio Topatigh, Martin Pavlů, Maurizio Bortolussi.\nTrenér:\n\n9. Rakousko\nBrankáři: Brian Stankiewicz, Michael Puschacher, Claus Dalpiaz.\nObránci: Martin Ulrich, Martin Krainz, Karl Heinzle, James Burton, Engelbert Linder, Michael Guentner, Michael Shea, Robin Doyle, Herbert Hohenberger.\nÚtočníci: Andreas Pusnik, Wayne Grouix, Richard Nasheim, Marty Dallman, Manfred Muehr, Gerhard Pusnik, Gunether Lanzinger, Christian Perthaler, Dieter Kalt, Werner Kerth, Wolfgang Kromp.\nTrenér:\n\n10. Francie\nBrankáři: Petri Ylönen, Michael Valliere, Christophe Renard.\nObránci: Jean-Phillippe Lemoine, Stephane Boteri, Michel Leblanc, Bruno Saunier, Denis Perez, Joseph Poudrier.\nÚtočníci: Peter Almasy, Bruno Maynart, Steven Woodburn, Stephane Barin, Arnaud Briand, Patrick Dunn, Pierre Pouse, Michael Babin, Benoit Laporte, Pierrick Maia, Christophe Ville, Antoine Richer, Christian Pouget, Franck Pajonkowski.\nTrenér:\n\n11. Norsko\nBrankáři: Robert Schistad, Jim Martinsen, Sven Harald Arnesen.\nObránci: Petter Salsten, Jon Magne Karlstad, Tommy Jakobsen, Kim Soegaard, Sven Enok Noersteboe, Cato Tom Andersen, Pal Kristiansen.\nÚtočníci: Tom Erik Olsen, Geir Hoff, Carl Gunnar Gundersen, Ole Eskild Dahlstrøm, Arne Billkvam, Erik Kristiansen, Trond Magnussen, Petter Thoresen, Morten Finstad, Bjoern Freddy Bekkrud, Roy Johansen, Marius Rath, Per Christian Knold.\nTrenér:\n\n12. Švýcarsko\nBrankáři: Renato Tosio, Reto Pavoni, Patrick Schoepf.\nObránci: Martin Steinegger, Sandro Bertaggia, Martin Rauch, Sven Leuenberger, Rick Tschumi, Samuel Balmero, Patrick Sutter.\nÚtočníci: Patrick Howald, Felix Hollenstein, Roberto Triulzi, Bruno Erni, Andreas Ton, Alfred Lüthi, Gil Montandon, Jörg Eberle, Roman Waeger, Christian Weber, Misko Antisin, Manuele Celio, Thomas Vrabec.\nTrenér:\n\n Polsko - Velká Británie 3:4 (0:1, 2:1, 1:2)\n\n25. března 1993 – Eindhoven\n\n25. března 1993 – Eindhoven\n\n25. března 1993 – Eindhoven\n\n25. března 1993 – Eindhoven\n\n26. března 1993 – Eindhoven\n\n26. března 1993 – Eindhoven\n\n27. března 1993 – Eindhoven\n\n27. března 1993 – Eindhoven\n\n28. března 1993 – Eindhoven\n\n28. března 1993 – Eindhoven\n\n28. března 1993 – Eindhoven\n\n29. března 1993 – Eindhoven\n\n29. března 1993 – Eindhoven\n\n30. března 1993 – Eindhoven\n\n30. března 1993 – Eindhoven\n\n30. března 1993 – Eindhoven\n\n31. března 1993 – Eindhoven\n\n31. března 1993 – Eindhoven\n\n1. dubna 1993 – Eindhoven\n\n1. dubna 1993 – Eindhoven\n\n2. dubna 1993 – Eindhoven\n\n2. dubna 1993 – Eindhoven\n\n3. dubna 1993 – Eindhoven\n\n3. dubna 1993 – Eindhoven\n\n4. dubna 1993 – Eindhoven\n\n4. dubna 1993 – Eindhoven\n\n4. dubna 1993 – Eindhoven\n\n4. dubna 1993 – Eindhoven\n\n KLDR - Izrael 14:2 (7:0, 3:0, 4:2)\n\n12. března 1993 – Bled\n\n12. března 1993 – Bled\n\n12. března 1993 – Bled\n\n13. března 1993 – Bled\n\n13. března 1993 – Bled\n\n13. března 1993 – Bled\n\n15. března 1993 – Bled\n\n15. března 1993 – Bled\n\n15. března 1993 – Bled\n\n16. března 1993 – Bled\n\n16. března 1993 – Bled\n\n16. března 1993 – Bled\n\n18. března 1993 – Bled\n\n18. března 1993 – Bled\n\n18. března 1993 – Bled\n\n JAR - Maďarsko 2:20 (0:8, 2:4, 0:8)\n\n12. března 1993 – Lublaň\n\n12. března 1993 – Lublaň\n\n12. března 1993 – Lublaň\n\n13. března 1993 – Lublaň\n\n13. března 1993 – Lublaň\n\n13. března 1993 – Lublaň\n\n15. března 1993 – Lublaň\n\n15. března 1993 – Lublaň\n\n15. března 1993 – Lublaň\n\n16. března 1993 – Lublaň\n\n16. března 1993 – Lublaň\n\n16. března 1993 – Lublaň\n\n18. března 1993 – Lublaň\n\n18. března 1993 – Lublaň\n\n18. března 1993 – Lublaň\n\n Ukrajina - Kazachstán 3:2 (0:1, 2:0, 1:1)\n\n19. března 1993 – Bled\n\n19. března 1993 – Lublaň\n Ukrajina - Lotyšsko 0:2 (0:1, 0:0, 0:1)\n\n21. března 1993 – Lublaň\n Slovinsko - Kazachstán 3:7 (0:3, 0:1, 3:3)\n\n21. března 1993 – Lublaň\n Jižní Korea - Španělsko 7:3 (1:1, 2:1, 4:1)\n\n19. března 1993 – Lublaň\n\n Estonsko - Litva 6:1 (2:1, 1:0, 3:0)\n\n6. listopadu 1992 – Riga\n\n7. listopadu 1992 – Riga\n\n8. listopadu 1992 – Riga\n\n Kazachstán - Ukrajina 5:4 (2:0, 2:2, 1:2)\n\n6. listopadu 1992 – Minsk\n\n7. listopadu 1992 – Minsk\n\n8. listopadu 1992 – Minsk\n\n Chorvatsko - Slovinsko 1:15 (0:5, 1:4, 0:6)\n\n7. listopadu 1992 – Záhřeb\n\n8. listopadu 1992 – Lublaň\n\n Řecko - Turecko 10:2 (4:0, 2:2, 4:0)\n\n6. listopadu 1992 – Ankara\n\n7. listopadu 1992 – Ankara\n\n8. listopadu 1992 – Ankara\n\n"}
{"id": "189825", "url": "https://cs.wikipedia.org/wiki?curid=189825", "title": "Kočárek", "text": "Kočárek\n\nDětský kočárek (obvykle nazývaný jen kočárek) je dopravní prostředek určený k převážení dětí ve věku, kdy ještě neumějí chodit nebo jsou pro ně delší vycházky příliš náročné. Obvykle má kočárek čtyři kolečka, která se mohou lišit podle druhu povrchu, pro který je určen, trubkovou konstrukci, koš pro dítě, případně naklápěcí zařízení, a rukojeť, doplňkovým vybavením může být například koš na věci (v dolní části kočárku pod košem na dítě, nebo zavěšený na rukojeti).\n\nDětské kočárky se dělí na několik hlavních skupin. Různí se především na základě věku dítěte a terénu, pro který jsou určeny.\n\nTento typ kočárku je určen především pro děti ve velmi útlém věku (přibližně do šesti měsíců). Poskytuje dítěti největší ochranu. Vzhledem k odpružené konstrukci, kdy je kostra zavěšena na pružinách nebo páscích, poskytuje při jízdě vyšší komfort.\n\nPro starší děti (cca od 1 roku) je již hluboký kočárek méně vhodný. V dalším období dítěte je lépe využít golfové hole či sportovní kočárek. Výhodné jsou z tohoto pohledu kombinované kočárky, které slučují hlubokou vaničku i sportovní nástavbu, případně je zde ještě možnost \"nacvaknutí\" autosedačky.\n\nGolfový kočárek má o hodně lehčí konstrukci než klasický model. Své jméno získal podle tvaru držadel, která připomínají golfové hole. Je určen pro odrostlejší děti. Umožňuje jim sledovat dění okolo sebe. Oproti klasické konstrukci má menší, tvrdší kolečka a hodí se především pro městské prostředí (to s sebou ale nese menší komfort jízdy). Mnohé modely jsou snadno složitelné, což se hodí hlavně při cestách autem.\n\nKombinace klasického typu a golfového kočárku. Bývá o něco hlubší než golfový kočárek, se stříškou. Kolečka jsou často masivnější a měkčí. Poslední dobou se již standardem stávají nafukovací kola, která spolu s dobrým odpružením kočárku umožňují klidnou jízdu i po horším terénu.\n\nModulární kočárky fungují na principu různých \"modulů\", které se dají jednoduše přidělat na univerzální podvozek. Kompletní sady vám poskytnou jak hluboké kryté lůžko, tak sportovní modul a navíc také možnost místo lůžka použít autosedačku.\n\nTyto modely si získávají popularitu především tím, že se dají použít po celou dobu vývoje dítěte a do jisté míry \"rostou s ním\". Podvozek se navíc často dá při přepravě snadno složit.\n\n\n"}
{"id": "189826", "url": "https://cs.wikipedia.org/wiki?curid=189826", "title": "Kyz", "text": "Kyz\n\nKyz (z německého \"kies\") je starý název rudných nerostů kovového vzhledu. Z hlediska chemického složení se jedná o sulfidy, arsenidy nebo sirné soli. Jsou charakterizovány hlavně světlou barvou (světle žlutá, zlatožlutá, zlatá), relativně vysokou tvrdostí (3,5–6,5 na Mohsově stupnici tvrdosti) a nedokonalou až vůbec žádnou štěpností.\n\n"}
{"id": "189835", "url": "https://cs.wikipedia.org/wiki?curid=189835", "title": "Abdomen", "text": "Abdomen\n\nAbdomen může být:\n\n"}
{"id": "189841", "url": "https://cs.wikipedia.org/wiki?curid=189841", "title": "Mistr Třeboňského oltáře", "text": "Mistr Třeboňského oltáře\n\nMistr Třeboňského oltáře je označení pro významného gotického malíře pozdního 14. století, kterého neznáme jménem, a proto je označen podle svého stěžejního díla. Působil na dvoře českého krále Václava IV. a ve službách řádu augustiniánů kanovníků. Výrazně poznamenal vývoj středoevropského malířství vrcholné a pozdní gotiky. Jako hlavní představitel krásného slohu vytvořil nový ideál štíhlé figury s typickou stylizací řasnatého oděvu, s příznačnou lyrikou tváří, gest a postojů.\n\nJeho malby jsou považovány za hlavní příklad české malby krásného slohu, spojujícího skutečné a nadpozemské. Styl vychází z tradice české malby a z poučení malbou italskou. Mistr stylizoval značně protažené a esovitě prohnuté postavy v jemných tenkých oděvech pastelových barev na pozadí labyrintu skalnaté krajiny. Charakteristický byl zjevně i odklon od tehdejší monumentality císařského stylu ke smyslově krásným formám, a proto již v té době se tento styl nazýval krásným.\nLadný pohyb štíhlých postav Mistra Třeboňského oltáře s rytmickou hrou záhybů drapérie, líbezné obličeje světic a klidné výrazy tváří světců jsou parafrázovány i v poezii arcibiskupa Jana z Jenštejna (1350 - 1400), jenž srovnal Pannu Marii s \"\"Venuší oživující krásy\"\" s obdivem k Božímu dílu.\n\nPravděpodobně pražský arcibiskup Jan z Jenštejna doporučil Mistra Třeboňského oltáře řádu augustiniánů-kanovníků v Roudnici nad Labem, pro něž pak malíř opakovaně tvořil. Pro Kostel sv. Jiljí augustiniánského kláštera v Třeboni Mistr na počátku osmdesátých let vytvořil rozměrný křídlový oltář, ze kterého se dodnes dochovaly tři oboustranně malované desky. Jsou vystaveny v expozici Národní galerie v Anežském klášteře v Praze. Zavřený oltář pravděpodobně představoval pašijové scény: \"Kristus na hoře Olivetské\", \"Kladení Krista do hrobu\" a \"Zmrtvýchvstání Krista\". Otevřený oltář byl pravděpodobně doplněn sochami - dřevořezbami v čele s Pannou Marií.\nPůvodní seskupení deskových maleb není známo, stejně tak se můžeme jen dohadovat, které strany desek byly obvykle viditelné a které pouze o svátcích. Je možné, že cyklus doplňovalo Sestoupení Krista do předpeklí, ale vyloučit nelze ani jinou scénu vázající se k tématu.\nNa opačných stranách Třeboňského oltáře vidíme na soklech před zlatým pozadím pod baldachýnovou architekturou trojice svatých:\nStřední deska rozměrného oltáře musela být přes tři metry vysoká. Dodnes se bohužel nedochovala.\nDeskové obrazy Mistra Třeboňského oltáře se vyznačují použitím šerosvitu mezi barevnými rouchy postav a pozadím se zlatými hvězdami na červeném nebi. Takto barevné pozadí je častým motivem v západoevropském umění, zejména u pařížského a franko-vlámského, i další znaky jeho tvorby poukazují na kontakt s dvorským malířstvím francouzského krále Karla V. (synovce císaře Karla IV.).\nLidské postavy zasazuje do šedohnědých krajin, které jen vzdáleně připomínají skutečnou přírodu. To kontrastuje s věrnými skicami ledňáčků, stehlíků, sojek a jiných ptáků.\nHlavním prvkem v kompozici obrazů Mistra Třeboňského oltáře je diagonála, která je dělí na tři části a to tak, že Kristus je vždy uprostřed: klečící při poslední modlitbě na Olivetské hoře nebo je kladen do otevřeného hrobu, zahalený do průhledného oděvu a obklopen svými nejbližšími, či se vznáší nad zavřeným sarkofágem.\nDalší deskové malby přisuzované tomuto gotickému malíři jsou:\n\nJeho příklad od roku 1400 poznamenal široký proud malířství ve Střední Evropě, od Bavorska, Salzburgu, Štýrska, Slezska, Saska, přes Braniborsko až po Franky, zejména Norimberk. S ohlasem se setkáváme také  v Porýní a Francii. Z českých maleb stojí za zmínku \"Cibulkův triptych\" (1380 - 1390) vytvořený pro neznámou soukromou oratoř. Sám Mistr kreslil nebo inspiroval mnohé kreslíře předloh pro vyšívače - krumpéře chrámových textilií. Z inventářů českých kostelů se dochovaly především kasule s dorsálním křížem, prováděným technikou perlové výšivky či technikou tzv. malby jehlou, což je plošná výšivka zlatou nití a pestrobarevnými přízemi. Patří k nim kasule z kláštera benediktinů v Broumově, kasule augustiniánů z Rokycan nebo kasulový kříž ze sbírek Louvru v Paříži. Na dílo Mistra Třeboňského oltáře navazuje roku 1390 malířská dílna pracující pro objednatele z prostředí arcibiskupského dvora a svatovítské kapituly na Pražském hradě.\nMistr Třeboňského oltáře ovlivnil také tvorbu pozdějších a novodobých výtvarníků, básníků a kazatelů. Zejména se k němu hlásil malíř Jan Zrzavý, kterého ovlivnila jak typika tváří, tak zářivá barevnost obrazů a skalnatá krajina. Ze současné poesie se jím dal inspirovat básník Ivan Matoušek ve sbírce \"Poezie\" (2000), kde skladbu \"Marie\" doplňují reprodukce \"Madony roudnické\".\n\nJaroslav Pešina, Umění české gotiky 1350-1420, kapitola desková malba. Praha 1969\n\n\n"}
{"id": "189844", "url": "https://cs.wikipedia.org/wiki?curid=189844", "title": "Mandloňovité", "text": "Mandloňovité\n\nMandloňovité (\"Amygdalaceae\", \"Prunaceae\") je nepoužívaná čeleď rozsáhlého řádu růžotvarých. Dnes se používá čeleď růžovité. \n\nČeleď je zastoupena 450 druhy a to především na severní polokouli. Stromy nebo keře mají střídavé jednoduché listy. Květy vyrůstají jednotlivě nebo ve svazečcích nebo v hroznech. Plodem je peckovice s tvrdým, dřevnatým vnitřním obalem.\n\nrod slivoň (\"Prunus\")\n"}
{"id": "189845", "url": "https://cs.wikipedia.org/wiki?curid=189845", "title": "Jindřich Svoboda (fotbalista)", "text": "Jindřich Svoboda (fotbalista)\n\nJindřich Svoboda (* 14. září 1952 Brno) je bývalý český fotbalový obránce a reprezentant Československa. Je olympijským vítězem z LOH 1980 v Moskvě, kde byl autorem jediné branky finálového zápasu proti NDR.\n\nV sezoně 1977/78 získal mistrovský titul se Zbrojovkou Brno pod vedením Josefa Masopusta.\n\nJindřich se narodil v Brně a vyrůstal v Adamově, kde také vychodil základní školu, vyučil se strojním zámečníkem a v této profesi se chvíli uplatnil ve zdejších Adamovských strojírnách.\n\nJe po něm pojmenován adamovský stadion (Fotbalový stadion Jindřicha Svobody) a 19. června 2014 mu bylo uděleno čestné občanství Adamova.\n\nV roce 1974 byl nominován do reprezentačního kádru hráčů do 23 let. S reprezentací odehrál kvalifikaci na Mistrovství Evropy ve fotbale hráčů do 23 let. V roce 1976 byl nominován do reprezentačního „A“ mužstva ČSSR, za něž sehrál dva zápasy. V roce 1977 se dostal do olympijského reprezentačního výběru, se kterým po zvládnuté kvalifikaci postoupil na olympijské hry v roce 1980 v Moskvě. Zde se proslavil zlatým finálovým gólem do sítě NDR.\n\nFotbal začal hrát ve svých sedmi letech za adamovské žáky. Přes dorostenecké družstvo se dostal až do mužů, za něž začal hrát už jako šestnáctiletý na podzim 1968 a byl u dvou postupů v řadě (1968/69 z I. B do I. A, 1969/70 z I. A do župního přeboru). Za Adamov odehrál 2 ročníky v nejvyšší jihomoravské soutěži (1969/70 a 1970/71).\nPřed sezonou 1971/72 odešel do Dukly Brno na vojnu, kde nastupoval i proti Adamovu. Po dvouleté službě se do Adamova vrátil, na podzim 1973 odehrál za Adast svá poslední 2 soutěžní utkání (v I. A třídě) a přestoupil do Zbrojovky Brno.\nPo 3 utkáních za divizní B-mužstvo byl poprvé povolán k zápasu v první lize. V nejvyšší soutěži odehrál 216 utkání a vsítil 16 branek, v Poháru UEFA nastoupil v 11 zápasech a vsřelil 1 gól (1979/80: 7/1, 1980/81: 4/0).\nPo sezoně 1983/84, v níž se Zbrojovce po sestupu z první ligy v ročníku 1982/83 nepodařil okamžitý návrat zpět a v níž nastupoval jen na jaře, přestoupil do druholigového Gottwaldova (dnes Zlín), kde odehrál dvě sezony.\nV roce 1986 odešel do Rakouska, kde hrál 8 let v nižších soutěžích za SV Gmünd, SV Allensteig a USV Gastern. Po návratu nastoupil do fotbalového klubu v obci Prace. Fotbalovou kariéru ukončil v roce 1996.\n\n\n"}
{"id": "189851", "url": "https://cs.wikipedia.org/wiki?curid=189851", "title": "Mistr vyšebrodského oltáře", "text": "Mistr vyšebrodského oltáře\n\nMistr vyšebrodského oltáře (také \"Mistr Vyšebrodského cyklu\") je označení pro českého malíře vrcholné gotiky, který zatím není znám jménem. Tento anonym se poučil na italské gotické malbě Giottova okruhu a pracoval ve 40. až 50. letech 14. století v Praze na dvoře císaře Karla IV. i pro další objednavatele.\n\nStěžejním dílem Mistra Vyšebrodského oltáře a jeho dílny je Vyšebrodský cyklus – devět deskových maleb z hlavního oltáře klášterního kostela cisterciáků ve Vyšším Brodě. Oltář je v majetku vyšebrodského kláštera, který jej poskytl jako zápůjčku Národní galerii v Praze. Ta jej vystavuje v Anežském klášteře.\n\nOltářní archa byla zhotovena kolem roku 1350. Donátorem obrazů byl Petr I. z Rožmberka, který je ve scéně Narození Páně zachycen klečící v pravém dolním rohu.\n\nOltářní desky jsou malovány temperou na dřevě s křídovým podkladem; dřevěné desky jsou vzadu spojeny svlaky. Námětem je christologický cyklus, podaný ve třech liniích. Výjevy ve spodní úrovni zachycují radostné události ze života Krista (\"Zvěstování\", \"Narození\", \"Klanění tří králů\"), v prostřední linii se nacházejí pašijové výjevy (\"Kristus na hoře Olivetské\", \"Ukřižování\", \"Oplakávání\") a v horní linii jsou to výjevy mystické (\"Zmrtvýchvstání\", \"Nanebevstoupení\", \"Seslání Ducha svatého\").\n\nMistr vyšebrodského oltáře je autorem výjevu Zvěstování a Narození Páně, dalších pět desek maloval jiný umělec. Desky Nanebevstoupení a Seslání Ducha svatého jsou dílem třetího malíře, který byl ještě ovlivněn tradičním byzantským uměním.\n\nDále jsou Mistru Vyšebrodského oltáře přisuzovány deskové malby milostných madon: \"Madona vyšehradská\", \"Madona zbraslavská\", \"Madona strahovská\", \"Madona římská\" a \"Madona z Veveří\". Mistru se připisují také díla malého formátu jako je Diptych z Karlsruhe a Trůnící Madona, kterou roku 2019 na aukci ve francouzském Dijonu zakoupilo Metropolitní muzeum v New Yorku. K okruhu děl spojovaných s touto osobností se řadí desková malba Zvěstování, kterou r. 2017 nabízel aukční dům Döbritz ve Frankfurtu nad Mohanem a kterou posléze získal Nadační fond Richarda Fuxy, jenž o prodeji díla v letech 2018 - 2019 jednal s Národní galerií v Praze. Vysoká částka, kterou měla Národní galerie pod vedením J. Fajta zaplatit, vyvolala značnou diskuzi a pochybnosti.\n\nPodle předlohy Mistra vyšebrodského oltáře či pod jeho vlivem vznikly také některé figurální výšivky, například Antependium z Pirny. Příbuzný výtvarný projev založený na výrazné kresebné linii, \"stavebnicových\" iluzivních architekturách a dalších charakteristických prvcích vykazuje řada dalších památek, jako např. Zlatokorunská deska (madona mezi sv. Kateřinou a Markétou, dnes v AJG, Hluboká), nástěnné malby (např. Roudnice n. L., Holubice, Jindřichův hradec - nást. malby v minoritském kostele, Broumov - nást. malba Klanění tří králů v podvěží klášterního kostela).\n\n\n\n"}
{"id": "189852", "url": "https://cs.wikipedia.org/wiki?curid=189852", "title": "Mari", "text": "Mari\n\nMari bylo starověké sumerské město v Sýrii, dnešní pahorek Tell Hariri, 11 km severozápadně od Abú Kamalu, asi 3 km od západního břehu řeky Eufrat, asi 120 km jihovýchodně od Dair az-Zauru v Sýrii. Osídlení místa vědci předpokládají od 5. tisíciletí př. n. l., jeho rozkvět sahá mezi 2900 př.n.l. – 1759 př.n.l., kdy bylo dobyto Chammurapim. Praotec Židů Abrahám údajně přes Mari cestoval na své pouti z Uru do Země zaslíbené.\n\nMari bylo objeveno roku 1933 na východním okraji Sýrie blízko iráckých hranic. Domorodci sem přišli pohřbít své mrtvé a když začali kopat jámu, narazili mezi kamením na starou sochu. Poté o tom dostaly informaci francouzské orgány, pod jejichž správou tehdy Sýrie byla. Do Tell Harírí byl vyslán konzervátor Louvru R. Dussaud, který doporučil začít s odkrývkou. Správa Louvru sestavila expedici, jejímž vedením pověřila André Parrota a 14. prosince 1933 se zde začalo kopat. Financování akce se ujalo francouzské ministerstvo kultury, ministerstvo obrany zajišťovalo technickou pomoc. Objevy na sebe nenechaly dlouho čekat a již příští měsíc byl objeven Ištařin chrám. 23. leden 1934 je dnem objevení ruin města Mari, nejzápadnějšího cípu sumerské kultury, které se objevuje na Sumerském královském seznamu. Vykopávky probíhaly až do září 1939, kdy je přerušila světová válka, ale v letech 1951 - 1963 práce pokračovaly. Archeologické expedice se tu střídají dosud. Roku 2000 byla odkryta již plocha 1000 x 600 metrů.\n\nVykopávky objevily celkem osm kulturních vrstev, nejvyšší byla z parthské doby, druhá asyrská a novobabylonská, třetí starobabylónská. Pod ní byla vrstva největšího rozvoje města kolem roku 1900 př. n. l. („období králů z Mari“), pátá vrstva patřila \"období ensiů z Mari\", tj. asi z 22. - 21. století př. n. l. Nejstarší, osmá vrstva náležela období současnému s džemdetnasrským. Už z tohoto období jsou základy Ištařina chrámu.\n\nNejvýznamnějším objevem v Mari je přes 25 000 hliněných tabulek v akkadském jazyce psané v klínových znacích. Mnohé z nich byly velmi dlouhé a nepoškozené, takže jejich rozluštění podalo výborný obraz života starověkého sumerského města. Pahorek byl bohatý i na větší či malé sochy. Zobrazovaly bohy, panovníky Mari, válečníky i kněze, ze zvířat hlavně lvy. Nejstarší sochy byly typicky sumerské, na mladších je patrný semitský vliv. Velmi bohatá byla keramika, na nejvzácnějším kousku bylo padesát dekorativních prvků s náměty geometrickými, které byly kombinovány motivy ze světa zvířat - ryb, ptáků, býků, koz, psů, šakalů, někde najdeme i zobrazení lidí.\n\nV Mari byly vykopány čtyři velké chrámy a zikkurat. Obrovský byl královský palác o rozloze dva a půl hektaru. Měl dvě stě padesát místností a dvorů, zdi se dochovaly až do pětimetrové výšky, dokonce mezi nimi byly i nepoškozené brány. Královské komnaty jsou vyzdobeny barevnými freskami, v trůnním sále je vyobrazen vládce přijímající odznaky své moci z rukou bohyně Ištary. Odkrývka paláce trvala čtyři roky. Některého domácího zařízení (kuchyně s krby, spíže, koupelny z keramiky) by se dosud dalo použít.\n\nZvlášť cenné nálezy z Ištařina chrámu pocházejí z doby odpovídající vládě 1. dynastie urské, tj. kolem 26. - 25. st. př. n. l. Vynikajícím dokladem sumerského vlivu v umění je soška hodnostáře Ebich-Ila. Z této doby pocházejí i dvě velké nádoby, které nasvědčují o obchodních stycích s údolím Indu. Odtud zřejmě pocházejí výrobky ze slonoviny. Jsou zde doložena i jména některých marijských vládců.\n\nVykopávky z Mari Parrot popsal v řadě monografií a dvou souborných knihách - \"Mezopotamská archeologie\" (1946) a \"Sumer\" (1960). Z nápisů na tabulkách a sochách sestavil i dějiny města, které končily za nadvlády Parthů na přelomu letopočtu.\n\nMari bylo osídleno nejpozději od 5. tisíciletí př. n. l., ale svůj největší význam získalo během 3. a 2. tisíciletí. Mělo strategicky významnou polohu na řece Eufratu, neboť od něho vedly obchodní cesty na západ do Sýrie a Foinikie i na severovýchod dál podél Eufratu do Malé Asie. Sumerové zde překládali do svých lodí stavební materiál - dřevo a kámen ze severní Sýrie. Po vrcholu, který započal kolem r. 2900 př. n. l., bylo Mari během 24. st. př. n. l. zničeno. Nejznámějším panovníkem tohoto „staršího“ období Mari byl Lamgimari někdy po roce 2600 př. n. l. Zničení města je obvykle připisováno Sargonu I. Akkadskému, ale je možné, že to již byl lagašský lugal Entemena kolem roku 2460 př. n. l., který jako první vládce výboji spojil řadu sumerských měst do jednotného státu. Jiní přičítají zpustošení Mari obchodním konkurentům ze syrského města Ebla.\n\nV době 3. dynastie urské bylo Mari součástí urského státu. K novému vzestupu dochází v Mari až za Amoritů, kteří oblast ovládli na konci doby 3. dynastie urské. Bylo to kolem roku 1900 př. n. l. Amoritští panovníci dovedli Mari k největšímu rozkvětu, jak o tom svědčí obsáhlý archív klínopisných destiček a královský palác. Nejvýznamnějšími vládci byli Jachdunlim, 1825 - 1810 př. n. l. a jeho syn Zimrilim, 1782 - 1759 př. n. l. Tito panovníci se aktivně zapojili do politiky mezopotamských států a současně udržovali přátelské styky se syrskými městy, především s Aleppem.\n\nVýznamným zdrojem bohatství Mari byla úrodná půda neustále rozšiřována výstavbou zavlažovacích zařízení. Hlavním pramenem státních příjmů zůstával obchod. Díky němu marijští vládci získávali měď z Kypru a udržovat styky s Krétou. Obchodní cesty vedly nejen na jih do dolní Mezopotámie, ale i dál do hor Elamu. Městem proudily náklady jako olivy, hrnčířské zboží, porcelán, obilí, dřevo a kámen.\n\nRoku 1810 dobyl Mari asyrský král Šamši-Adad I. a Jachdunlima dal zavraždit. Zimrilim uprchl do Aleppa, hlavního města státu Jamchad. Právě v Mari byla objevena rozsáhlá korespondence Šamši-Adada I., z níž čerpají historikové poznatky o době jeho vlády. Správcem v Mari se v asyrské době stal jeho syn Jasmach-Adad, který byl otcem kárán za netečnost ke svému úřadu. Šamši-Adad ho oženil s dcerou vládce města Katny, uzavíral spojenectví s dalšími syrskými městy proti Jamchadu, odkud mu hrozilo nebezpečí napadení říše.\n\nPo smrti Šamši-Adada I. se rychle zhroutila moc asyrské říše a pod tlakem z města Ešnunna i panství jeho syna v Mari. Do rodného města se vrátil jako nový panovník Zimrilim, jemuž k moci dopomohl jeho tchán, vládce v Jamchadu Jarimlim. I doba Zimrilimovy vlády byla těžká a často musel sáhnout k boji proti polokočovným pasteveckým kmenům. Mari bylo na vrcholu slávy, dokonce vládce Ugaritu na středomořském pobřeží touží uvidět proslavený Zimrilinův palác. Zimrilim udržoval přátelské styky i s babylónským králem Chammurapim. Tomu však stál Zimrilim v cestě za nadvládou v Mezopotámii, a tak asi roku 1759 př. n. l. vytáhl proti Mari, které dobyl a dosadil sem vlastní posádku. O dva roky později nová porážka znamenala definitivní zkázu města. Obyvatelé byli rozprášeni po celé Babylónii a nad slávou Mari se slehla země.\n\nObčané Mari byli známi svým oblečením a účesy, a ačkoliv vzdáleni od jejího centra, byli pokládáni za součást mezopotamské kultury. Obyvatelé Mari uctívali obrovské množství sumerských bohů a bohyň. Bůh bouří Dagan měl sobě zasvěcený chrám, stejně tak bohyně úrody Ištar a Šamaš, bůh Slunce. Šamaš byl pokládán za vševědomcího a vševidoucího. Mnoho pečetí ho znázorňuje stojícího mezi velkými veřejemi. Přes Mari pronikli sumerští bohové i mezi nesumerská města jako Ebla a Ugarit a ovlivnili jejich národní náboženství.\n\n"}
{"id": "189853", "url": "https://cs.wikipedia.org/wiki?curid=189853", "title": "Seznam manželek panovníků Svaté říše římské", "text": "Seznam manželek panovníků Svaté říše římské\n\nSeznam manželek panovníků Svaté říše římské zahrnuje franské královny a panovnice Svaté říše římské, od roku 843 do zániku říše v roce 1806. Francká říše byla rozdělena Verdunskou smlouvou z roku 843 na tři části. Z říše Východofranské (viz mapa), která připadla Ludvíku II. Němci, vznikla roku 962 (korunovace Oty I. Velikého na císaře) Svaté říše římské a později Svaté říše římské národa německého (od r. 1519).\n\nPro přehlednost jsou jednotlivé panovnice řazeny chronologicky a podle dynastií, vládnoucích ve Svaté říši římské.\n\n"}
{"id": "189859", "url": "https://cs.wikipedia.org/wiki?curid=189859", "title": "EXTRA plus", "text": "EXTRA plus\n\nEXTRA plus je slovenský politicko-společenský měsíčník. Vychází od roku 2000, v Evidenci periodického tisku Ministerstva kultury SR má registrační číslo 2360/2000.\n\nVydavatelem měsíčníku byla společnost TATRA MEDIAL, s.r.o., jejímiž majiteli byli Pavel Kapusta a Vladimír Ďurikovič. Od ledna 2009 Extra plus vydává společnost Medialis, s.r.o., jenž vlastní šéfredaktor měsíčníku Pavel Kapusta.\n\nZástupkyní šéfredaktora je Lenka Eremiášová.\n"}
{"id": "189861", "url": "https://cs.wikipedia.org/wiki?curid=189861", "title": "Giulio Ricordi", "text": "Giulio Ricordi\n\nGiulio Ricordi (19. prosince 1840, Milán, Itálie – 6. června 1912, tamtéž) byl italský hudební vydavatel, hudební publicista, malíř a hudební skladatel.\n\nGiulio byl nejvýznamnějším členem vydavatelské rodiny Ricordiů. V roce 1808 založil jeho dědeček Giovanni Ricordi (1785–1853) v Miláně hudební vydavatelství G. Ricordi & C.. Vydavatelství se záhy stalo jednou z nejznámějších hudebních institucí země. Zasloužil se vydávání operních děl skladatelů jako byli Gioacchino Rossini, Vincenzo Bellini, Gaetano Donizetti i mladý Giuseppe Verdi. \n\nGiuliovi se podařilo dovést firmu na obchodní i umělecký vrchol. Byl to muž všestranných zájmů. Působil jako novinář (\"Gazzetta musicale di Milano\"), malíř, návrhář, hudebník a pod pseudonymem Jules Burgmein i jako hudební skladatel. V roce 1879 založil \"Società Orchestrale di La Scala\". Jako hudební vědec výrazně přispíval do prestižních publikací rodinného nakladatelství (\"La biblioteca del pianista, l'Opera Omnia di Frédéric Chopin, L'arte musicale in Italia, Le Sonate di Domenico Scarlatti\").\n\nJeho největší zásluha však tkví v bezkonkurenční hudební předvídavosti a podpoře začínajících hudebních skladatelů, kterým pomáhal k světovému úspěchu. Patří mezi ně Amilcare Ponchielli, Alfredo Catalani, Umberto Giordano i Giacomo Puccini. Pro posledního jmenovaného napsal i libreto k opeře Manon Lescaut a úzce spolupracoval na vzniku opery La bohème. Patrně byl i rozhodujícím podnětem, který vrátil stárnoucího Verdiho k operní kompozici a umožnil tak vznik skvostů operní literatury: Otella a Falstaffa. \n\nS jeho smrtí pomalu končí i éra podnikatelů v umění, pro které nebylo umění pouze zbožím, ale trvalou životní náplní.\n\n\n\n\n"}
{"id": "189868", "url": "https://cs.wikipedia.org/wiki?curid=189868", "title": "Příliš vzdálený most", "text": "Příliš vzdálený most\n\nPříliš vzdálený most (: A Bridge Too Far) je americké válečné drama režiséra Richarda Attenborougha natočené v roce 1977 podle románu \"Vzdálený most\" Cornelia Ryana.\n\nFilm byl natočen podle skutečných událostí. Jednalo se o velice odvážnou a nepovedenou spojeneckou operaci Market Garden, která měla urychlit konec druhé světové války v Evropě na podzim roku 1944 s tím, že bude proveden seskok parašutistů v týlu nepřítele v nizozemském městě Arnhemu.\n\n"}
{"id": "189869", "url": "https://cs.wikipedia.org/wiki?curid=189869", "title": "Silnice I/2", "text": "Silnice I/2\n\nSilnice I/2 je silnice I. třídy spojující Prahu, Kutnou Horu a Pardubice. Délka silnice je 87,026 km. \n\nSilnice vznikla roku 1998 přečíslováním částí silnic II/333 (Praha – Kutná Hora), I/33 (Kutná Hora – Přelouč) a II/322 (Přelouč – Pardubice). Do té doby v českých zemích silnice s tímto číslem po dlouhou dobu neexistovala, neboť původní silnice I/2 (v trase Slavníč – Jihlava – Brno – Břeclav – Bratislava) byla po výstavbě souběžných dálnic degradována na silnice II. třídy (II/523, II/602 a II/425) a číslo 2 bylo zachováno jen na Slovensku.\n\n\n"}
{"id": "189872", "url": "https://cs.wikipedia.org/wiki?curid=189872", "title": "Ferdinand Čatloš", "text": "Ferdinand Čatloš\n\nFerdinand Čatloš (7. října 1895 Liptovský Peter – 16. prosince 1972 Martin) byl příslušníkem československých legií v Rusku v hodnosti velitele bataliónu, slovenský generál, Ministr národní obrany Slovenského státu, po ukončení druhé světové války úředník.\n\nPo vzniku slovenského státu se stal ministrem národní obrany. V roce 1939 velel tažení slovenské armády proti Polsku. V roce 1941 připravoval armádu na boje proti SSSR, do kterých se Slovensko zapojilo v červnu 1941.\n\nRoku 1941 se stal poslancem slovenského sněmu v rámci hromadné kooptace nových poslanců. Mandátu byl zbaven v říjnu 1944.\n\nV roce 1944 vypracoval kontroverzní plán vojenského převratu na Slovensku a nastolení vojenské diktatury. V plánu se mimo jiné psalo: Právě díky jeho snaze bylo zabezpečeno 4. srpna 1944 letadlo, kterým odletěli kapitán Ferjenčík a Karol Šmidke do SSSR. Plán 23. srpna 1944 doručila delegace SNR do Moskvy. Při té příležitosti Čatloš usiloval o navázání spojení s politickými a vojenskými funkcionáři SSSR, stejně jako se slovenským odbojem. Jeho plány však Slovenská národná rada odmítla.\n\nPo vypuknutí Slovenského národního povstání měl 29. srpna 1944 projev zaměřený proti SNP, ve kterém žádal aby vojenské posádky nekladly odpor německým vojskům, která obsazovala Slovensko. Dále též pomohl německým vojskům při odzbrojování bratislavské posádky, posléze však odešel k povstalcům na střední Slovensko. Na rozkaz Jána Goliana byl zatčen a přepraven do Kyjeva a posléze do Moskvy. Národním soudem v Bratislavě byl po válce odsouzen na 5 let vězení. Od roku 1948 až do své smrti pracoval jako úředník v Martině.\n\n\n"}
{"id": "189876", "url": "https://cs.wikipedia.org/wiki?curid=189876", "title": "Pulzně šířková modulace", "text": "Pulzně šířková modulace\n\nPulzně šířková modulace, neboli PWM () je diskrétní modulace pro přenos analogového signálu pomocí dvouhodnotového signálu. Jako dvouhodnotová veličina může být použito například napětí, proud nebo světelný tok. Signál je přenášen pomocí střídy. Pro demodulaci takového signálu pak stačí dolnofrekvenční propust. Vzhledem ke svým vlastnostem je pulsně šířková modulace často využívána ve výkonové elektronice pro řízení velikosti napětí nebo proudu. Kombinace PWM modulátoru a dolnofrekvenční propusti bývá rovněž využívána jako levná náhrada D/A převodníku.\n\nPřenosový signál, který nese informaci o přenášené hodnotě může nabývat hodnot zapnuto/vypnuto tj. log.1/log.0. Hodnota přenášeného signálu je v přenosu \"zakódována\" jako poměr mezi stavy zapnuto/vypnuto. Tomuto poměru se říká střída. Cyklus, kdy dojde k přenosu jedné střídy se říká perioda. Omezením pro PWM je to, že přenos informace je vždy omezen na relativní vyjádření a to 0 – 100 %, to znamená, že musí být znám poměr mezi skutečnou hodnotou a procentuálním vyjádřením. Časové hodnoty střídy se pohybují v sekundách, v milisekundách pro přesnější řízení. Perioda je vždy součtem doby zapnuto a vypnuto. \n\"Příklad řízení vytápění:\"\n\"Pro řízení elektrického topného tělesa se používá elektronický prvek, který má dva stavy: zapnuto/vypnuto.\"\n\nPředstavme si, že chceme s využitím PWM přenést analogové napětí pomocí světlovodu. Modulátor srovnává modulační signál (analogové napětí) s nosným signálem tvořeným střídavým napětím konstantní amplitudy (velkosti) a frekvence, jehož průběh je pilový nebo trojúhelníkový. Modulační signál musí mít podstatně nižší frekvenci než nosný signál. Pokud je okamžitá hodnota modulačního signálu nižší než okamžitá hodnota nosného signálu, modulátor zapne světlo, v opačném případě světlo vypne (výstupním členem bude nejspíše optický vysílač s LED diodou).\n\nNa opačné straně optického vlákna máme optický přijímač, který při rozsvíceném světle připne na výstup kladné napětí, při vypnutém světle záporné napětí o stejné velikosti, jako je amplituda napětí nosného signálu. Pokud toto napětí pustíme přes dolnofrekvenční propust, dostáváme za ní signál podobný modulačnímu signálu na začátku přenosového řetězce.\n\nModulace se často provádí digitálně, ale základní princip zůstává stejný. Hodnota modulačního signálu se ukládá jako číslo do vstupního registru modulátoru a nosný signál je reprezentován hodnotou čítače modulátoru.\n\nTranzistor má nízké ztráty ve dvou provozních stavech. Když je plně vypnutý, nebo když je plně sepnutý. Když je plně vypnutý, je na něm napětí, ale neteče přes něj proud, takže jsou v tomto stavu jeho ztráty nulové. Když je plně sepnutý, může přes něj téct proud, ale je na něm pouze saturační napětí, které je poměrně nízké, takže jeho ztrátový výkon je v tomto stavu rovněž nízký. Protože při každém zapnutí nebo vypnutí přechází tranzistor přes oblast vysokých ztrát, s frekvencí spínání ztráty rostou. Díky možnosti přenést dvouhodnotově modulovaný signál při dané spínací frekvenci dnes patří pulsně šířková modulace k základním technikám, na kterých stojí současná výkonová elektronika.\n\nTéměř všechny současné DC/DC měniče, měniče frekvence nebo střídače využívají nějakou formu pulsně šířkové modulace. Například střídač může připojovat na stejnosměrný elektromotor pulsně-šířkově modulované napětí. Rozptylová indukčnost motoru se pak chová jako dolnofrekvenční propust, takže proud a tedy i moment motoru je spojitý.\n\nPodobně se PWM používá u měničů frekvence s třífázovými elektromotory. Indukčnost motoru zde rovněž působí jako dolnofrekvenční propust, tři fáze motoru jsou připojeny na tři pulsně-šířkově modulovaná napětí. Motor se při dostatečně velké nosné frekvenci modulace chová podobně, jako by na něj přiložená napětí nebyla modulovaná. Vzhledem k tomu, že nulový vodič motoru se nezapojuje, rozhodující jsou pouze rozdíly napětí (tj. okamžitá sdružená napětí) vstupující do modulátorů.\n\nVe spotřební elektronice mohou využívat PWM tzv. zesilovače třídy D, jejichž hlavní výhodou jsou nízké ztráty, což vede k úspoře energie a ke snížení rozměrů zařízení. To má význam zvláště u přístrojů napájených z baterie.\n\nNosná frekvence modulace bývá většinou konstantní, ale nemusí tomu tak být vždy. Například některé\nstřídače pro řízení motoru mohou záměrně každou periodu náhodně měnit frekvenci nosného signálu, aby bylo redukováno nepříjemné pískání motoru souvisící s nosnou frekvencí modulace.\n\nModulovanou veličinou je většinou napětí – pak mluvíme o měničích s napěťovým meziobvodem. Mnohem řidčeji se používá modulace proudu – pak mluvíme o měničích s proudovým meziobvodem.\n\n\n"}
{"id": "189877", "url": "https://cs.wikipedia.org/wiki?curid=189877", "title": "Bratroňov", "text": "Bratroňov\n\nNázev Bratroňov má více sídel:\n"}
{"id": "189879", "url": "https://cs.wikipedia.org/wiki?curid=189879", "title": "Hlavňov", "text": "Hlavňov\n\nNázev Hlavňov má více sídel:\n"}
{"id": "189882", "url": "https://cs.wikipedia.org/wiki?curid=189882", "title": "Bečov nad Teplou (hrad)", "text": "Bečov nad Teplou (hrad)\n\nBečov nad Teplou () je hrad a zámek ve stejnojmenném městě jižně od Karlových Varů. Hrad stojí nad hlubokým údolím obklopený vysokými lesnatými kopci které patří k Slavkovskému lesu a Tepelské vrchovině. Hrad obtéká ze dvou stran řeka Teplá a z třetí strany je oddělen Dolským, dříve Hlubokým potokem. V údolí se nachází město Bečov nad Teplou. Hrad je spolu s přilehlým zámkem chráněn jako kulturní památka a od roku 1995 jako národní kulturní památka.\n\nBečovský hrad vznikl nad osadou Bečov na začátku 14. století. Chránil důležitou křižovatku zemských cest a snad sloužil původně jako celní místo. V této oblasti založili páni z Oseka řadu kolonizačních středisek už ve 12. století. Hrad Bečov byl střediskem panství, k němuž náležela největší část Slavkovského lesa, kde se těžilo stříbro, cín a jiné kovy. Již v roce 1314 je znám jako sídlo Boreše z Oseka a Rýzmburka. Právě z dolováním cínu souviselo založení Horního Slavkova (po roce 1335). V roce 1399 vydali Rýzmburkové (původně páni z Oseka) první privilegia pro město Bečov, které vzniklo pod hradem na místě bývalé slovanské osady.\n\nRoku 1407 prodali Rýzmburkové bečovské panství spolu s řadou dalších statků v této oblasti Oldřichu Zajícovi z Házmburka který jej už roku 1411 prodal míšeňskému purkrabímu Jindřichovi Staršímu z Plavna, který patřil k nepřátelům krále Václava IV. a později husitů. V roce 1424 zastavil Jindřich z Plavna Bečov Erkingerovi ze Seinsheimu, předkovi Schwarzemberků. Seinsheim dostal Bečov jako opěrný bod proti husitům a držel zde velkou posádku, ale už v roce 1430 vyplenil hrad husitský hejtman Jakoubek z Vřesovic, ale neosadil jej posádkou. Roku 1437 prodal Seinsheim Bečov svému zeti Matěji Šlikovi z Holíče. Ten jej prodal pánům z Plavna, kteří zde vládli do konce 15. století.\n\nV roce 1495 koupili bečovské panství Pluhové z Rabštejna, kteří jej vlastnili až do roku 1547. Za šmalkaldské války (1546–1547) vlastnil hrad Kašpar Pluh z Rabštejna, který stál v čele stavovského povstání proti Ferdinandu I., protože se obával o své velké zisky z cínových dolů. Česká stavovská hotovost z roku 1547 se měla shromáždit v okolí Bečova nad Teplou pod vedením Kašpara Pluha, aby zabránila vpádu císařského vojska do Čech, ale mnoho posil nedorazilo. Po porážce německých evangelíků v bitvě u Mühlberka v dubnu 1547 byl Kašpar Pluh z Rabštejna odsouzen k smrti a konfiskaci majetku a zachránil se útěkem do Míšně, kde zůstal až do smrti Ferdinanda I. (1564) a nástupu jeho syna Maxmiliána II. Potom se vrátil do Čech a žil v Sokolově, kde v roce 1585 zemřel.\n\nZkonfiskované bečovské panství zastavil Ferdinand I. nejprve Jindřichu IV. z Plavna (1554), roku 1558 je znovu zastavil, tentokrát Jindřichu Šlikovi z Holíče. Roku 1573 je císař Maxmilián II. zastavil bečovské obci, ale už v roce 1577 zastavil císař Rudolf II. panství Šebestiánu Šlikovi z Holíče, majiteli falknovského panství, jehož rod se (na rozdíl od loketských Šliků) povstání nezúčastnil. Největší část Slavkovského lesa a nejbohatšími doly na cín si císař ponechal. Horní Slavkov se stal v roce 1597 královským horním městem a roku 1615 majitelem celého bečovského panství a zástavním držitelem Karlových Varů.\n\nKonec rozkvětu bečovského panství učinila třicetiletá válka. Bečov byl jedním z hradů, kde se dlouho (1620–1621) držela stavovská (mansfeldská) posádka. Panství bylo slavkovským měšťanům za jejich účast na stavovském povstání zkonfiskováno a roku 1624 prodáno císařskému sekretáři Gerhardovi z Questenberka. V roce 1648 přepadl Bečov švédský generál Königsmarck, který hrad dobyl a posádku zajal. Hrad byl velmi poškozen a dále sloužil jako hospodářské skladiště. Spory královské vrchnosti z horníky vedly v roce 1680 k povstání na Bečovsku a Slavkovsku, které bylo krutě potlačeno. Questenberkové vymřeli roku 1752 a bečovské panství získal Dominik Ondřej II. z Kounic a Rietbergu, který se psal po svých předcích i z Questenberka. V tomtéž roce se Marie Terezie vzdala všech korunních práv na Bečov, který se tak stal dědičným panstvím (až do roku 1945).\n\nV roce 1985 byl v prostoru hradní kaple v rámci pátrání Veřejné bezpečnosti nalezen a vyzvednut relikviář svatého Maura, který zde byl ukryt v roce 1945. Relikviář představuje nejvýznamnější románskou klenotnickou památku u nás a vedle korunovačních klenotů je také nejvýznamnější klenotnickou památkou u nás vůbec. Od roku 2002 je relikviář po předchozím restaurování opět umístěn v Bečově nad Teplou, tentokrát v prostoru nedalekého zámku.\n\nStředověký hrad se rozkládá na ostrožně, stoupající od jihovýchodu k severozápadu. Zatímco na jihozápadě spadá svah prudce dolů, na severovýchodě klesá terén velmi pozvolna. Jádro hradu tvoří na jihovýchodě zbytky okrouhlé věže, za ním je situovaný mohutný nepravidelně obdélný objekt tzv. Pluhovských domů a na nejvyšší části ostrožny se tyčí dvojice hranolových věží srostlých pomocí spojovacího křídla v jeden celek. Východní věž obsahuje hradní kapli s významnými nástěnnými malbami, mohutná západní věž pak řadu obytných místností. Je zde dochována řada pozdněgotických kamenických článků, například portálů a také zbytky malířské výzdoby. Na jihozápadě pak hradní jádro doplňuje budova klasicistních stájí. Jižněji se nachází barokní zámek s přilehlou terasovou zámeckou zahradou.\n\nZřejmě už ze 13. století se jako nejstarší část hradu zachoval spodek okrouhlé hradní věže o průměru jedenácti metrů, postavené na skále při jižním okraji hradního jádra, které „elasticky“ obepínala hradba. Nejpozději ve čtrnáctém století došlo ke vzniku dvojprostorového, ke hradbě přilehlého paláce, který se dodnes v přestavěné podobě dochoval ve střední části tzv. Pluhovských domů. Ten byl později ještě rozšiřován přístavbami. Kolem roku 1400 byla v hranolové věži vybudována obdélná gotická hradní kaple Navštívení Panny Marie. Vysvěcena byla dne 14. května 1400. Je zaklenuta dvěma poli křížové žebrové klenby. Kaple je vybavena významnou malířskou výzdobou. Na klenbě jsou namalovány symboly čtyř evangelistů, Slunce, Měsíc a hvězdy, na jednom svorníku je rýzmburský znak, na druhém čtyřlistý ornament. V rozích jsou větvičky s lupeny. Malby na stěnách představují 17 biblických výjevů (např. Kalvárie, Zvěstování Panny Marie, Narození Krista, Klanění Tří králů, Svatý Kryštof aj.).\n\nV letech 1502–1547 provedli Pluhové rozsáhlou přestavbu hradu. V této etapě vznikla druhá, obdélná hradní věž. Jedná se o klasický donjon, tj. palácovou obytnou věž. V následujícím období pak obě věže spojilo nižší spojovací křídlo s valeně zaklenutým sklepem vytesaným zčásti ve skále. Prostory v horních patrech obou obytných věží byly spojeny pozdně gotickými portály a osazeny arkýřovými okny. Do kaple byly vybourány nové vstupní otvory ze sousedního spojovacího křídla. Z této doby pochází i gotický portál kaple s pluhovským erbem. V období renesance došlo k dalšímu rozšíření a výrazné přestavbě hradního paláce, tzv. Pluhovských domů. Palác po této přestavbě obsahoval veliké reprezentativní sály osvětlované rozměrnými zdvojenými renesančním okny. Obytným účelům v této době sloužil donjon. V severní části Pluhovských domů byla pak v této době umístěna hradní kuchyně, jejíž relikty odhalil nedávný archeologický výzkum.\n\nBěhem třicetileté války hrad značně zchátral. Už roku 1623 musela být větší, horní část okrouhlé věže pro zchátralost zbourána. V roce 1656 vypracoval vojenský velitel hradu, Jan Lacron, rozsáhlý plán nového opevnění, z něhož byla dokončena jen velká (Lacronova) bašta s příkopem. V 18. století došlo k dalšímu odbourání čelní okrouhlé věže, takže z ní zbylo 6 m vysoké torzo s gotickým soklem a kounicko-questenberským znakem. Ve třicátých letech 19. století došlo k výrazné klasicistní přestavbě Pluhovských domů, která však téměř setřela gotickou a renesanční podobu někdejšího hradního paláce.\n\nK nevelkým stavebním úpravám došlo v letech 1861–1865 podle projektu architektů Josefa Zítka a Josefa Mockera. Oba stavitelé předložili majiteli hradu Beaufortovi projekty na radikální přestavbu středověkého sídla v duchu romantického historismu. Beaufort však s návrhy nesouhlasil a hrad si tak dodnes zachoval svou historickou podobu. Na přelomu devatenáctého a dvacátého století byla do dvorní fasády Pluhovských domů druhotně umístěna řada pozdně gotických a raně renesančních portálů. Pocházejí z Nového dvora a toužimského zámku.\n\nPo roce 1945 hrad opět chátral. V šedesátých letech došlo dokonce k odstranění části historické zástavby mezi Pluhovskými domy a spojovacím křídlem hranolových věží. Od sedmdesátých let probíhala postupná, památkově ne zcela citlivá a dodnes nedokončená rekonstrukce Pluhovských domů.\n\n\n"}
{"id": "189884", "url": "https://cs.wikipedia.org/wiki?curid=189884", "title": "Armand de Turenne", "text": "Armand de Turenne\n\nArmand Jean Galliot Joseph de Turenne (1. dubna 1891, Le Mans, Francie – 10. prosince, Paříž) byl 19. nejúspěšnějším francouzským stíhacím pilotem první světové války s celkem 15 uznanými a 5 pravděpodobnými sestřely.\n\nSloužil postupně u escadrille GB.1, N.48 a SPA.12.\n\nBěhem války získal mimo jiné tato vyznamenání: Médaille militaire, Légion d'honneur, francouzský Croix de Guerre, britský Military Cross a belgický Croix de Guerre.\n\n"}
{"id": "189886", "url": "https://cs.wikipedia.org/wiki?curid=189886", "title": "Šachový turnaj v Linaresu", "text": "Šachový turnaj v Linaresu\n\nŠachový turnaj v Linaresu ( \"Ajedrez en Linares\", často jen \"Linares\") byl každoroční špičkový velmistrovský turnaj, který se konal ve španělském městě Linares v Andalusii.\n\nNa konci 20. století se stal jedním z největších šachových turnajů světa a řadil se do silné trojice s turnajem v Dortmundu a turnajem ve Wijku aan Zee. Konal se obvykle v průběhu února, naposledy se uskutečnil v roce 2010.\n\nTurnaj byl založen v roce 1978 a již třetího ročníku se zúčastnil tehdejší mistr světa Anatolij Karpov a vyhrál. V té době se turnaj konal pravidelně jednou za dva roky až do roku 1985. O dva roky později Linares hostil finále zápasů kandidátů mistrovství světa mezi Karpovem a Andreiem Sokolovem. Od roku 1988 se koná každoročně s výjimkou roku 1996, kdy se konalo mistrovství světa žen.\n\nZvláštností turnajového systému v Linaresu je od roku 1998 dvoukolový systém – hráči se utkávají každý s každým dvakrát, jednou s bílými, jednou s černými figurami. Od roku 2006 se první polovina turnaje koná v mexickém městě Morelia.\n\nV roce 2011 se turnaj nekonal. Přestože v létě roku 2011 vyjádřil starosta Linaresu přesvědčení, že se za rok turnaj zase vrátí, byl v březnu následujícího roku znovu oficiálně zrušen z důvodu nedostatku volných vhodných termínů.\n\nDo roku 2007 včetně hrál v Linaresu jen jeden reprezentant Československa nebo České republiky. Vlastimil Hort v roce 1983 získal osmé místo. Lubomír Kaválek nastoupil v turnaji už v roce 1981, ale obsadil šesté místo v barvách USA.\n\n\n"}
{"id": "189887", "url": "https://cs.wikipedia.org/wiki?curid=189887", "title": "Jean Sardier", "text": "Jean Sardier\n\nJean Marie Luc Gilbert Sardier (5. května 1897, Riom – 7. října 1976) byl 20. nejúspěšnějším francouzským stíhacím pilotem první světové války s celkem 15 uznanými sestřely.\n\nSloužil u escadrille N.77, později přejmenované na SPA.77. Od července 1918 pak velel SPA.48.\n\nZ jeho 15 sestřelů bylo 5 balónů.\n\nBěhem války získal mimo jiné tato vyznamenání: Médaille militaire, Légion d'honneur, Croix de Guerre, americký Distinguished Service Cross a britský Military Medal.\n\nZa druhé světové války kolaboroval s nacisty.\n\n"}
{"id": "189891", "url": "https://cs.wikipedia.org/wiki?curid=189891", "title": "Aelbert Cuyp", "text": "Aelbert Cuyp\n\nAelbert Jacobsz Cuyp [kejp] (20. října 1620, Dordrecht – 15. listopadu, 1691, Dordrecht) byl holandský malíř, krajinář sedmnáctého století.\n\nVe svém malířském díle Cuyp pochopitelně navazuje na předchozí holandské krajináře „zlatého věku“, především na Hercula Segherse, Salomona van Ruysdael, Jana van Goyen, ale velmi výrazně také na malíře venkovského žánru a zvířat Paula Pottera.\n\nAelbert Cuyp je nejslavnějším malířem, pocházející z umělecké rodiny Cuypů. Jeho otec Jacob Cuyp (1594–1651/52) mu byl zároveň učitelem. Specializoval se na malbu holandského venkova, především v pozdním odpoledni a v brzkém ránu.\n\nSluneční světlo jeho obrazů působí realističtěji než sama předloha, zdůrazňujíc i nejmenší části krajiny osvětlené zlatým světlem. Cuyp maluje veliké, panoramatické obrazy holandské krajiny, ovšem pečlivě prokreslí každé snítko trávy, každý list. Všímá si kresby a lesku koňské hřívy i rohů krav, které klidně leží a přežvykují na břehu potoka, přesně podá klobouky vesničanů, kožené řemínky koňského postroje i přezky na botech šlechticů. To všechno Cuyp zachycuje v pečlivě inscenované prostorové jímce bohatě prozařované světlem. Způsob, budování prostoru a postav i práce s barevnými pastami barev je zde zcela virtuózní. Zároveň v jeho díle bychom marně obtížně hledali temné, noční krajiny, jaké má Aernout van der Neer či Jacob van Ruisdael, tím méně takřka monochromní barevnost Jana van Goyen. Barevné kvality Aelberta Cuypa jsou zcela jiné, neboť jeho krajiny jsou zpravidla jasné, čisté a světlé, malované za použití plnobarevné palety.\nTaké Cuypovy kresby jej ukazují jako zcela svrchovaného tvůrce. Způsob, kterým své kresby lehce lavíruje hnědozlatým inkoustem dobře vystihuje prostor v pohledech na Dordrecht či Utrecht. Cuyp mohl své kresby chápat jako dokončená díla, ovšem spíše se jednalo o přípravné práce pro olejem malované obrazy. To je ostatně v baroku zcela běžná praxe. Zatímco kresby vznikaly přímo v plenéru, definitivní obrazy byly vytvářeny na jejich základě až v umělcově ateliéru. To lze doložit i v obrazech samotného Aelberta Cuypa, protože na jednotlivých plátnech lze najít totožná místa krajiny, avšak namalovaná ve zcela odlišných kontextech.\nAčkoli je Cuyp běžně řazen mezi krajináře, jeho náměty patří částečně také do žánrové malby. Kromě vyslovených pohledů na města, přístavy, skupiny lodí na klidné hladině či venkovské krajiny, zpravidla s řekou a pasoucím se dobytkem, totiž maluje také obrazy, jejichž středem je skupina postav či dokonce jenom zvířat, například krav u vody. Někdy dokonce musíme mluvit až o jakémsi „zvířecím portrétu“.\n\nCyupovy krajiny přitom nejsou realistickým zobrazením. Na rozdíl od malířů, jakými byl již zmíněný krajinář Jan van Goyen totiž své obrazy komponoval jako částečně fantaskní a vymyšlené krajiny s množstvím kopců a skalními stěnami nad mořem. Tento rys Cuypovy tvorby lze chápat jako vědomý tradicionalismus, neboť takovým způsobem se krajiny malovaly spíše v šestnáctém století.\n\nCuyp své kresby a obrazy signoval, ale zřídka je opatřoval datací. Proto je velmi obtížné sestavit alespoň relativní chronologickou řadu a brání to i možnostem uspokojivě sledovat v jeho díle vývoj, proměny a umělecký růst. Značné množství děl je mu pouze připsáno. Některé z nich proto zřejmě ve skutečnosti vytvořili méně významní krajináři tohoto období, například Abraham Calraet (1642–1722), jehož iniciály \"A.C.\" mohou být mylně považovány za Cuypovu signaturu.\nCuyp svým dílem ovlivni anglické malířství 18. století, například Johna Constabla, který se částečně vrací ke krajině budované pomocí lokálního tónu a výrazně se snaží o realistické zobrazení.\n\nKvality Cuypova malířského díla však byla oceněna i jinak. Jeho \"Říční krajina\" (1660), jedno z nevýznamnějších Cuypových děl se totiž stalo jedním z obrazů použitých na známé řadě krabic s čokoládovými bonbóny (Chocolate box art) firmy Cadbury, která na těchto krabicích reprodukuje mistrovská díla výtvarného umění.\n\n\n"}
{"id": "189893", "url": "https://cs.wikipedia.org/wiki?curid=189893", "title": "Šachový turnaj ve Wijku aan Zee", "text": "Šachový turnaj ve Wijku aan Zee\n\nŠachový turnaj v nizozemském městě Wijk aan Zee je prestižní šachový turnaj hraný každoročně na předměstí Beverwijku. Turnaj se zde koná už od roku 1938 a již před koncem 20. století si zajistil spolu s turnajem v Linaresu a turnajem v Dortmundu pověst nejkvalitnějšího turnaje světa. Přezdívá se mu \"šachový Wimbledon\".\n\nTurnaj se do roku 1999 jmenoval \"Turnaj Hoogovens\" podle nizozemské hutní společnosti. Po jejím spojení s britskou British Steel vznikla společnost Corus Group, která dala turnaji nové jméno \"Corus Chess Tournament\". V roce 2011 získal turnaj po novém vlastníku oceláren Tata Steel opět nové označení \"Tata Steel Chess Tournament\". Šachové veřejnosti je ale nejlépe známý podle jména místa konání jako \"turnaj ve Wijku aan Zee\". Obvykle se také tímto názvem označuje jen hlavní turnaj, i když ve skutečnosti se jedná o šachový festival s celou řadou menších turnajů nejrůznější úrovně, od profesionálních uzavřených turnajů až pro turnaje pro příchozí.\n\nFestival obsahuje kromě hlavního velmistrovského turnaje několik (v roce 2007 dva) další uzavřené turnaje, fungující rovněž jako kvalifikace pro superturnaj na příští rok. Dále se v průběhu hraje řada otevřených a jiných doprovodných turnajů.\n\nHlavní turnaj je pravidelně pořádaný systémem každý s každým, výjimkou byl rok 1993, kdy vyřazovacím pavoukem prošel k vítězství Anatolij Karpov, experiment se ale neudržel.\n\nJen dva hráči, kteří patřili mezi mistry světa do rozštěpení mistrovství v roce 1993, turnaj nevyhráli – Vasilij Smyslov a Bobby Fischer.\n\nPrvním Čechem v hlavním turnaji byl Čeněk Kottnauer, v roce 1947 obsadil samostatné třetí místo, turnaje se zúčastnil i v letech 1948 (dělil 8.-9. místo), 1954 (po emigraci do Velké Británie dělil 7.-8. místo) a 1962 (dělil 4.-5. místo).\n\nMiroslav Filip v roce 1966 obsadil šesté místo se 7,5 body z 15 partií.\n\nNejlepšího výsledku v historii turnaje ve Wijku zaznamenal ale z Čechů Vlastimil Hort, který se v roce 1968 umístil na dělené druhé příčce (9 bodů z 15 partií), výsledek zopakoval v letech 1970 (10,5 z 15) a 1975 (10 z 15, půl bodu od vítězství), kromě toho byl ještě třetí v roce 1972 a čtvrtý v letech 1973, 1982 a 1983.\n\nDále se turnaje zúčastnili Lubomír Kaválek (nejlépe v barvách USA čtvrtý v roce 1970 a 1975), Jan Smejkal (třetí v roce 1975) a slovenský šachista v barvách Československa Ľubomír Ftáčnik (jedenáctý v roce 1985).\n\nTurnaj v roce 1975 byl z českého pohledu obzvlášť úspěšný, když za Maďarem Portischem skončil o půl bodu zpět druhý Hort, třetí Smejkal ztrácel na vítěze bod a čtvrtý Kaválek (již za Spojené státy) bod a půl.\n\nPo dvacetiletém čekání na dalšího Čecha se do soupisky turnaje vrátil v roce 2007 David Navara, zvítězil nad budoucím mistrem světa Magnusem Carlsenem a obsadil konečnou sedmou pozici. V roce 2012 skončil třináctý, když jedinou výhru zaznamenal proti vítězi turnaje Aronjanovi. Potřetí se turnaje zúčastnil v roce 2016 a skončil desátý, jedinou výhru si tentokrát připsal proti Caruanovi, který v turnaji obsadil druhou příčku, s úřadujícím mistrem světa Carlsenem remizoval.\n\nNejúspěšnějším hráčem historie turnaje je se sedmi vítězstvími norský velmistr Magnus Carlsen.\n\nBeverwijk:\nWijk aan Zee:\nCorus Chess Tournament:\nTata Steel Chess Tournament:\n\n"}
{"id": "189904", "url": "https://cs.wikipedia.org/wiki?curid=189904", "title": "Zajištěná cesta", "text": "Zajištěná cesta\n\nZajištěná cesta (nazývaná také ferrata podle italského označení \"Via Ferrata\", časté je i německé označení Klettersteig, v praxi se prosazuje český pravopis feráta ) je cesta v nepřístupném, obvykle horském terénu, která je vybavena jisticím ocelovým lanem, železnými stupy, případně dalšími pomůckami pro výstup. Cílem takových úprav je zpřístupnění terénu i návštěvníkům, kteří nemají zkušenosti s horolezeckými výstupy.\nZajištěné cesty umožňují bezpečné zdolání i náročných horolezeckých částí díky fixnímu jištění.\n\nJisticí lano, v pravidelných intervalech spolehlivě ukotvené k pevné skále, slouží k zavěšení karabiny ze soupravy pro samojištění. Průběžné jisticí lano bývá u cest nejnižších obtížností používáno jako zábradlí – k přidržení rukou pro případ uklouznutí – zejména za mokra, na zbytcích sněhu nebo při námraze. Používá se i na přístupových cestách k horským chatám, kde prochází řada turistů.\n\nFixní lana na ferratách jsou různé síly – většinou v rozmezí 12 – 22 mm.\n\nDalšími umělými pomůckami bývají žebříky, řetězy, kramle, stupačky, lávky a čepy. Slouží jako stupy a chyty v místech, kde přirozený terén neposkytuje přirozené stupy a chyty.\n\nOznačení obtížnosti se liší podle zvyklostí v konkrétní horské oblasti. Obtížnost se určuje podle obtížnosti nejtěžšího místa, celkové délky feráty a dalších okolností, které usnadňují nebo naopak zhoršují lezení.\n\nPříklady značení obtížnosti:\n\n\nObvykle se používá rakouské značení. V některých oblastech Česka se však lze setkat se značením cest odchylným asi o jeden stupeň. Stejná obtížnost cesty je v tomto případě v Česku označena nižším stupněm, než by byl použit v Rakousku. To znamená, že cesta, která by v Rakousku nesla označení obtížnosti D, je v tomto případě označena jen jako C. Uvedený způsob posunutého značení je použit zejména na cestách v Ústeckém a Středočeském kraji. \n\nČeské cesty jsou často značeny jen jako celek a pro jednotlivé části není vzhledem k jejich krátké délce značení obtížnosti uváděno. Pro značení obtížnosti je také často na rozdíl od Rakouska zohledňována celkově kratší délka cest, což má za následek shora uvedené nižší hodnocení. V některých případech by to mohlo vést k podcenění obtížnosti nejtěžšího místa. O tomto způsobu značení se v popisech daných cest zmiňují i některé rakouské servery, např. \n\n\nnové italské značení:\n\nZákladním vybavením na výstup je sedací úvaz v kombinaci s hrudním úvazem (případně celotělový úvaz), horolezecká helma, ferátový jistící set včetně tlumiče pádu a ferátových karabin, odsedávací smyčka s horolezeckou karabinou. Doporučené jsou rukavice. \n\nNa feráty se doporučuje nosit lano o délce cca 20 m, slaňovací a jistící pomůcky pro osoby, pro něž je feráta obtížná tak, že ji zdolají jen s největším vypětím sil. Lze ho použít pro spuštění osoby, dopomoc při výstupu, případně transport zraněných nebo vyčerpaných.\n\nDalší vybavení je stejné, jaké využívají všichni lidé, kteří se pohybují na horách a skalách - např. mapa, navigační přístroj GPS, mobilní telefon, lékárnička, píšťalka, nouzová zásoba jídla a pití, záložní oblečení, na delších túrách bivakovací vak.\n\nZajištěné cesty nejsou obvyklé jen v Alpách. Nalezneme je také v pohořích nealpských zemí jako např. na Slovensku, v Polsku (Orla Perć), Rumunsku, Bulharsku, Španělsku (Pyreneje) aj.\n\nMalá Fatra, Roháče, Vysoké Tatry, Nízké Tatry, Slovenský ráj, Fagaraš, Retezat, Piatra Craiului Kremnické vrchy\n\nRila, Pirin\n\nHistorie ferrat má více než 150letou tradici. Mnoho cest využívaných dnes jako Via ferrata jsou dávné zajištěné vojenské cesty, které umožňovaly a usnadňovaly někdejším vojákům, bojujícím často i na vrcholech hor, výstupy k jejich stanovištím. Vytvoření první opravdové ferraty je datováno na rok 1843 na normálce na vrchol Hoher Dachstein v Rakousku. Za stejným účelem a ve stejném duchu byla v roce 1869 zajištěna klasická cesta na Grossglockner a od roku 1880 se začínaly objevovat krátké zajištěné úseky ve východních stěnách Brenty. Všechny tyto cesty byly dílem DÖAV (\"Deutscher und Österreichscher Alpenverein\"; česky \"Rakousko-německý alpinistický spolek\"), protože do roku 1918 byla celá tato oblast součástí Rakouska-Uherska.\n\nPrvní světová válka v letech 1915–1918 způsobila dočasný pád turismu, ale rakouští i italští vojáci budovali při střežení hranic ve stěnách dolomitských vrcholů žebříky, dolovali galerie a tunely a exponovaná místa opatřovali lany. Mnoho cest potom navázalo na vojenské buď jen zčásti, nebo zcela. V současnosti jsou budovány ferraty nové generace, které nemají návštěvníkovi průstup usnadnit, ale naopak obtíže spíše vyhledávají.\n\n\n"}
{"id": "189905", "url": "https://cs.wikipedia.org/wiki?curid=189905", "title": "Gašerbrum II", "text": "Gašerbrum II\n\nGašerbrum II (urdsky گاشر برم -2, transliterováno \"Gāšerbrum-2\", čínsky 加舒尔布鲁木II峰, pinyin \"Jiāshūěrbùlǔmù II fēng\", český přepis \"Ťia-šu-er-pu-lu-mu II feng\") je třináctá nejvyšší hora světa a pátá nejvyšší hora Pákistánu. Název pochází z místního jazyka baltí, kde \"rgasha\" znamená \"krásný\" a \"brum\" znamená \"hora,\" dohromady tedy \"Krásná hora.\" Někdy bývá také nazývána K4.\n\nHora je součástí masívu Gašerbrum, který se nachází na hranici mezi Pákistánem a Čínou v pohoří Karákóram (v západní části Himálaje).\n\nVe stejné době vystupují na vrchol klasickou cestou dvě polské horolezkyně – Halina Krüger-Syrokomska a Anna Okopinska (první samostatný ženský výstup na osmitisícovku), zatímco Janusz Onyszkiewicz, Leszek Cichy a Krzysztof Zdzitowiecki zlézají horu od severozápadu ze sedla mezi Gašerbrum II a Gašerbrum III (na tento sousední vrchol později Poláci jako první vystupují také).\n\n\n\n\n"}
{"id": "189906", "url": "https://cs.wikipedia.org/wiki?curid=189906", "title": "Interpret", "text": "Interpret\n\nSlovo interpret může mít více významů:\n"}
{"id": "189912", "url": "https://cs.wikipedia.org/wiki?curid=189912", "title": "Maltská konvence", "text": "Maltská konvence\n\nMaltská konvence neboli Úmluva o ochraně archeologického dědictví Evropy byla podepsána v maltské Vallettě 16. ledna 1992. Úmluva vstoupila v platnost dne 25. května 1995.\n\nCílem úmluvy je ochraňovat archeologické dědictví „\"jako zdroj evropské kolektivní paměti a jako nástroj historického a vědeckého studia\"“. Součástí archeologického dědictví jsou podle Maltské konvence jakékoli stopy po lidstvu z minulých období, jejichž uchování a studium umožňuje sledovat vývoj historie lidstva a jeho vztah k přirozenému prostředí. To zahrnuje veškeré stavby, konstrukce, skupiny budov, zastavěná území, movité objekty a další památky, nacházející se jak na souši, tak pod vodou.\n\nZúčastněné strany se zavazují právně zajistit ochranu archeologického dědictví a zabránit nezákonným a neodborným vykopávkám i jinému narušování archeologického dědictví. Při archeologickém výzkumu by měly být upřednostňovány nedestruktivní metody.\n\nJménem České republiky byla Úmluva podepsána ve Štrasburku dne 17. prosince 1998. Po schválení smlouvy Parlamentem ČR a podepsání prezidentem byla ratifikační listina uložena u generálního tajemníka Rady Evropy 22. března 2000. Pro Českou republiku vstoupila Úmluva v platnost dne 23. září 2000.\n\n"}
{"id": "189929", "url": "https://cs.wikipedia.org/wiki?curid=189929", "title": "Marius Ambrogi", "text": "Marius Ambrogi\n\nMarius Jean Paul Elzeard „\"Marc\"“ Ambrogi (9. června 1895, Marseilles – 25. dubna 1971) byl 21. nejúspěšnější francouzský stíhací pilot první světové války s celkem 14 uznanými sestřely.\n\nJednalo se o 14. nejúspěšnějšího specialistu na sestřelování balónů ze všech letců první světové války – z jeho 14 sestřelů bylo 11 balónů.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\nJako stíhací pilot bojoval i v druhé světové válce, v níž docílil 1 sestřelu.\n"}
{"id": "189933", "url": "https://cs.wikipedia.org/wiki?curid=189933", "title": "Válka Ónin", "text": "Válka Ónin\n\nVálka Ónin (: 応仁の乱, \"Ónin no ran\") se nazývá období občanské války mezi roky 1467 a 1477, které způsobil konflikt mezi klanem Hosokawa a klanem Jamana. Spor a následná agrese mezi pány Kacumotem Hosokawou a Sózenem Jamanou vygradoval až k občanským nepokojům a následně jedné z nejdiskutovanějších válek v období japonských dějin. Dle jedné skupiny historiků je válka Ónin považována za startovní impuls k dlouhému období občanských válek – Sengoku džidai.\n\nNa počátku konfliktu Japonsku dominovaly dva nejsilnější klany, klan Hosokawa a klan Jamana. Na straně Hosokawů tou dobou probíhaly lokální nepokoje mezi členy vazalského klanu Hatakejama. Předmětem sporu se stal titul kanrei. Do problému se vložili Hosokawové se snahou uklidnit situaci. Neshod si však všiml klan Jamana a z nastalé situace se snažil získat maximum. Podal proto oficiální žádost o možnost udělit titul klanu Jamana. Šógun Jamany odmítl. Kacumoto Hosokawa, tuše problémy odvislé od odmítnutí Jamanů, sebral Jošimiho, preferovaného kandidáta na šóguna a opevnil se s ním v šógunově paláci. Skutečně nedlouho poté došlo k prvnímu ozbrojenému útoku na Kjóto.\n\nŠógun krátce před napadením hlavního města vydal edikt, ve kterém varuje potenciální agresory, že první, kdo zaútočí na Kjóto, bude označen za rebela a bude s ním naloženo dle nejpřísnějších zákonů. Nic jiného ani dělat nemohl, neboť boje poblíž sídla šógunova stolce dávají vnějším provinciím signál, že šógun je příliš slabý na to, aby zvládl lokální konflikty. Natož pak bránil zemi proti případnému napadení zvenčí.\n\nKromě nevraživosti mezi Hosokawy a Jamany hrozilo také schizma ohledně nástupnictví na šógunský stolec. Zatímco Kacumoto spolu s dosavadním šógunem Јоšimasou preferovali Jošimasova mladšího bratra, šógunova manželka a Jamanové se přikláněli k tomu, aby vládl šógunův syn Јоšihisa Ašikaga. Vznikla složitá situace, která se stala jednou ze záminek hrozící války. Šógun, který se mezitím vzdal stolce (1464) ve prospěch svého bratra neměl kvůli intervencím ze strany své manželky svého nástupce. Země se tak prakticky ocitla bez vlády a počet možností diplomatického nebo politického řešení povážlivě poklesl. Válka byla téměř na spadnutí.\n\nVýznamným aspektem války Ónin byl destruktivní vliv na dosavadní šógunát Ašikaga. Zhroucení pevné vlády bakufu a pád několika významných daimjó znamenalo nejrozsáhlejší mocnářské soupeření v japonské historii. Drobné konflikty mezi soupeřícími klany se udály již dříve, naplno ovšem konflikt propukl roku 1467, kdy byla celá severní část hlavního města Kjóta srovnána se zemí.\n\nPřestože oba daimjóové padli již v roce 1473, nikdo neměl zájem boje ukončit. Hosokawům podřízený klan Óuči nakonec dokázal pod svou kontrolu dostat strategicky významnou část Kjóta, nicméně tím nedokázal zvrátit iniciativu ve svůj prospěch. Válka uvízla na mrtvém bodě. Teprve až v roce 1477, když už bylo jasné, že žádná strana není natolik silná, aby dokázala válku vyhrát, natož se zmocnit nadvlády nad Japonskem, poručil generál Masahiro Óuči vypálit državy Hosokawů v Kjótu a z hlavního města se svou armádou odtáhl.\n\nZemě se tedy nacházela v krizi, Kjóto bylo vypleněné, šógunát byl v troskách, císař zastával pouze formální funkce a země se prakticky stala lodí bez kormidelníka. Situace využili jako první Hosokawové a pokusili se dosadit jako šóguna Jošimiova syna Jošitaneho. Ten dosedl na stolec roku 1490, nicméně brzy na to, zřejmě z mocenských důvodů, začaly mezi Hosokawy a stolcem povážlivé problémy, které vyvrcholili roku 1493 „sesazením“ dosavadního šóguna a instalací nového, Jošizumiho. Protože se Jošitane se svým osudem rozhodně nehodlal smířit, odcestoval nabídnout klanu Óuči jisté výhody, pokud mu jeho vazalové pomohou získat zpět své postavení. Klan Óuči, dosud vazalský vůči Hosokawům, nemohl otevřeně proti svým pánům vystupovat a rozhodl se vyřešit situaci tajně a jak se později ukázalo, též úspěšně. I když neexistují přímé důkazy, má se za to, že měli Óučiové podíl na zavraždění Kanreie (Kacumota) Hosokawy roku 1507. O rok později Jošitane opustil klan Óuči a obnovil svůj titul šóguna.\n\nPo Kanreiově smrti došlo k soupeření o nástupnictví mezi jeho syny Takakunim a Sunimotem. Faktický vliv Hosokawů na dějství okolo šógunova stolce skončil v roce 1558, kdy došlo ke zradě jejich vazalů, klanu Mijoši. Očekávaná aktivita Óučiů, kterým mohl kolaps Hosokawů otevřít cestu k moci, však ukončila již roku 1551 další zrada, tentokráte jejich vazala Motonariho Móri, který se později stal nejvlivnějším daimjó západního Japonska. Z několika těchto příkladů je patrné, že válka Ónin, potažmo celá éra válčících států (hodilo by se říci spíše válčících feudálů), byla spíše než o vyšších ideálech válkou o kontrole významných loutek, tj. šóguna a císaře.\n\n"}
{"id": "189936", "url": "https://cs.wikipedia.org/wiki?curid=189936", "title": "Jean Casale", "text": "Jean Casale\n\nJean Pie Hyacinthe Paul Jerome Casale, Marquis de Montferato (24. září 1893, Olmeta di Tuda – 23. června 1923) byl 22.–25. nejúspěšnějším francouzským stíhacím pilotem první světové války s celkem 13 uznanými sestřely.\n\nBěhem války získal mimo jiné tato vyznamenání: Médaille militaire, Légion d'honneur a Croix de Guerre.\n\nZahynul 23. června 1923 při letecké nehodě.\n"}
{"id": "189940", "url": "https://cs.wikipedia.org/wiki?curid=189940", "title": "Tom Saivon", "text": "Tom Saivon\n\nTom Saivon, občanským jménem Tomáš Novák (*1. května 1970, Trutnov) je český hudebník, hudební producent, textař, člen souborů Aghiatrias a Skrol a vedoucí osobnost organizace Ars Morta Universum, zabývající se pořádáním koncertních a multimediálních produkcí avantgardních hudebníků a performerů v oblasti ambientní, dark-ambientní, industriální, noisové i nejrůznějších podob progresivní elektronické soudobé vážné hudby. Od roku 1995 organizuje každoročně Pražský industriální festival, kterého se účastní tvůrčí osobnosti a soubory uvedené orientace z celého světa. Je dlouholetým spolupracovníkem skladatele Vladimíra Hirsche a to nejen v rámci hudebních seskupení, ale též coby producent jeho sólových prací.\n\n"}
{"id": "189959", "url": "https://cs.wikipedia.org/wiki?curid=189959", "title": "Mariupol", "text": "Mariupol\n\nMariupol (ukrajinsky Маріуполь; rusky Мариу́поль; řecky Μαριούπολις) je přístavní a průmyslové město na severním pobřeží Azovského moře, resp. Taganrožského zálivu, při ústí řeky Kalmius v Doněcké oblasti na jihovýchodní Ukrajině, asi 120 km jižně od Doněcku a 50 km západně od hranic s Ruskem. Žije zde necelých 460 tisíc obyvatel. Bylo 2. největším v oblasti a 10. největším na Ukrajině.\n\nV místě dnešního Mariupolu vznikla v 16. století kozácká pevnost. Samotné město bylo založené ruským knížetem Grigorijem Potěmkinem mezi lety 1770–1780, na počest ruské carevny Marie Fjodorovny po vítězné válce s Tureckem, kde spadalo pod Jekatěrinoslavskou gubernii. V těch letech také do oblasti ruská vláda přesídlila krymské Řeky. Město je od svého založení tradičně ruskojazyčné, a populace se tu dělá na etnicky na početnou ruskou a ukrajinskou. V roce 1778 mu byla udělena městská práva carevnou Kateřinou.\n\nVelký rozvoj nastal po roce 1870 s příchodem železnice; tehdy vznikly velké železárny a další průmyslové podniky během industrializace Novoruska. Město prošlo těžkými obdobími nacistické okupace (1941–1943) a ekonomické recese (konec 20. století). Přes znatelný úbytek obyvatelstva je stále předním průmyslovým centrem; kromě toho se zde od roku 1926 rozvíjí lázeňství.\n\nVe městě působí divadlo založené roku 1878 jako první v regionu, dále pak mnoho kin, kulturních domů a několik muzeí. Je zde 11 kostelů Ukrajinské pravoslavné církve (Moskevský patriarchát) a 3 kostely Ukrajinské pravoslavné církve Kyjevského patriarchátu.\n\nV letech 1948–1989 neslo město název \"Ždanov\" na počest sovětského politika Andreje Ždanova, který se zde v roce 1896 narodil. Od června do října 2014 byla Mariupol správním centrem Doněcké oblasti namísto Doněcku ovládaného separatisty.\n\nOd konce 20. století, kdy obyvatelstvo Mariupolu přesáhlo půlmilionovou hranici, počet obyvatel mírně klesá. Následující tabulka podává přehled vývoje počtu obyvatel od roku 1778:\n\nNejrozšířenějším jazykem je ruština, kterou hovoří 89,6 % obyvatel; následuje ukrajinština (9,9 %; většinou však jde o tzv. suržyk). Většina Řeků ovládá Pontickou řečtinu, ovšem v běžném styku hovoří zpravidla rusky. Ve městě a okolí žije přes 31 000 (60 %) ukrajinských Řeků a tvoří zde největší řeckou komunitu v zemi.\n\nMariupol je jedním z největších průmyslových center Donbasu, Ukrajiny i bývalého SSSR. Mariupolský průmyslový komplex produkuje 37,5 % vývozu Doněcké oblasti, resp. 7 % vývozu Ukrajiny. Ve městě jsou dva velké metalurgické kombináty (Azovstal a Illičův mariupolský metalurgický kombinát) a největší strojírenský závod v zemi Azovmaš. Je zde také chemický průmysl, loděnice a další podniky.\n\nMariupol leží na mezinárodní silnici E58 vedoucí ze střední Evropy přes Oděsu, Berďansk, Mariupol a Taganrog do Rostova na Donu. Tato města obsluhuje převážně silniční doprava. Mariupol je konečnou stanicí železniční tratě ze stanice Volnovacha. Většina osobních vlaků pokračuje dále na Doněck a odtud například do Kyjeva či přes Charkov do Moskvy. Městskou dopravu zajišťují kromě autobusů a \"maršrutek\" také tramvaje (od roku 1933; 12 linek) a trolejbusy (od 1970; 14 linek). Mezinárodní letiště 5 km od města v roce 2007 odbavilo přes 20 000 cestujících.\n"}
{"id": "189960", "url": "https://cs.wikipedia.org/wiki?curid=189960", "title": "Kanrei", "text": "Kanrei\n\nKanrei (: 管領) je nejčastěji překládáno jako šógunův zástupce. Po roce 1337 existoval tento titul ve dvou variantách: \"Kantó Kanrei\" a \"Kjóto Kanrei\". Roku 1367 obdržel titul \"Kjóto Kanrei\" Jorijuki Hosokawa. Aby si Jorijuki zajistil patřičnou loajalitu potenciálních kandidátů na tento titul a zabránil tak případným vojensko-politickým konfliktům, nabídl sdílení titulu dvěma dalším klanům, Šibům a Hatakejamům. Tak vznikl historický pojem \"San-Kan\", neboli Tři zástupci. \n\nPo pádu šógunátu Kamakura vytvořil šógun Takaudži Ašikaga druhý post zástupce – \"Kantó Kanrei\", který měl mít na starosti východní část země, oblast nížiny Kantó. Prvním vybraným na tuto pozici se stal roku 1337 Jošiakira Ašikaga. Rodina Ašikaga si udržel tento titul až do roku 1439. Právě toho roku došlo k nepokojům na východě, povstaleckým tendencím Močiudžiho Ašikagy a moci (tedy i titulu) se chopil Norizane Uesugi. Klan Uesugi si pak tento titul udržel až do roku 1552, kdy byl oficiálně zrušen. Těžko říci, zda měl tento titul funkci brzdy, která bránila otevřenému konfliktu mezi klanem Uesugi a klanem Takeda.\n\n\n"}
{"id": "189965", "url": "https://cs.wikipedia.org/wiki?curid=189965", "title": "Ushuaia", "text": "Ushuaia\n\nUshuaia (výslovnost /us'waja/) je hlavní město argentinské provincie Tierra del Fuego, Antártida e Islas del Atlántico Sur a leží na jižním pobřeží největšího jihoamerického ostrova, Ohňové zemi. Je zároveň považováno za nejjižnější město na světě, jelikož leží na 54°48'57 jižní šířky. Město těží ze své polohy naproti Antarktickému poloostrovu a je základnou pro výpravy do Antarktidy i důležitým střediskem rybolovu. Rozkládá se na úbočí hor prudce se svažujících do průlivu Beagle.\n\nPrvní obyvatelé přišli do oblasti před více než tisíci lety. Pronikali postupně na jih z ostrova na ostrov, nejdále došli až k jižnímu pobřeží Ohňové země.\nV roce 1520 při své cestě kolem světa proplul Fernão de Magalhães kolem severního pobřeží Ohňové země nově objeveným Magalhãesovým průlivem. Během plavby spatřili námořníci ohně a domorodce na pobřeží, proto se ostrovu říká Ohňová země. Později sem přicházelo stále více evropských osadníků, kteří se začali seznamovat s indiánskými kmeny. Jedna mise anglikánských pastorů vedená Thomasem Bridgesem se usídlila v oblasti průlivu Beagle v roce 1869 a vytvořila první osídlení na území dnešního města. Pozdější osadníci uznali svrchovanost Argentiny. 12. října 1884 bylo založeno město Ushuaia na úpatí andských štítů Martial a Olivia.\nPo založení začalo město sloužit jako útočiště argentinských vězňů. Argentinská vláda využila Ohňovou zemi jako vězení, ze kterého se nedá uniknout (po vzoru britských vězňů posílaných do Austrálie). Provinilci byli řízeni kolonisty a budovali nově vznikající město, káceli dřevo v lesích a dopravovali ho pomocí nové železnice k průlivu Beagle.\n\nUshuaia leží v subpolárním podnebném pásu, v tundře. Zimy jsou mírné s průměrnou červencovou teplotou 1,5 °C, zatímco léto je poměrně chladné s průměrnou teplotou 9,4 °C v lednu. Celkově je průměrná roční teplota 5,7 °C. Za rok naprší 522 mm srážek, přičemž jsou rozložené rovnoměrně do celého roku.\n\nMezi největší turistické atrakce v okolí Ushuaiy patří Parque nacional Tierra del Fuego, kam se dá dostat mimo jiné pomocí \"Tren del Fin del Mundo\" (Vlak konce světa), nejjižnější železnice na světě. Další turistickou atrakci představuje možnost pronajmout si člun k mysu Hoorn (který je ovšem v chilských vodách), kde lze pozorovat lvouny, tučňáky nebo hnízdící ptáky. Některé cesty rovněž vedou k Majáku na konci světa (\"Faro del fin del mundo\"), známého ze stejnojmenného románu Julesa Verna. Jelikož má Ushuaia mezinárodní letiště a přilétá sem mnoho letů z Buenos Aires, stává se hlavním střediskem jižních regionů Argentiny i výchozím místem na Falklandy (Malvíny) nebo na Antarktický poloostrov.\n\nUshuaia je mnohými považována za nejjižnější město světa. Dalšími uchazeči o titul jsou Puerto Williams v Chile, které je sice jižněji, ale zato je mnohem menší, a Punta Arenas, také v Chile, je severněji a má více obyvatel. Dalšími jižnějšími osadami jsou chilské Puerto Toro na ostrovu Navarino, Orcadas na Jižních Orknejích a základna Esperanza na Antarktickém poloostrově. Všechny osady mají méně než 100 stálých obyvatel a v případě Esperanzy nejde o klasickou vesnici, ale o mezinárodní výzkumnou stanici. Orcadas a Esperanza jsou i přes argentinské územní nároky obydleny mezinárodními týmy, takže největším kandidátem na titul je Puerto Toro.\n"}
{"id": "189970", "url": "https://cs.wikipedia.org/wiki?curid=189970", "title": "Pomník obětem komunismu", "text": "Pomník obětem komunismu\n\nJméno Pomník obětem komunismu nese několik pomníků:\n\n\nJméno Památník obětem komunismu nese několik památníků:\n\n"}
{"id": "189973", "url": "https://cs.wikipedia.org/wiki?curid=189973", "title": "Kacumoto Hosokawa", "text": "Kacumoto Hosokawa\n\nKacumoto Hosokawa (: , \"Hosokawa Kacumoto\"; 1430-1473) byl jedním z šógunových zástupců v období Muromači. Proslavil se zejména jako zakladatel kláštera Rjóandži, známého svou kamennou zahradou. Stal se také jedním z hlavních aktérů války Ónin, jež odstartovala krvavé období Sengoku džidai.\n\nVálka Ónin představovala důsledek jeho špatných vztahů se svým tchánem Sózenem Jamanou. Tři roky před jejím vypuknutím, v roce 1464, se šógunovi Jošimasovi Ašikagovi narodil syn. Protože Kacumoto vždy stál po boku klanu Ašikaga, spatřoval v zajištění Jošimasova dědice záruku úspěšné budoucnosti pro svůj klan, možná proto také získal dostatečnou sebedůvěru k tomu, aby úspěšně zlikvidoval svého tchána Souzena, který se přiklonil k šógunově manželce Tomiko ve snaze prosadit jako nástupce nově narozeného šógunova syna oproti šógunově úmyslu pověřit úřadem svého mladšího bratra Jošimiho.\n\nBěhem války bylo silně poškozeno hlavní město šógunátu Kjóto, které devastovala osmdesítitisícová vojska na obou stranách konfliktu. Došlo k tomu i přesto, že šógun vydal prohlášení o tom, že bude za rebela označen ten, kdo ve městě první vyprovokuje boje. Toto prohlášení sice udrželo nějaký čas obě armády na uzdě, ale tendence na obou stranách byly příliš silné na to, aby se podařilo udržet klid zbraní. Bohužel pro Kacumota to byl právě on, kdo porušil dočasné příměří v Kjótu a zaútočil na Isšiki, sídlo generálů klanu Jamana. Vypukla tak bitva ve městě, která se vyznačovala silnými pozičními atributy, obléhacími technikami a obrannými taktikami. Není divu, že si vyžádala mnoho obětí na životech a obrovské materiální škody na městských budovách. V této chvíli již byla Hosokawova armáda známá jako \"Východní armáda\", Jamanova jako \"Západní armáda\", podle městských částí, které měly obě armády pod kontrolou.\nZajímavou strategickou poznámkou je informace, že byť se těžiště bitev odehrávalo uvnitř města, pojistil se Kacumoto i proti případným překvapením ze strany protivníka. Poslal část své armády, aby kontrolovala hlavní přístupové cesty k městu a navíc ještě poslal další muže do Souzenových provincií, kde měli dohlížet na to, aby Souzen nemohl úspěšně doplňovat logistický materiál a mužstvo.\n\nPřestože Hosokawové první porušili edikt o nepřijatelnosti bojů uvnitř Kjóta, podařilo se Kacumotovi mu přesvědčit šóguna, aby za rebela a provokatéra označil Jamany. Nahrál tomu podstatnou měrou fakt, že Jošimi zradil Hosokawy a přidal se na stranu klanu Jamana poté, co se Jamanům podařilo získat si podporu silného klanu Óuči. Navíc se dožadoval titulu generála šógunových vojsk včetně podpory šógunových oddílů. Jeho požadavky byly splněny jen částečně, mohl sice bojovat ve jménu šóguna, ale bez jakékoliv vojenské podpory stolce. Avšak i tato „papírová“ podpora ze strany bakufu měla za následek obrovské zvýšení bojové morálky na straně Hosokawů a úměrně k tomu čím dál větší beznaděj na straně Jamanů. Snížení bojového ducha způsobilo návazné obtíže: dezerci Souzenových vojáků, přebíhání k nepříteli a dokonce i odvracení dosavadních spojeneckých provincií, o což se horlivě starali Hosokawovi vyslanci.\n\nJiž následujícího roku po vypuknutí vřavy, v roce 1468, boje pomalu ustávaly. Zdroje obou stran se krátily a válka nyní nabrala silně defenzivní charakter. Přímý vojenský konflikt se promítl také do politické situace, jenž vyvrcholila nástupnictvím šógunova syna na stolec. Vyčerpávající boje a s nimi spojené lidské a materiální škody přesvědčily Hosokawu o nutnosti ukončit válku. To se také skutečně podařilo. O pár let později, roku 1473, Hosokawa, ale i Jamana umírají a Japonsko čeká po kraťoučkém období míru chmurná éra Sengoku džidai.\n\n\n"}
{"id": "189974", "url": "https://cs.wikipedia.org/wiki?curid=189974", "title": "Hanušovická vrchovina", "text": "Hanušovická vrchovina\n\nHanušovická vrchovina ( ; dříve spolu s Mohelnickou brázdou a Zábřežskou vrchovinou \"Jižní podhoří Hrubého Jeseníku\") je geomorfologický celek v Jesenické oblasti. Nachází se při západním úpatí Hrubého Jeseníku, převážně v Olomouckém kraji, menší částí v Pardubickém kraji. Jméno dostala podle města Hanušovice. Její rozloha je 793 km², střední nadmořská výška 527,2 m a střední sklon 8°03´. Nejvyšším bodem vrchoviny je Jeřáb (1003 m n. m.). Pohořím prochází rozvodí mezi Severním a Černým mořem.\n\nOd severu je Hanušovická vrchovina oddělena údolím řeky Moravy od pohoří Králický Sněžník. Východně se zvedá Hrubý Jeseník. Na západě Králická brázda vytváří přirozenou hranici od Orlických hor. Na jihozápadě je připojena Zábřežská vrchovina. Na jihovýchodě Šumperská kotlina odděluje vrchovinu od Mohelnické brázdy. Rozloha pohoří je 793 km² a střední výška 527,2 m. Územím Hanušovické vrchoviny prochází hlavní evropské rozvodí mezi Severním a Černým mořem. Pramení tu řeky Tichá Orlice a Oskava. Hlavní řeky jsou Morava a Desná.\n\nVrchovina je složena hlavně z krystalických břidlic a zvrásněných prvohorních usazenin, ve sníženinách neogenní a kvartérní sedimenty.\n\nReliéf je hluboko rozčleněn zaříznutými údolími vodních toků. Pohořím prochází hlavní evropské rozvodí mezi Severním a Černým mořem. Na vrcholech a na hřbetech jsou časté skalní útvary. Převážně to jsou izolované skály, skalní hradby, mrazové sruby. Nejvyšším bodem je Jeřáb (1003 m n. m.) nacházející se v Jeřábské vrchovině, známá je 760 metrů vysoká Hora Matky Boží u Králík. Další kopce jsou např.:\nSeznam dalších nejvyšších a nejprominentnějších hor a kopců obsahuje Seznam vrcholů v Hanušovické vrchovině.\n\nNa Hoře Matky Boží u Králík se také nachází obec Hedeč a Dolní Hedeč se stejnojmenným klášterem, jedná se o významné poutní místo v Královéhradecké diecézi.\n\n"}
{"id": "189975", "url": "https://cs.wikipedia.org/wiki?curid=189975", "title": "Bzipi", "text": "Bzipi\n\nBzipi (, , z ruštiny zast. též \"Bzyb\") je řeka v západní Abcházii, v Gruzii. Je dlouhá 110 km. Povodí má rozlohu 1510 km². Jedná se o jednu ze dvou největších řek v Abcházii.\n\nPramení na jižním svahu hlavního kavkazského hřebene a protéká horami Západního Kavkazu. Nedaleko od ústí vtéká do roviny a do Černého moře se vlévá dvěma rameny. Na horním toku přítoku Jupšara se nachází jezero Rica.\n\nPrůměrný roční průtok vody při odtoku z hor činí 97 m³/s.\n\nPo řece se plaví dřevo. Od Černomořské magistrály vede silnice k jezeru Rica částečně údolím řeky \"Bzipi\". Za éry SSSR byla oblíbeným místem vodní turistiky.\n"}
{"id": "189979", "url": "https://cs.wikipedia.org/wiki?curid=189979", "title": "Pomník obětem komunismu (Petřín)", "text": "Pomník obětem komunismu (Petřín)\n\nPomník obětem komunismu v Praze na úpatí Petřína vytvořil český sochař Olbram Zoubek ve spolupráci s architekty Zdeňkem Hölzlem a Janem Kerelem. Je situován na východním svahu Petřína. Tvoří jej masivní zužující se schodiště, v jehož horní částí kráčí 6 postav. První je celá, další postupně více a více zmrzačené, ale stále stojící, což má obrazně připomínat utrpení muklů, jakož i jejich statečnost a nezlomnost. V dolní části pomníku je na kovových deskách napsáno:\nTotéž je na bronzovém pásu, který běží shora dolů po celém schodišti.\n\nSlavnostní odhalení pomníku proběhlo 22. května 2002. Pomník se během své existence stal terčem několika vandalských útoků, například na něj neznámý pachatel hodil Molotovův koktejl. V listopadu 2003 do jedné ze soch pachatel umístil výbušnou směs, následná exploze sochu poškodila.\n\nV architektonické soutěži o podobu pomníku, která se konala v roce 2000, se na 3. místě umístil návrh architektů Petra Jandy a Aleše Kubalíka z ateliéru Sporadical. Jejich záměrem byla instalace rozměrného zrcadla, nakloněného proti chodcům stoupajícím do schodů ve svahu. O tři roky později se svým návrhem v upravené podobě zvítězili v soutěži o podobu Památníku obětem komunismu v Liberci.\n\n24. února 2018 bylo stromořadí před pomníkem podle návrhu Ivana Margoliuse pojmenováno jako „Alej obětí totality“.\n\n"}
{"id": "189984", "url": "https://cs.wikipedia.org/wiki?curid=189984", "title": "Diamanda Galás", "text": "Diamanda Galás\n\nDiamanda Galás (* 29. srpna 1955, San Diego, Kalifornie, USA) je americká zpěvačka, pianistka a skladatelka řeckého původu. Ve svých skladbách a hudebním projevu se pohybuje na pomezí avantgardního rocku, klasické hudby a performance. Typický je pro ni výrazně expresivní vokál, oscilující mezi operním typem zpěvu, glosolálií a pronikavými, extatickými polohami vypětí hlasu s rozsahem 3 1/2 oktávy. Charakter hudby Diamandy Galás je velmi temný, instrumentačně sice úsporný, o to více však kladoucí důraz na zvukovou plnost, mnohdy až katedrálního rozměru. Některé nahrávky obsahují pouze hru hlasu protagonistky bez nástrojového doprovodu. Programově se zpěvačka pohybuje v extrémních filozofických polohách blasfemicky provokativního charakteru, přičemž základní osou jsou témata utrpení a zoufalství s oblibou hororové divadelní okázalostí performativní stránky produkce. Tato inklinace je částečně i vysvětlením pro její činnost v oblasti filmového umění, kde spolupracovala na projektech podobného zaměření (např. na Copollově filmu „Dracula“ z roku 1992).\n\nNejvíce ceněnými nahrávkami je trilogie „Masque Of The Red Death“, obsahující alba \"The Divine Punishment\" (1986), \"Saint Of The Pit\" (1987) a \"You Must Be Certain Of The Devil\" (1988).\n\n"}
{"id": "189985", "url": "https://cs.wikipedia.org/wiki?curid=189985", "title": "Den nezávislosti (Spojené státy americké)", "text": "Den nezávislosti (Spojené státy americké)\n\nDen nezávislosti, anglicky , (v USA známý spíše jako „the Fourth of July“ nebo „July Fourth“) je státní svátek oslavující přijetí Deklarace nezávislosti Spojených států dne 4. července 1776 Druhým kontinentálním kongresem. Touto deklarací Spojené státy uplatnily svou nezávislost na Velké Británii vyhlášením základních práv člověka a soupisem stížností proti britské říši.\n\n2. července 1776 schválil Druhý kontinentální kongres Rezoluci nezávislosti, a tím i oddělení 13 původních amerických kolonií z nadvlády Velké Británie. Autorem rezoluce byl Richard Henry Lee a rezoluce informuje o tom, že kolonie již nejsou pod britskou nadvládou.\n\nDva dny na to, 4. července 1776, byla schválena i Deklarace nezávislosti Spojených států amerických. Za hlavního autora deklarace je považován třetí prezident Spojených států amerických Thomas Jefferson. Cílem deklarace bylo zdůvodnění, proč došlo k vyhlášení nezávislosti. \n\nVelká Británie uznala samostatnost USA v roce 1783 Pařížským mírem, čímž byla ukončena i válka za nezávislost. \n\nOficiálním federálním svátkem byl Den nezávislosti uznán až v roce 1941, v tento den tak jsou všechny státní instituce uzavřeny.\n\nAmeričané oslavují vznik svobodných Spojených států přehlídkami, společným grilováním masa, celodenními pikniky, baseballovými zápasy, soutěžemi, koncerty a v závěru dne velkolepými ohňostroji doprovázené národní hudbou a dalšími různými událostmi veřejnými i soukromými, které oslavují historii, vládu a tradice Spojených států. Pyrotechnika se dá koupit na většině území USA, ale v některých státech je pyrotechnika zakázána nebo je omezována. Do těchto států se pak pyrotechnika pašuje. Často se stává, že oslavy pokračují i další dny, zvláště pak pokud 4. červenec není o víkendu, opět ale záleží na konkrétním státu USA.\n\nDekorace jsou laděny do trikolory (červená, modrá, bílá), v Nové Anglii staví pyramidy ze sudů, které jsou po setmění zapalovány. První týden v červenci bývá jeden z nejvíce vytížených období v roce, co se cestování týče.\n\nVelvyslanectví USA v Praze hostí u příležitosti Dne nezávislosti tradiční recepci na rezidenci velvyslance, na kterou jsou zvány významné osobnosti kulturního i politického života. V době komunismu nechyběli mezi pozvanými čeští disidenti.\n\n\n"}
{"id": "189988", "url": "https://cs.wikipedia.org/wiki?curid=189988", "title": "Klan Jamana", "text": "Klan Jamana\n\nKlan Jamana (: 山名氏, \"Jamanaudži\") patřil k nejvýznamnějším a nejsilnějším klanům období Muromači. Ve svém vrcholném období ovládali jeho členové s titulem šugo jedenáct provincií. Původ klanu lze hledat v provincii Kózuke s pozdějším přesunem ohniska do provincie Inaba. Klan se hlásil k dědictví rodové linie Gendži Seiwa a částečně také odvozoval svůj původ od Jošišigeho Minamota, mezi jehož vazaly (gokenin) se počítal.\n\nKlan Jamana byla jednou z hlavních sil bojujících ve prospěch šógunátu Ašikaga. To je ostatně také důvodem, proč si podržel silné postavení také při otřesech během a po válce Ónin. A je to i příčina rozmachu klanu. Z původních pěti provincií (1363) rychlým vzestupem moci dosáhli kontroly jedenácti provincií. Přes dosavadní loajalitu vůči šógunovu stolci však sílila nespokojenost uvnitř klanu s politikou Ašikagů, což vyústilo roku 1391 v otevřenou rebelii vůči šógunovi. Tato nešťastná epizoda skončila fiaskem klanu, který přišel o významnou část svých držav, jež se podařilo s velkým úsilím získat zpět až v roce 1441 za nezměrného úsilí dějinně nejvýznamnější postavy, Souzena Jamany.\n\nToto pochybení ve vztazích otevřelo cestu k šógunovi dalším významným klanům, Hosokawům a Hatakejamům. Vzájemná rivalita mezi klany, zejména mezi Jamany a Hosokawy způsobila několik ozbrojených konfliktů a během několika let přerostla v otevřenou válku – válku Ónin. Po jejím formálním ukončení a krátkém období míru ztratil klan podstatnou část svých držav a také politického vlivu. Jejich možnosti se de facto zcrvkly na významné části provincie Inaba, které zůstaly klanu až do konce období Edo, tedy do konce šógunátu Tokugawa.\n"}
{"id": "189993", "url": "https://cs.wikipedia.org/wiki?curid=189993", "title": "Gokenin", "text": "Gokenin\n\nGokenin (: 御家人) je termín, kterým byli označováni přímí vazalové šóguna v období Kamakura. Nutnou podmínkou pro získání statutu vazala byl vojenský stav a držba půdy. Nejprve tento dědičný statut uděloval přímo Joritomo Minamoto a za jeho vlády dosáhl počet vazalů asi 2000.\n\nVýznam tohoto slova během jednotlivých období silně kolísal. V období Muromači například gokenin znamenal pouze válečníka a přímí vazalové šóguna byli nazýváni hókóšú (奉公衆). V období Sengoku byli zase takto pojmenováváni vysoce postavení vazalové daimjóů. V období Edo došlo k další významové změně, tentokráte tak byli označeni nejníže postavení přímí vazalové šógunů z klanu Tokugawa, kdežto výše postavení byli jmenováni titulem hatamoto.\n"}
{"id": "189994", "url": "https://cs.wikipedia.org/wiki?curid=189994", "title": "Glosolálie", "text": "Glosolálie\n\nGlosolálie (z řeckého, „γλώσσα“ /glossa/ – jazyk a „λαλώ“ /lalô/ – mluvím) neboli „mluvení v jazycích“ je promlouvání či modlitba v nadpřirozeném, neznámém jazyce. \nJako taková má význam v náboženstvích. V křesťanství je podle 1. listu apoštola Pavla Korinťanům chápána jako jeden z darů Ducha svatého – schopnost hovořit mystickým jazykem, ostatním neznámým (je jakýmsi projevem přenesení lidské mluvy do řeči andělů). Od glosolálie je třeba odlišovat xenoglosii (o které je také zmínka v Bibli – Sk 2,1-11)\n\nGlosolálie neodmyslitelně patří k období prvotní církve. Tento fenomén je však významný i v letničním hnutí, kde představuje znamení křtu v Duchu svatém. \n\nJazyky začali učedníci podle Skutků apoštolů mluvit v den Letnic kdy se po prvé vylil Duch svatý. Skutky apoštolů popisují Ježíšův pokyn apoštolům, aby se společně modlili a očekávali nadpřirozenou posilu z nebes, o níž Ježíš několikrát mluvil již před svým ukřižováním a zmrtvýchvstáním – Přímluvce, parakléta – Ducha svatého. Apoštolové tak učinili a vytrvale se modlili až do Letnic (Sk 2,1). V den Letnic ráno kolem deváté hodiny byli na blíže neurčeném – zřejmě veřejně přístupném – místě Ježíšovi učedníci shromážděni, když v tom se náhle strhl z nebe hukot podobný vichřici. Objevily se ohnivé jazyky a nad každým z učedníků spočinul jeden takový jazyk. Pak byli učedníci naplněni Duchem svatým a pod vlivem Ducha začali mluvit v různých jazycích. Jeruzalémští spolu s cizinci a návštěvníky města slyšeli hukot a sběhli se na místo, kde se učedníci nacházeli a užasli, protože slyšeli, že učedníci mluví jejich vlastním jazykem o Božích skutcích. Ptali se jeden druhého, co to má znamenat a nevycházeli z údivu. Na domněnku, že jsou opilí odpověděl apoštol Petr a poukázal na příslib příchodu Ducha svatého. Svým kázáním zasáhl srdce mnoha shromážděných, kteří se nechávali křtít.\n\nS podobnou situací se setkáváme dále v 10. kapitole Skutků apoštolů, kdy byl Petr na základě vidění povolán do domu setníka Kornélia, který, ač římský důstojník, byl vyznavačem Boha Izraele. Petr vstoupil do Kornéliova – pohanského – domu a začal kázat o Ježíši. Ještě když mluvil, sestoupil Duch svatý podobně jako o Letnicích také na Kornélia a příslušníky jeho domácnosti a užaslý Petr sledoval, jak také pohané začali mluvit v jazycích, stejně, jako židovští učedníci.\n\nPoté apoštolové udíleli Ducha svatého také vkládáním rukou a toto přijetí se projevovalo mluvením v jazycích.\n\nPodrobnější reflexi a smysl tohoto daru podává apoštol Pavel ve své první epištole Korinťanům, kde zevrubněji probírá charizmata včetně daru jazyků. Ten, kdo mluví v jazycích, spolupracuje s Duchem svatým – člověk nabízí své řečové orgány a vůli se modlit v jazycích, avšak to, co se mluví je inspirováno Bohem – Duchem svatým.\n\n"}
{"id": "189998", "url": "https://cs.wikipedia.org/wiki?curid=189998", "title": "Komoé", "text": "Komoé\n\nKomoé je řeka v západní Africe, převážně na území Pobřeží slonoviny s prameny v Burkině Faso. Je dlouhá 900 km. Povodí má rozlohu 74 000 km².\n\nPramení na území Burkiny Faso. Na horním toku protéká uprostřed vysokotravnatých savan a na dolním toku tropickým deštným lesem. Ústí do Guinejského zálivu u města Grand-Bassam.\n\nZdroj vody je dešťový. Hladina dosahuje maximální úrovně v září a v říjnu a minimální v únoru. Průměrný roční průtok vody na dolním toku činí 430 m³/s.\n\nNa dolním toku je možná vodní doprava.\n"}
{"id": "190005", "url": "https://cs.wikipedia.org/wiki?curid=190005", "title": "Konzervativní judaismus", "text": "Konzervativní judaismus\n\nKonzervativní judaismus je vedle ortodoxního a reformního judaismu jedním z hlavních proudů současného judaismu. Tento směr je znám pod hebrejským názvem Masorti (מסורתי, \"tradiční\"). Masorti Olami je celosvětová zastřešující organizace konzervativního judaismu.\nKonzervativní judaismus vznikl v první polovině 19. století v Evropě. Skutečného rozvoje dosáhl až v USA. Jedná se o kompromis mezi ortodoxním a reformním judaismem.\n\nZrod konzervativního judaismu je spojen se jménem česko-německého rabína Zachariáše Frankla (30. září 1801 – 13. únor 1875). Zachariáš Frankl se snažil o kompromis mezi tehdejším ortodoxním judaismem, který považoval za zkostnatělý a nevhodný pro moderní svět, a reformním judaismem, populárním především v Německu, jehož reformu považoval za příliš radikální. V roce 1845 se s reformním hnutím kvůli jeho postojům rozešel a v r. 1854 se stal hlavou Židovského teologického semináře ve Vratislavi (\"Das Jüdisch-Theologisches Seminar in Breslau\"). Tento seminář se stal prvním moderním vzdělávacím institutem zaměřeným na výuku tradičního judaismu ve spojení s moderním historicko-kritickým přístupem.\n\nVe svém díle \"Darchej ha-mišna\" („Cesty Mišny“) Frankl specifikoval cíle nového směru: těmi mělo být zachování židovských tradic, šabatu i hebrejštiny jako bohoslužebného jazyka, ale také otevření vývoje halachy modernímu světu a stále těžším podmínkám, se kterým se tradiční pojetí náboženství muselo potýkat. Zároveň propagoval i zapojení vědy a kritického přístupu při studiu Talmudu a dalších rabínských spisů. Svůj směr nazval obecným („katolickým“) nebo též „pozitivně-historickým“ judaismem. Po emigraci řady přívrženců Franklova pojetí před a po druhé světové válce do USA se ujal pod vlivem Solomona Schechtera název „konzervativní“.\n\nPod vedením Solomona Schechtera bylo ustanoveno nové centrum konzervativního judaismu v USA. Schechter působil v letech 1902 – 1915 jako prezident \"Jewish theological seminary of America\" v New Yorku. Během tohoto období založil zastřešující organizaci konzervativních synagog v USA \"United synagogues of America\", později rozšířenou na \"United synagogues of Conservative Judaism\" (USCJ).\n\nPo druhé světové válce došlo k velké migraci židů z východní Evropy, kteří se po zkušenosti z holocaustu nechtěli vrátit do svých původních zemí. Nově příchozí pocházeli jak z východní Evropy, která byla tradiční baštou ortodoxního judaismu, tak i západní, kde převládaly spíše reformní tendence. Konzervativní judaismus se ukázal jako přijatelnou alternativou pro ty, kteří se pod dojmem válečných událostí chtěli vzdálit kultuře, ze které vzešli a na druhou stranu se nechtěli zříci zcela judaismu jako takového.\n\nNejvíce konzervativních židů žije v USA (cca 1,5 milionu). Konzervativní komunity najdeme v dalších 35 zemích světa, včetně Izraele, Argentiny, Mexika, Velké Británie, Francie, Německa, Maďarska nebo Ruska.\n\nKonzervativní hnutí se na rozdíl od některých reformních nebo ortodoxních směrů od začátku profilovalo jako hnutí podporující sionismus a stát Izrael. Již od konce 50. let hnutí začalo působit v Izraeli, v r. 1979 pak byla ustanovena samostatná izraelská větev konzervativního judaismu, která poprvé použila název \"Masorti\". Hnutí se soustředí na pomoc a výuku judaismu zvláště mezi imigranty ze zemí bývalého SSSR, východní Evropy a Etiopie.\n\nKromě Jewish theological seminary v New Yorku existují i další vzdělávací instituce konzervativního judaismu, např. \"Schechter Institute\" (hebrejsky מכון שכטר) nebo \"Conservative Yeshiva\" („Konzervativní ješiva“) v Jeruzalémě.\n\nV Česku se k hnutí hlásí organizace \"Masorti Česká republika o.s.\", která je součástí celosvětové organizace konzervativních komunit \"Masorti Olami\". Má asi 60 členů. Sídlem organizace je Praha. Rabínem komunity je Ronald Hoffberg z USA. Toto sdružení poskytuje vzdělávací a kulturní programy, jejichž cílem je seznamovat českou židovskou veřejnost s hodnotami a myšlenkami konzervativního judaismu. Nabízí pravidelné přednášky o judaismu, oslavy šabatu a židovských svátků, debaty na různá témata a neformální programy pro mladé členy. O svých aktivitách pravidelně informuje na svých webových stránkách a ve svém týdenním zpravodaji.\n\n"}
{"id": "190007", "url": "https://cs.wikipedia.org/wiki?curid=190007", "title": "Baptisté na Slovensku", "text": "Baptisté na Slovensku\n\nBratská jednota baptistov je evangelikální církev, která se na Slovensko dostala působením německých, později amerických misionářů z USA koncem 19.století. První slovenský sbor (církev) vznikl ve Vavrišově a baptisté se brzy rozšířili po celém Slovensku. Do roku 1994 tvořili spolu s českými baptisty jednu denominaci.\n\nSlovem BRATSKÁ ve svém názvu se hlásí k odkazu staré Jednoty bratrské. Pojem JEDNOTA v názvu „Bratská jednota baptistov“ je vyjádření kongregacionalismu, který baptisté zastávají - celoslovenskou organizaci považují jen za svaz (jednotu) sborů a ne za církev jako takovou (každý jednotlivý sbor považují za církev). Jsou součástí světového baptistického hnutí. Mají 23 sborů. V roku 2001 se při celoslovenském sčítání obyvatel k BJB přihlásilo 3562 lidí.\n"}
{"id": "190008", "url": "https://cs.wikipedia.org/wiki?curid=190008", "title": "Šajók", "text": "Šajók\n\nŠajók ( ) je řeka, oddělující pohoří Karákoram na severu a Himálaj na jihu. Celková délka Šajóku je asi 460 km. Povodí má rozlohu 33 670 km².\n\nPramení v indickém Ladáku, kde vytéká z ledovce Rimó (jeden ze splazů ledovce Sijačen (\"Siachin\")). Horní tok protéká Ladákem na jih, pak ostře obrací na severozápad do pákistánského Gilgitu - Baltistánu a nad městem Skárdu se zprava vlévá do Indu. V tu chvíli má jen o málo menší průtok než \"Indus\" sám.\nMezi důležitější přítoky \"Šajóku\" patří Nubra a Changchenmo.\n\nPrůměrný roční průtok vody činí 310 m³/s. V zimě řeka zamrzá, zato v létě, když v horních polohách taje sníh, se vylévá z břehů a vytváří rozlehlé mokřiny, takže se domorodci na druhou stranu dostávají na vorech z nafouknutých kožených měchů.\n\nÚdolí řeky bylo po staletí součástí obchodní stezky z \"Ladáku\" přes průsmyk Karákóram (5654 m) do středoasijského Yarkandu. I jméno řece údajně dali yarkandští kupci, v jejichž jazyce znamená \"Řeka smrti\". Není divu, cesta byla nebezpečná a mnoho kupců už se z ní nevrátilo.\n"}
{"id": "190013", "url": "https://cs.wikipedia.org/wiki?curid=190013", "title": "Courantyne", "text": "Courantyne\n\nCourantyne ( , ) je řeka v Jižní Americe, převážně tvoří státní hranici mezi Surinamem a Guyanou. Je dlouhá 700 km.\n\nPramení na východě Guyanské vysočiny a stéká z jejich severních svahů. Na dolním toku protéká tropickým deštným lesem přes Guyanskou nížinu. Ústí do Atlantského oceánu, přičemž vytváří estuár. Na řece se nachází velmi mnoho peřejí, s výjimkou dolního toku.\n\nŘeku charakterizuje tropický dešťový odtokový režim. Má velké množství vody po celý rok.\n\nNa dolním toku je možná vodní doprava pro velké lodě do vzdálenosti 70 km od ústí k městu Oreal.\n"}
