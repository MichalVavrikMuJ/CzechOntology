{"id": "119348", "url": "https://cs.wikipedia.org/wiki?curid=119348", "title": "Mořkov", "text": "Mořkov\n\nMořkov ( ) je obec v Moravskoslezském kraji v okrese Nový Jičín, ležící 7,5 km jihovýchodně od Nového Jičína. Žije zde obyvatel. První písemná zmínka o obci se objevuje roku 1411 (některé publikace však uvádějí již rok 1274). Ve vlastnictví obce se vystřídalo několik majitelů. V 16. století patřila Žerotínům a následně (až do bitvy na Bílé hoře) městu Nový Jičín. Protože Nový Jičín podporoval stavovské povstání, byl mu majetek odebrán a darován olomoucké jezuitské koleji. Po zrušení řádu bylo panství i s obcí Mořkov předáno vídeňské Tereziánské akademii. Před druhou světovou válkou (po odstoupení Sudet v důsledku Mnichovské dohody) vedla po severní straně obce státní hranice mezi nacistickým Německem a zbytkem Československa. Hraniční obcí byl Mořkov až do vzniku Protektorátu Čechy a Morava. Vesnice byla vždy samostatnou obcí a nikdy nebyla sloučena do obce s dalšími vesnicemi.\n\nObec se nachází severně od Moravskoslezských Beskyd na úbočí vrchu Huštýna a svažuje se až k říčce Jičínce tekoucí na jejím severním okraji. Prochází jí silnice II/483 a také železniční trať číslo 323. Její součástí jsou dvě základní sídelní jednotky pojmenované „Mořkov“ a „Mořkov – u zastávky“ (ta se nachází západně od Mořkova při silnici na Hodslavice). V obci je poštovní úřad, knihovna a mateřská i základní škola. Od roku 1889 zde působí též Sbor dobrovolných hasičů. Z dalších společenských organizací v Mořkově byly Dělnická tělocvičná jednota, Orel a Sokol. V obci se nachází fotbalové hřiště, na kterém hrají své zápasy hráči TJ Mořkov. Pod tuto organizaci vedle fotbalu patří ještě oddíly volejbalu a šachu.\n\nMezi významné stavby patří kostel svatého Jiří a kaple Panny Marie Bolestné, která je spolu s pomníkem Rudé armádě, umístěným u zdejší školy, zařazena mezi kulturní památky České republiky. V obci je tradičně na konci dubna pořádána pouť, na počátku května turistický pochod pojmenovaný „Pochod okolo Mořkova“ a na podzim zábavný pořad „O mořkovský koláč“.\n\nNázev obce vznikl od slova „mořit“, tedy „hubit“ či „ničit“. Dle jiných zdrojů je název odvozen od jména zakladatele obce, pravděpodobně Mařka, Marka či Maříka. Přípona „-ov“ symbolizuje přivlastňování. Vývoj názvu přechází od označení Moržkov, které se objevuje v roce 1411, přes Morzkov (1437), Mařkov (1517), Morzkow (1524), Morsskow (1558), Murckh (1676), Murk (1718), Murck (1751), opět Murk (1841), Mořkow (1846), Moškov (1872), až po Mořkov z roku 1881. V němčině používaný výraz \"Murck\" se užívá až od 17. století.\n\nRoku 1411 byl Mořkov součástí štramberského panství, které patřilo pánům z Kravař. Podle názoru historika Adolfa Turka a dalších zdrojů ale existuje spojitost mezi obcí a lokalitou „Muritz“, kterou měl roku 1274 nebo 1275 dát olomoucký biskup Bruno lénem manovi Mravíkovi. Tento letopočet však vyvracejí Ladislav Hosák a Rudolf Šrámek tvrzením, že Mořkov nebyl biskupským lénem a tudíž jej biskup nemohl nikomu udělovat. Posledním majitelem obce z rodu pánů z Kravař byl Jan Jičínský z Kravař a Fulneka, který roku 1434 zemřel. Protože byl bezdětný, zdědil majetek jeho bratranec Ctibor z Cimburka. Panství ovšem bylo zatíženo dluhy, a proto jeho část (včetně obce Mořkova) byla prodána Puklicům z Pozořic (Janovi a Vilémovi). Během jejich vlády však byla v kraji bída a řádili zde loupežníci a lapkové. Roku 1474 koupil od Pukliců štramberské panství Jindřich Černohorský z Boskovic společně se svými bratry. Po jeho úmrtí přešel majetek na bratry, kteří jej roku 1478 prodali Benešovi z Hustopečí. Roku 1531 zakoupili štramberský statek páni ze Žerotína a připojili jej k Novojičínskému panství. Za Žerotínů nastal rozkvět panství a zlepšily se i sociální poměry poddaných. Po dvou letech se panství rozdělilo na Starojičínské a Novojičínsko–Štramberské, přičemž roku 1558 se město Nový Jičín vykoupilo ze Žerotínova poddanství a za 39 000 zlatých získalo i Novojičínsko–Štramberské panství.\nV Mořkově vznikl svobodný dvůr, jenž byl v majetku rodiny Jeřábků. Nejstarší známý představitel rodu, Jakub Jeřábek, nechal roku 1587 na místě původního dřevěného kostelíka z roku 1437 zbudovat kostel z kamene a cihel. Jeho synem byl Jan Jeřábek z Mořkova. Nový Jičín vlastnil Mořkov až do roku 1624, kdy kvůli podpoře stavovského povstání proti císaři Ferdinandu II. v letech 1618 až 1620 o svůj majetek přišel. Roku 1624 byl Mořkov s celým Novojičínsko–Štramberským panstvím darován jezuitské koleji v Olomouci, v jejímž majetku byl až do roku 1773, kdy za panování Josefa II. došlo ke zrušení tohoto řádu. V rámci svých poddanských povinností museli zdejší poddaní ve druhé polovině 17. století jezdit vrchnosti pro víno, které přiváželi z oblastí jihomoravského Znojma či Šatova nebo z okolí dnešních rakouských měst Retze a Vídně, tedy ze vzdáleností asi 170 kilometrů (měřeno vzdušnou čarou). Od roku 1665 však mohli poddaní místo dovozu vína zaplatit částku 18 stříbrných grošů a tím se z povinnosti vyvázat. Po zrušení řádu bylo celé panství předáno c. a k. Tereziánské akademii ve Vídni. V 18. století v obci docházelo k rozvoji přádelnictví a tkalcovství (dosud se lidé věnovali především zemědělství). V roce 1718 se objevuje první zmínka o vodním mlýně v Mořkově (dnes čp. 99), kdy je v obecní gruntovní knize psáno, že jej od jezuitské vrchnosti koupil mlynář Václav Horák. Roku 1844 byla v obci postavena přízemní budova pro zdejší školu a roku 1853 postavil na svém pozemku Jan Jeřábek kapli, kam přenesl kamenný erb rodiny Jeřábků, který byl do té doby osazen na věži Jeřábkova kostela z roku 1587. V závěru 19. století se stavěla železniční trať z Ostravy do Valašského Meziříčí, která je vedena jižně od obce a je na ní v blízkosti obce zřízena železniční zastávka. Provoz na ní byl zahájen 1. června 1889. Téhož roku vznikla také první společenská organizace v obci (Sbor dobrovolných hasičů) a roku 1897 též místní záložna.\n\nNa počátku 20. století zahájil provoz druhý vodní mlýn v obci (čp. 59). Od roku 1911 či 1912 působila v obci tělovýchovná jednota Orel. V polovině roku 1914 vypukla první světová válka a v zemi proběhla všeobecná mobilizace. Na podzim téhož roku se v Mořkově konalo i rekvírování zdejších a hodslavických koní na válečnou frontu. Dne 10. října 1916 došlo k rekvírování zvonů z místního kostela. Na začátku roku 1918 se pro válečné účely rekvírovaly dokonce píšťaly zdejších varhan. Na konci války zemřel starosta Jan Pitr a do voleb ho vystřídal František Černoch. Po nich se stal starostou obce Josef Geryk z Československé strany lidové. Po jeho tragickém úmrtí v lese v roce 1923 se starostou stal František Černoch a ve druhé polovině 20. let 20. století jej vystřídal Jan Bartoň. V té době došlo k nahrazení starobylých pouličních loučových svítidel petrolejovými a karbidovými lampami. Na památku útrap a padlých během války byl u silnice do Hodslavic zbudován pomník válečným obětem.\n\nPo první světové válce se rozvíjely živnosti – v obci vznikly obchody, řeznictví, pohostinství či stolařství. Roku 1929 byl v Mořkově zbudován Katolický dům a místní odbočka Orla získala kinematografické oprávnění, aby mohla promítat filmy, s čímž také v této nově vystavěné budově začala. Začátkem června 1925 se z věže mořkovského kostela rozezněly nové zvony (pořízené místo původních, které byly zrekvírovány během války). Koncem června 1928 projel obcí prezident Masaryk a krátce se zastavil před místní školou.\n\nV březnu 1930 schválilo obecní zastupitelstvo elektrifikaci obce, k jejímuž dokončení došlo roku 1933. Tou dobou ale také končí provoz vodního mlýna v domě čp. 59. Roku 1932 proběhly obecní volby, po nichž se stal starostou František Pítr. Po částečné mobilizaci v květnu roku 1938 začalo československé vojsko budovat na okraji lesa v katastru obce muniční sklady (dřevěné, až 15 metrů dlouhé přízemní budovy s příjezdovými cestami a betonovými rampami). Po odstoupení Sudet v důsledku Mnichovské dohody v roce 1938 byla nová státní hranice vedena silnicí na Veřovice a Mořkov se tak stal příhraniční obcí, v níž došlo ke zřízení celnice. Původně měla jít hranice středem obce, ale petice občanů adresovaná říšskému kancléřství v Berlíně zajistila, že delimitační komise rozhodla o ponechání celé obce v Československu. Protože však dosavadní okresní město Nový Jičín připadlo Německu, stal se Mořkov do konce války (v roce 1945) součástí okresu Valašské Meziříčí. Hraniční obcí byl Mořkov do 15. března 1939, kdy vznikl Protektorát Čechy a Morava, což mělo za následek zrušení hranice. V témže roce se starostou obce stal František Bartoň.\n\nBěhem druhé světové války bylo 20 občanů odvedeno na nucené práce jak do Německa, tak do průmyslových podniků v okolních městech. Další občany v roce 1941 Němci zatkli a odvlekli do koncentračních táborů, kde je umučili (čtyři v Mauthausenu a jednoho v Dachau). Během heydrichiády došlo 4. června 1942 obklíčení celé vesnice a němečtí četníci ve spolupráci s vojáky prohledávali všechny domy a budovy. Během válečných let pomáhal zdejším lidem mlynář Miroslav Hoferka, který místním ve svém mlýně (čp. 99) tajně mlel jejich obilí. Na konci války byly pod dohledem německého vojska budovány v okolí Mořkova zákopy a protitankové zátarasy, k jejichž plnému využití ovšem nedošlo. Dne 3. května 1945 zničili partyzáni místní železniční trať a mezi Mořkovem a Veřovicemi, když vyhodili do povětří vojenský železniční transport, který tudy projížděl. K osvobození Mořkova došlo v podvečer 6. května 1945. Jedinou obětí osvobozování byl sovětský voják Ilija Pjotrij Karaměnko, který padl u silnice na Veřovice v oblasti zvané „V Říkách“. V těch místech (v blízkosti dnešní autobusové zastávky „Pomník rudoarmějce“) pak byl na jeho počest zbudován pomníček, jenž je zde dodnes.\n\nPo druhé světové válce se správy obce ujal národní výbor, v jehož čele stál Miroslav Rýdl. Na konci května 1945 ho vystřídal František Bartoň, po němž ještě do voleb 1946 krátce starostovali postupně Jan Mička a Jan Bartoň. Během oslav 28. října 1945 byl odhalen pomník občanům padlým během druhé světové války. V rámci osidlování pohraničí, odkud předtím odešli němečtí občané, se v průběhu let 1945 až 1946 z Mořkova vystěhovalo asi 500 občanů. Mnozí z nich se však po několika letech vrátili zpět. Ve volbách v roce 1946 zvítězila v obci Československá strana lidová (ČSL) se ziskem 56 % hlasů následovaná Komunistickou stranou Československa, jež získala 28 % odevzdaných hlasů. Po volbách se starostou obce stal Jan Macíček. Počátkem srpna 1947 byl z výtěžku sbírky mezi zdejšími občany zprovozněn místní rozhlas.\n\nPo komunistickém převratu v únoru 1948 se do čela obce (místního národního výboru) dostal komunista Jan Bartoň, kterého v květnu 1949 vystřídal Josef Filip. V červenci 1948 byl položen základní kámen k nové požární zbrojnici (dokončení se dočkala až roku 1949). Probíhalo též znárodňování do té doby soukromého majetku (obě pily, obchody a živnosti). Soukromí hospodáři byli nuceni ke vstupu do nově založeného JZD Mořkov. Součástí JZD se stal také mlýn v čp. 99, v němž došlo k ukončení jeho činnosti a objekt byl využíván pro míchání krmných směsí. Tři občané byli za údajnou protistátní činnost zatčeni a prožili dlouhá léta v komunistických věznicích. Roku 1954 došlo k vybudování místního sportovního hřiště. Předsedou národního výboru byl roku 1954 zvolen Josef Kunc, kterého po volbách v roce 1957 vystřídal Josef Machač. Obec uzavřela družbu se slovenskou obcí Blatnica z okresu Martin. a 1. července 1955 došlo ke zřízení poštovního úřadu (do té doby spadal Mořkov pod Hodslavice).\n\nPo volbách v roce 1960 se předsedou národního výboru stal Jan Geryk, kterého o dva roky později vystřídal Josef Machač. V květnu následujícího roku se začalo se stavbou místního koupaliště. K jeho dokončení došlo v červnu 1963 a o tři roky později bylo osvětleno. Po volbách roku 1965 se předsedou národního výboru stal Josef Macíček. Roku 1962 vedla obcí trasa cyklistického Závodu míru.\nNa počátku normalizace bylo kvůli stranickým prověrkám přinuceno šest členů národního výboru odstoupit ze svých funkcí. Další byli uvolněni na vlastní žádost. Obecní volby v roce 1971 potvrdily ve funkci předsedy národního výboru Josefa Macíčka. Na začátku sedmdesátých let byla ukončena výstavba místního hospodářského areálu a sloučením JZD z Mořkova, Veřovic a Životic vzniklo v roce 1971 JZD Beskyd se sídlem v Mořkově. To se snažilo o zintenzivnění zemědělské výroby specializovaným chovem skotu a ovcí a zvýšení výroby mléka, masa a vlny. Začleněním dalších zemědělských družstev (z Hodslavic, Hostašovic a Straníka) vznikl v Novojičínském okrese velký zemědělský komplex s diferencovaným chovem a s pěstitelským zaměřením na pěstování travin a travního semenářství. Roku 1973 byla v obci zřízena automatická telefonní ústředna. Docházelo též k regulaci zdejšího potoka. V roce 1974 proběhly oslavy 700 let od založení obce Mořkov (počítáno od data založení v roce 1274). Oslavy probíhaly po celý rok a jejich součástí byla divadelní představení, výstavy, prezentace uskupení působících v obci (hasiči, včelaři či zahrádkáři) a uskutečnilo se i fotbalové utkání místního TJ Mořkov s prvoligovým Baníkem Ostrava zpestřený seskokem parašutistů. Během hlavních oslav (13. a 14. července) vystoupili v obci i Josef Zíma a Helena Vondráčková.\nRoku 1981 proběhlo pojmenování ulic podle zdejších vžitých názvů (Dolní, Horní, Malá Strana, Najštef, Květná, Pastelník a další). V roce 1983 se novým předsedou národního výboru stal Antonín Křenek. Protože zdejší zemědělci používali k hnojení polí leteckého práškování či postřiku místních polí a lesů, došlo v oblasti „Na Zuberkách“ ke zřízení polního letiště. Roku 1985 byl za přítomnosti Československé televize z Ostravy otevřen společenský dům, v němž je dnes sídlo obecního úřadu a restaurace se sálem pro 400 návštěvníků, ve kterém se pořádají plesy. O dva roky později, v roce 1987, byly zahájeny práce na stavbě vodovodu a téhož roku začal místní národní výbor vydávat zpravodaj \"Informátor pro občany Mořkova\". Mezi roky 1988 a 1989 došlo k výměně povrchu sportovního hřiště ze škváry na trávu. A roku 1988 byla také zahájena družba s obcí Kalač z tehdejšího Sovětského svazu (dnes Rusko).\n\nPo Sametové revoluci vzniklo v Mořkově Občanské fórum, které sice získalo 9 míst na národním výboře, avšak v čele obce dál až do voleb v roce 1990 zůstal Antonín Křenek, který ovšem vystoupil z komunistické strany. V obecních volbách vyhrála KDU-ČSL a starostou se stal Jan Machač. Po volbách roku 1994 jej ve funkci nahradil Jiří Rýc. Mezi roky 1990 a 1993 probíhala v obci výstavba vodovodu. Od konce dubna 1994 bylo JZD Beskyd v likvidaci a v srpnu 2008 úplně zaniklo. Roku 1994 vzniklo zemědělské družstvo Horal Mořkov. Roku 1995 proběhla rekonstrukce elektrické sítě a příprava plošné plynofikace, která byla dokončena v roce 1997.\n\nV roce 2009 postihly oblast záplavy, jež poškodily železniční trať z Hostašovic do Nového Jičína, která po nich již nebyla obnovena. Po obecních volbách v roce 2010 vystřídala Jiřího Rýce v křesle starosty obce jeho stranická kolegyně z KDU-ČSL Ivana Váňová. Ta byla do této funkce opětovně zvolena na ustavujícím zasedání zastupitelstva v listopadu 2014. Počátkem září roku 2015 se v obci i díky příspěvku od Nadace ČEZ otevřelo workautové hřiště. To je vybaveno cvičebními prvky určenými k posilování těla, při němž se využívá vlastní hmotnosti cvičence.\n\nMořkov i stejnojmenné katastrální území (o výměře 10,71 km²) se nachází severně od Moravskoslezských Beskyd na úbočí vrchu Huštýna a svažuje se až k řece Jičínce. Huštýn je svou nadmořskou výškou (748 m n. m.) zároveň nejvyšším místem katastrálního území obce. Mezi další výškové kóty v okolí patří Trojačka (709 m n. m.) a Mořkovský vrch (427 m n. m.). Nejnižším místem je s nadmořskou výškou 345 m n. m. místo, kde řeka Jičínka opouští obec. Od okresního města Nový Jičín je obec vzdálena asi 7,5 kilometru, od Štramberka 7 kilometrů a od Valašského Meziříčí zhruba 9 kilometrů.\n\nZ geologického hlediska je oblast součástí Vnějších Západních Karpat, jež vznikly během alpinského vrásnění v druhohorách. Před touto orogenezí se zde rozkládalo jurské křídové moře, na jehož dně se usazovalo bahno, které se proměnilo ve vápenec. V sedimentech se nacházejí také zkameněliny hlavonožců a chudé naleziště železné rudy. Geologické podloží obce je tvořeno především flyšovými horninami (pískovci, jílovci a slínovci), jež jsou ve střední části překryty neogenními usazeninami.\n\nNa území se nacházejí čtyři lomy. Jeden je na severní straně obce (u silnice na Veřovice), dva na východní a poslední, čtvrtý, na západní. První z nich byl otevřen v polovině 19. století a z žíly o mocnosti 10 metrů procházející zdejšími břidlicemi se těžil apatitický ouachitit zbarvený do zelenošeda až černošeda. Protože nebyl opracovatelný, používal se jako štěrk na místní komunikace. Lom byl roku 1914 trvale opuštěn a je zarostlý. Další začal být využíván v devadesátých letech 19. století a ze žíly o mocnosti 10 metrů se těžil melanokratní fourchirit šedozelené barvy. Jelikož byl kámen sice neopracovatelný, ale pevný, využíval se buď jako štěrk či štět nebo do základů staveb. K ukončení těžby došlo roku 1929. Stejné využití vytěženého materiálu měl i lom otevřený roku 1890, kde se ze žíly o mocnosti 7 metrů těžil melanokratní fourchirit zelenošedé barvy. K opuštění tohoto lomu došlo v roce 1942. V posledním lomu probíhala těžba ze 3 metry mocné žíly pevného, ale neopracovatelného šedozeleného jemného pikritu, a to až do roku 1925.\nOblast patří do geomorfologické oblasti Západní Beskydy, konkrétně do jejího celku Moravskoslezské Beskydy. Její území se svažuje především k severu a jen malá jeho část má sklon směrem k západu. Zdejší průměrná nadmořská výška je 533 metrů. Severní partie obce se řadí do Podbeskydské pahorkatiny, konkrétně ke Štramberské vrchovině a údolí řeky Jičínky, tedy střední část obce, je součástí její Frenštátské brázdy. Menší oblast na jihu obce patří do Radhošťské hornatiny.\n\nV Mořkově se z pedologického hlediska nachází kambizem typická a kambizem pseudoglejová. V místech, kde jsou nivní bezkarbonátové sedimenty, tedy v nivách řeky Jičínky a jejích přítoků, se nachází fluvizem glejová.\n\nOblast náleží do povodí Odry a je součástí úmoří Baltského moře, přičemž hranice mezi úmořími vede jižně od obce přes vrcholky Moravskoslezských Beskyd (Huštýn, Trojačku a Krátkou). Mořkovem protéká Papakův potok pramenící na úbočí Huštýna. Jeho vody využívá i obecní koupaliště. Na území obce se do něj levostranně vlévá Králův potok a svůj tok končí soutokem s řekou Jičínkou. Největší odtoky jsou během měsíců března a dubna. Dalšími vodními toky pramenícími v katastru obce jsou Škaredý potok, Slaný potok, Jančův potok a Mlýnský potok. Na území katastru obce nejsou žádná jezera či rybníky. V okolí obce se nacházelo několik studánek. Většina z nich však vlivem odlesňování zdejších kopců vymizela.\n\nZ důvodu vysychání studní v době léta a s ohledem na ubývání vody i v celoročním průměru bylo roku 1987 přikročeno k výstavbě vodovodu z přehradní nádrže Šance. Kromě Mořkova jsou na něj napojeny obce Nová Ves, Frenštát pod Radhoštěm, Kopřivnice, Lichnov a Veřovice. První domky byly napojeny v roce 1990. Jižně od železniční trati byl na úbočí Huštýna v nadmořské výšce 420 až 425 m n. m. je zbudován zemní vodojem o objemu 2× 400 m³. O likvidaci odpadních vod se stará čistírna odpadních vod v Šenově u Nového Jičína.\n\nKlimaticky se obec řadí do mírně teplé oblasti typu MT2, mající krátké, velmi chladné a vlhké léto, které je vystřídáno dlouhou, ale mírnou zimou s dlouhotrvající sněhovou pokrývkou. Průměrná roční teplota dosahuje 5 až 6 °C a průměrné roční srážkové úhrny se pohybují od 850 do 1000 milimetrů. Nejvyšší jsou během letních měsíců. Jaro v obci začíná obvykle ve druhé polovině března a končí začátkem června. Srážky jsou smíšené (sníh, déšť) a teploty se dlouhodobě pohybují od −26 °C po +29 °C. Léto počíná koncem června a končí na konci srpna. Začíná obvykle vysokými teplotami během dne. V červenci je častější výskyt srážek, které bývají doprovázeny i bouřkami. Silné deště mohou způsobit také škody (například v roce 2009). Podzim probíhá od počátku září a končí v listopadu. Projevuje se dlouhodobě největšími rozdíly mezi ranní a odpolední teplotou (od −21 °C do +28 °C). Vyskytují se také mlhy, které někdy přetrvají i celý den. Zima začíná ve druhé polovině prosince a trvá do koce února. Sněhové srážky jsou nejintenzivnější především v lednu a v únoru. V Mořkově byla navíc 16. května 1983 zaznamenána nejteplejší květnová noc na území České republiky, během níž teplota tehdy vystoupala na hodnotu 22,7 °C.\n\nPřirozenou vegetací v oblasti jsou dubohabrové háje, luhy a olšiny, květnaté bučiny, acidofilní horské bučiny a suťové lesy. Tyto porosty však byly nahrazeny lesy tvořenými především smrkovými monokulturami. Oblasti v okolí obce prošly mýcením a jsou zde pole a louky.\n\nMezi luční rostlinstvo patří například řebříček obecný (\"Achillea millefolium\"), pryskyřník prudký (\"Ranunculus acris\"), pcháč potoční (\"Cirsium rivulare\"), třezalka skvrnitá (\"Hypericum maculatum\"), chrpa luční (\"Centaurea jacea\"), jitrocel kopinatý (\"Plantago lanceolata\"), chrastavec rolní (\"Knautia arvensis\"), pampeliška srstnatá (\"Leontodon hispidus\"), bojínek luční (\"Phleum pratense\"), jetel prostřední (\"Trifolium medium\") i horský (\"Trifolium montanum\"), mateřídouška vejčitá (\"Thymus pulegioides\") či bedrník obecný (\"Pimpinella saxifraga\") a zeměžluč menší (\"Centaurium erythraea\").\n\nV lesích roste lipnice hajní (\"Poa nemoralis\"), kopytník evropský (\"Asarum europaeum\"), ostřice lesní (\"Carex sylvatica\"), violka lesní (\"Viola reichenbachiana\"), kapraď samec (\"Dryopteris filix-mas\"), dále borůvky (\"Vaccinium myrtillus\") a mechy (\"Bryophyta\"). Z křovin zde přirozeně rostou růže šípková (\"Rosa canina\") i křovištní (\"Rosa dumetorum\"), hloh obecný (\"Crataegus oxyacantha\") a křivokališný (\"Crataegus praemonticola\"), slivoň trnka (\"Prunus spinosa\"), kalina obecná (\"Viburnum opulus\"), líska obecná (\"Corylus avellana\"), bez černý (\"Sambucus nigra\"), dále střemcha obecná (\"Prunus padus\"), trnovník akát (\"Robinia pseudoacacia\") a v lese ostružiník maliník (\"Rubus idaeus\") a ostružiník křovitý (\"Rubus fruticosus\"). Z hub zde rostou hřiby (\"Boletus\"), křemenáče (\"Leccinum\"), kozáky (\"Leccinum\"), klouzci (\"Suillus\"), lišky (\"Cantharellus\") či bedly.\nZe savců zde žije ježek východní (\"Erinaceus concolor\"), krtek obecný (\"Talpa europea\"), rejsek obecný (\"Sorex araneus\"), netopýři (\"Microchiroptera\"), zajíci (\"Lagomorpha\"), králíci divocí (\"Oryctolagus cuniculus\"), veverky (\"Sciuridae\") či sysel obecný (\"Spermophilus citellus\"), dále prase divoké (\"Sus scrofa\"), jelen lesní (\"Cervus elaphus\") a srnec obecný (\"Capreolus capreolus\"). Na počátku roku 2017 se v okolí obce pohybovala rysice (\"Lynx\"), kterou ale v dubnu téhož roku následně nalezli v březím stavu mrtvou v železničním kolejišti u Mořkova. Čekala tehdy tři potomky.\n\nMezi zdejší ptactvo patří káně lesní (\"Buteo buteo\"), krahujec obecný (\"Accipiter nisus\"), čejka chocholatá (\"Vanellus vanellus\"), koroptev polní (\"Perdix perdix\"), lelek lesní (\"Caprimulgus europaeus\"), žluna zelená (\"Picus viridis\"), strakapoud velký (\"Dendrocopos major\"), datel černý (\"Dryocopus martius\"), rorýs obecný (\"Apus apus\"), sojka obecná (\"Garrulus glandarius\"), špaček obecný (\"Sturnus vulgaris\"), zvonek zelený (\"Carduelis chloris\"), čížek lesní (\"Carduelis spinus\"), pěnkava obecná (\"Fringilla coelebs\"), mlynařík dlouhoocasý (\"Aegithalos caudatus\") či rehek domácí (\"Phoenicurus ochruros\") a červenka obecná (\"Erithacus rubecula\").\n\nV oblasti se také vyskytuje ještěrka obecná (\"Lacerta agilis\"), v maliništích na svazích hor též zmije obecná (\"Vipera berus\"), dále kuňka obecná (\"Bombina bombina\"), ropucha obecná (\"Bufo bufo\") a rosnička zelená (\"Hyla arborea\") nebo mlok skvrnitý (\"Salamandra salamandra\"). S ohledem na nevhodnou kvalitu vod ve vodních tocích se v nich nevyskytují žádné ryby.\n\nMezi ohrožené a vzácné živočichy žijící v Mořkově a jeho okolí patří rak říční (\"Astacus astacus\"), mihule říční (\"Lampetra fluviatilis\"), sokol stěhovavý (\"Falco peregrinus\"), vydra říční (\"Lutra lutra\") a rys ostrovid (\"Lynx lynx\").\n\nTřetina obce je součástí chráněné krajinné oblasti Beskydy. Její součástí jsou i přírodní rezervace Trojačka a Huštýn. Je v nich chráněn především orlíček obecný (\"Aquilegia vulgaris\"), okrotice bílá (\"Cephalanthera damasonium\") i dlouholistá (\"Cephalanthera longifolia\"), vstavač plamatý (\"Dactylorhiza maculata\") a májový (\"Dactylorhiza majalis\"), lýkovec jedovatý (\"Daphne mezereum\"), lilie zlatohlavá (\"Lilium martagon\"), měsíčnice vytrvalá (\"Lunaria rediviva\"), vstavač mužský (\"Orchis mascula\") a bledý (\"Orchis pallens\"), sněženka podsněžník (\"Galanthus nivalis\"), prvosenka vyšší (\"Primula elatior\"), brčál menší (\"Vinca minor\") a jelení jazyk celolistý (\"Phyllitis scolopendrium\"), jenž zde má jediné lesní stanoviště v celé České republice.\n\nSilnice II/483 procházející obcí je jižní hranicí přírodního parku Podbeskydí. Vznikl roku 1994 a jeho posláním je zachování zdejšího krajinného rázu typického pro toto území spolu se zachováním druhové pestrosti živých organismů i přírodních krás, které se na jeho území nacházejí. Roste zde ostřice chlupatá (\"Carex pilosa\"), kyčelnice cibulkonosná (\"Dentaria bulbifera\"), pryšec mandloňovitý (\"Tithymalus amygdaloides\") a kostival hlízantý (\"Symphytum tuberosum\"). Ze živočichů zde žijí skokan ostronosý (\"Rana arvalis\"), ještěrka zední (\"Podarcis muralis\"), zedníček skalní (\"Tichodroma muraria\"), výr velký (\"Bubo bubo\"), čáp černý (\"Ciconia nigra\") a chřástal polní (\"Crex crex\"). V parku byla v roce 1996 zřízena Naučná stezka Františka Palackého.\n\nDo katastrálního území obce zasahují také dvě chráněná území, které jsou součástí soustavy Natura 2000. Je to evropsky významná lokalita Beskydy a stejnojmenná ptačí oblast. Evropsky významná lokalita Beskydy byla zřízena k zachování přírodních stanovišť zdejší fauny, na kterých žijí kuňka žlutobřichá (\"Bombina variegata\"), vlk obecný (\"Canis lupus\"), střevlík hrbolatý (\"Carabus variolosus\"), lesák rumělkový (\"Cucujus cinnaberinus\"), vydra říční (\"Lutra lutra\"), čolek karpatský (\"Triturus montandoni\") a velevrub tupý (\"Unio crassus\"). Ptačí oblast Beskydy vznikla v roce 2004 a zřízena byla pro ochranu životního prostředí čápa černého (\"Ciconia nigra\"), jeřábka lesního (\"Bonasa bonasia\"), tetřeva hlušce (\"Tetrao urogallus\"), kulíška nejmenšího (\"Glucidium passerinum\"), puštíka bělavého (\"Strix uralensis\"), žluny šedé (\"Picus canus\"), datla černého (\"Dryocopus martius\"), strakapouda bělohřbetého (\"Dendrocopos leucotos\"), datlíka tříprstého (\"Picoides tridactylus\") a lejska malého (\"Ficedula parva\").\n\nObec má 15členné obecní zastupitelstvo, v jehož čele je starostka. Tou je pro volební období 2014 až 2018 Ivana Váňová z KDU-ČSL. Do zastupitelstva ji doprovodilo ještě dalších devět osobností ze stejné kandidátky. Zbylých pět míst obsadily osobnosti kandidující pod názvem „Nestraníci“.\n\nKDU-ČSL byla vítězem všech obecních voleb od roku 1990. Tehdy ve volbách získala 5 mandátů, po čtyřech měli Občanské fórum a nezávislí a zbývající dvě místa obsadili komunisté. V následujících volbách získala KDU-ČSL 9 mandátů (zbylá 4 místa obsadili zástupci KSČM a 2 křesla získali Svobodní demokraté). O čtyři roky později získala KDU-ČSL dokonce 12 mandátů a zbylá tři místa zástupci komunistů. A stejným výsledkem skončily volby i v roce 2002. Ve volbách v roce 2006 také uspěla KDU-ČSL (získala 7 mandátů), následovaná ODS (se 4 mandáty) a „Sdružením nezávislých kandidátů obce Mořkov“, jež získalo také 4 mandáty. O čtyři roky později vybrali voliči do zastupitelstva celkem sedm kandidátů za KDU-ČSL. Zbytek obecního zastupitelstva tvořili členové „Sdružení nezávislých kandidátů Obce Mořkov“ (5 zastupitelů), 1 člen ODS a 2 nestraníci.\n\nDne 18. listopadu 1998 převzali zástupci obce z rukou tehdejšího předsedy Poslanecké sněmovny Václava Klause znak a vlajku obce (uděleny byly rozhodnutím číslo 9 Výboru pro vědu, vzdělání, kulturu, mládež a tělovýchovu Poslanecké sněmovny Parlamentu České republiky). Ve znaku je v zeleném štítě se stříbrnou cimbuřovou hlavou umístěn stojící srnec ve zlaté barvě. Na vlajce (mající poměr šířky ku délce 2:3) je zeleně zbarvený list s bílým zubatým žerďovým pruhem se čtyřmi čtvercovými zuby a třemi čtvercovými mezerami, které jsou široké na jednu čtvrtinu délky listu. V zeleně zbarveném poli stojí žlutý srnec.\n\nObec je součástí Svazku obcí regionu Novojičínska, jehož účelem je koordinace a společný postup členských obcí v oblasti přípravy a realizace kanalizací v členských obcích. Svazek vznikl roku 2006 ze „Svazku obcí povodí Jičínky“, jehož byl Mořkov v roce 2004 zakládajícím členem. Dále je obec členem Svazku obcí Cyklostezka Nový Jičín – Hostašovice, který se snaží o výstavbu cyklostezky na tělese zrušené železniční tratě z Hostašovic do Nového Jičína. Vedle toho je členem zájmového sdružení SOMPO, jehož snahou je vybudování dvou skládek tuhého komunálního odpadu v okrese Nový Jičín včetně jejich provozování.\n\nMístní obyvatelé se označují jako „Mořkovjané“. Jejich počet od roku 1869 stoupal až do roku 1980. Výjimkou byly změny po světových válkách, kdy v roce 1921 poklesl počet obyvatel o 75 oproti sčítání provedeném v roce 1910. Obdobně i sčítání v roce 1950 zaznamenalo pokles (o 64 obyvatel) oproti sčítání před druhou světovou válkou, které proběhlo v roce 1930. Vývoj počtu obyvatel v obci a počet domů je uveden v tabulce:\n\nPodle sčítání lidu v roce 2011 v Mořkově žilo 2 403 obyvatel, z toho 1 204 žen. Celkem 1 369 (asi 57 %) se hlásilo k české národnosti a 328 (asi 14 %) k moravské národnosti. Z dalších národností byli zastoupeni Slováci, Poláci a Slezané.\n\nV obci sídlí římskokatolická farnost náležející do Novojičínského děkanátu a Ostravsko–opavské diecéze. Ve farnosti působí kněz Paweł Piotr Dobija, jenž vystřídal Ing. Františka Káňu, OPraem. Farním kostelem je místní kostel svatého Jiří. Dle sčítání provedeného v roce 2011 se v obci k víře hlásí 907 osob, tj. přibližně 38 %. Mezi věřícími se nejvíce obyvatel hlásí k římskokatolické církvi (744, tedy 82 %). Další významnou církví v obci je Českobratrská církev evangelická, k níž se hlásí 99 obyvatel obce. Tato církev má svůj farní sbor v sousedních Hodslavicích, jenž má v Mořkově svoji kazatelskou stanici v budově někdejší soukromé evangelické školy. Tato kazatelská stanice byla založena roku 1894 coby filiální sbor a ke změně na stanici došlo roku 1956.\n\nV obci je poštovní úřad, knihovna a mateřská i základní škola. Od roku 1889 působí v obci též Sbor dobrovolných hasičů. Pro seniory byl roku 1995 ve spolupráci s Charitou Kopřivnice zřízen Dům pokojného stáří. Zdravotní péči zajišťují lékaři soustředění především v budově bývalé školy stojící vedle kostela. U silnice na Hodslavice jsou dva hřbitovy, jeden evangelický (založený v roce 1856) a druhý katolický (založen na tomto místě roku 1858).\n\nV obci se nachází mateřská a základní škola. Již mezi roky 1560 a 1624 působila v obci protestantská škola, která pak zanikla. Po třicetileté válce byla roku 1672 založena škola katolická, kterou navštěvovaly i děti z Hodslavic a Veřovic. Ta ovšem roku 1691 zanikla. Před rokem 1822 byly katolické mořkovské děti ve věku od šesti do devíti let vyučovány místním učitelským pomocníkem a následně od devátého do dvanáctého roku věku chodily do školy v Životicích. Evangelické děti mezi šestým a devátým rokem jejich věku vyučoval zdejší domkář a pak do svých dvanácti let navštěvovaly školu v Hodslavicích. Roku 1822 byla v Mořkově povolena stavba nové školy. Snahou bylo, aby škola byla společná pro obě vyznání, ovšem pro výhrady tehdejšího evangelického kazatele z Hodslavic (pod nějž Mořkov spadal) se stavba školy odsouvala. Až roku 1843 byla zbudována jednotřídní škola, jež byla k 1. prosinci 1879 (vybudováním dalšího patra na stávající budovu) rozšířena na dvojtřídní a roku 1888 na trojtřídní.\n\nV roce 1951 došlo ke zřízení dětského útulku ve zrušené obecní hospodě, avšak po roce dochází kvůli jeho nízké využitelnosti k přeměně na mateřskou školu. Místní škola byla o letních prázdninách 1954 změněna na školu osmiletou, díky čemuž nemusely od té doby chodit mořkovské děti do školy v Hodslavicích.\n\nSoučasná budova základní školy byla (jako původně pětitřídní škola) vybudována v roce 1910 a v letech 1967 a 1968 byla rozšířena o dva pavilony se třídami a speciálními učebnami, školní jídelnou, družinou a tělocvičnou. Ředitelkou školy i školky je Mgr. Yvona Šindlerová. Mateřská škola má kapacitu 95 dětí a děti jsou v ní podle věku rozděleny do čtyř oddělení. V základní škole mající kapacitu 300 žáků je pro každý ročník otevřena jedna vyučovací třída. Ve škole je v roce 2013 vydáván školní časopis „Maxiblázni“.\n\nO nářečí se zvláštním fonologickým systémem, které se v obci používá, referuje práce Arnošta Lamprechta „K hláskovému systému v obcích Veřovice a Spálov na pomezí lašsko–východomoravském“ uveřejněná ve sborníku „Rodné zemi“ vydaném v roce 1958 v Brně. V mluvě se objevují i charakteristické výrazy, například „škračenka“ označuje smažená vajíčka či „zhlavec“ je výrazem pro polštář, ale vyskytují se tu i slovní obraty kupříkladu „ty vogo“ a „toť to“.\n\nZačátkem května probíhá v okolí obce turistický pochod nazvaný „Pochod okolo Mořkova“, jehož první ročník se uskutečnil v roce 1975. Pro účastníky pochodu je připraveno více tras, jež se do sebe odlišují svojí délkou (od 5 do 35 kilometrů). Jednotlivých ročníků se průměrně účastní asi 800 lidí, z nichž někteří pocházejí i z Prahy či z Českých Budějovic.\n\nZa účasti umělců je na podzim pořádána humoriáda „O mořkovský koláč“. Účastnili se jí například Petra Černocká, Pavel Novák, Jan Rosák, Karol Polák či Karel Loprais. Zaštiťuje jej hejtman kraje a Český rozhlas Ostrava z něj pořizuje zvukový záznam.\n\nKaždým rokem se v zimních měsících v Mořkově pořádá několik plesů (například hasičský, řeznický, Orelský či školního SRPŠ). Každoročně je pořádána pouť. Ta se koná na konci dubna, neboť zdejší kostel je zasvěcen svatému Jiří a ten má 24. dubna svůj svátek. Proto je mořkovská pouť první jarní v celém okolí (v sousedních Hodslavicích se pouť koná v polovině června, ve Veřovicích v polovině srpna). Místní pouť byla v lidové tradici vnímána za mezník (přelom mezi zimou a létem) a den svatého Jiří platil i za právní lhůtu, do kdy byly splatné dlužní úpisy.\n\nNejstarší zájmovou organizací v Mořkově je Sbor dobrovolných hasičů, který vznikl roku 1889. První zásah u požáru provedli jeho členové o tři roky později. Na počátku 20. století vedle hasičských zásahů pořádali členové spolku osvětové přednášky s protipožární tematikou, hráli ochotnická představení či pořádali plesy, výlety a založili také pěvecký kroužek. Současná hasičská zbrojnice slouží od roku 1949, kdy byla předána do užívání při výročí 60. let od založení spolku. Ten se vedle hašení požárů a pořádání plesů či výletů věnuje také činnosti v oblasti prevence (prohlídkám komínů, rozhlasovým relacím v místním rozhlase nebo žňovým hlídkám). Hasičský sbor v roce 2013 disponuje automobilem Fiat Ducato s přívěsným vozíkem a od konce roku 2007 i automobilem Tatra 815 Terrno 4×4 CAS 20.\n\nMístní Dělnická tělocvičná jednota byla založena roku 1909, kdy vznikla jako pobočka stejné organizace v blízkých Hodslavicích. Pod Hodslavice spadala až do ledna 1931, následně se osamostatnila a existovala až do roku 1941, než ji Němci zakázali. Po druhé světové válce již obnovena nebyla a na její činnost navázala TJ Mořkov. Jednota pořádala jednak tělovýchovné aktivity, a jednak provozovala též kulturně-společenské činnosti (divadla či besídky) pro zdejší občany.\nRoku 1911 vznikl místní odbor tělocvičné organizace Orel. Své členy rozvíjel po tělesné i duchovní stránce. V červenci roku 1914 se měla v Mořkově uskutečnit první orelská slavnost, avšak nedošlo k ní, neboť týden před jejím zahájením byla vyhlášena mobilizace. Po válce členů organizace přibývalo a bylo proto nutné získat větší prostory pro provozování činností spolku, protože doposavad využívaný sál u místní restaurace přestal vyhovovat. Roku 1929 byl vybudován a vysvěcen Katolický dům, v němž byl zřízen i biograf. Během druhé světové války došlo k přerušení činnost Orla a po roce 1948 k jejímu úplnému zastavení. Po roce 1990 však došlo k obnovení jeho činnosti.\n\nV lednu 1920 vznikl místní odbočka Sokola. Členové cvičili v sále přiléhajícím k místnímu hostinci a účastnili se také veřejných cvičení v blízkých obcích. Ač spolek (roku 1933) koupil pozemek pro svoji tělocvičnu, k její stavbě nikdy nedošlo. Mezi roky 1941 až 1945 byla jeho činnost přerušena a roku 1948 se stal součástí TJ Mořkov. K jejímu obnovení po Sametové revoluci již nedošlo.\n\nMístním sportovním oddílem je TJ Mořkov, jehož součástí je oddíl fotbalu, volejbalu, šachu a vznikla při něm i zdejší místní organizace Klubu českých turistů. Fotbalisté využívají za školou vybudované sportovní a víceúčelové hřiště. Klub byl založen v roce 1939 a vedle dvou mužských celků (muži A a muži B) má také výběr dorostenců, žáků a starší přípravky. Muži hrají novojičínský okresní přebor. Volejbalový oddíl, který od 30. let 20. století hraje svá utkání, je dnes účastníkem Novojičínské volejbalové ligy, v níž vystupuje pod pojmenováním „Old boys“. Mimo toho existuje v klubu ještě oddíl mládeže, který vychovává a připravuje hráče pro ligové mužstvo. Místní šachisté se sdružují v šachovém oddílu TJ Mořkov. Jeho součástí jsou dvě družstva, z nichž lepší je účastníkem „Krajské soutěže A Moravskoslezského kraje“ a druhý se účastní „Okresního přeboru Nový Jičín“. Příznivci turistiky se od roku 1973 také sdružují ve zdejším TJ Mořkov. Dnes jejich místní organizace čítá 83 členů a její nejvýznamnější akci je každoroční pořádání Pochodu okolo Mořkova. Vedle toho se účastní i dalších turistických výletů nejčastěji do oblastí Moravskoslezského kraje.\n\nV jihovýchodních partiích obce poblíž železniční zastávky je venkovní koupaliště s restaurací a autokempem. Koupaliště s bazénem o rozměrech 33 × 15 m prošlo v roce 2008 rekonstrukcí. Ve večerních hodinách je možné využít nočního koupání v osvětleném bazénu. Roku 2009 byly v areálu koupaliště vybudovány atrakce pro děti (vodní fotbal, skákací hrad, pískoviště a další). Součástí areálu koupaliště je také autokemp s jedenácti chatičkami.\n\nV obci jsou dva dřevozpracující závody. Jeden je situován u železniční zastávky Mořkov, druhý pak v severních partiích obce u silnice na Veřovice. Po Sametové revoluci v listopadu 1989 se v obci začalo rozvíjet soukromé podnikání. Nejvýznamnějšími firmami jsou společnost Kon–Kys vyrábějící autoplachty a zajišťující též jejich potisk. Výrobní prostory této firmy se nacházejí v sousedství fotbalového hřiště. Dalšími podniky v obci je výrobce zvedacích zařízení Kladexa, výrobce součástí lisovacích zařízení DAE EU a společnost Zemědělství Horal, která vznikla v části původního JZD Beskyd, nacházejícího se v severních částech obce u silnice do Životic u Nového Jičína Zbytek areálu je jako brownfield využíván k odstavování stavebních strojů. V obci působí i soukromí podnikatelé, mezi které patří autoopravny, prodej a servis jízdních kol, instalatérství, kominictví, malířství či tesařství a pokrývačství. V Mořkově působí i advokátní kancelář. Ve středu obce je v provozu též cukrárna, dvoje řeznictví, tři restaurace, dále kadeřnictví, květinářství a krejčovství.\n\nObcí prochází silnice II/483, která do Mořkova vstupuje na západní straně ze směru od Hodslavic, u zdejšího kostela se ostře lomí k severu a za mostem přes řeku Jičínku, na křižovatce, kde odbočuje komunikace číslo III/4832 do Životic u Nového Jičína a dále do Nového Jičína, se opět ostře lomí k východu a pokračuje směrem k Veřovicím. Po ní podle Celostátního sčítání dopravy provedeného v roce 2010 jezdilo v průměru 2123 vozidel/den (ve skladbě 1611 osobních vozidel, 487 těžkých vozidel a 25 jednostopých vozidel). Na křižovatce u odbočky na Životice u Nového Jičína je motoristům k dispozici čerpací stanice pohonných hmot. V územním plánu obce je ve výhledových záměrech uvažováno s přeložením komunikace druhé třídy ze zastavěné části obce severozápadním směrem a vytvořením tak obchvatu Mořkova.\nVesnicí prochází též jednokolejná neelektrifikovaná železniční trať číslo 323 spojující Ostravu s Valašským Meziříčím. Podle plánů Správy železniční dopravní cesty (SŽDC) z roku 2015 by se však tato trať měla od roku 2018 začít elektrifikovat. Na trati je železniční zastávka Mořkov hlavní trať. V obci se nacházela ještě druhá železniční zastávka (nazvaná Mořkov), která byla na trati číslo 326 spojující Hostašovice s Novým Jičínem. Avšak vzhledem k tomu, že na trati byl po povodních v roce 2009 provoz přerušen (a posléze i ukončen), není již tato zastávka funkční.\n\nVeřejnou automobilovou dopravu v obci zajišťuje společnost Veolia Transport Morava v rámci Ostravského dopravního integrovaného systému (ODIS). Autobusové linky odtud vedou do Nového Jičína, Frenštátu pod Radhoštěm, Hodslavic a Kopřivnice. V Mořkově je zřízeno celkem osm autobusových zastávek („Dolní konec“, „Horní konec“, „Kostel“, „Nové domky“, „Pomník rudoarmějce“, „Rozcestí Frenštát pod Radhoštěm“, „Střed“ a „Železniční stanice“). Železniční spoje z Mořkova jezdí do Valašského Meziříčí, Frenštátu pod Radhoštěm, Frýdlantu nad Ostravicí, Ostravy a Ostravice.\n\nZděný kostel zasvěcený svatému Jiří v obci byl zbudován roku 1587, kdy nahradil původní dřevěný kostelík z roku 1437. Ve věži měl umístěny dva zvony. Stával v místech současného kostela. Jeho hlavní oltář zhotovil roku 1667 Jiří Zingler z Nového Jičína. V kostele byl umístěn též boční oltář svatého Kříže. Když byl roku 1825 kostel opravován (rekonstrukcí prošla i střecha kostela včetně věže), vystoupilo raději 25 obyvatel obce z katolické církve, než aby byli nuceni přispět předepsaným příspěvkem 18 krejcarů na rekonstrukci kostela.\n\nSe stavbou nového kostela (naproti současné faře) zbudovaném ve stylu historického romantismu bylo započato roku 1878. Jeho základy byly položeny okolo původního kostelíka, z něhož byla ponechána pouze věž. Když se po dostavbě nového kostela zjistilo, že se k němu věž nehodí, byla roku 1888 zvýšena do výšky asi 30 metrů. V kostele byly umístěny tři oltáře. V sakristii visí obraz svatého Jiří, jenž pochází z původního kostelíka (byl tam obrazem na hlavním oltáři).\n\nV Jeřábkově kostele (z roku 1587) byly ve věži umístěny dva zvony – svatý Jan Nepomucký (pořízený na náklady obce) a svatý Jiří věnovaný Jakubem Jeřábkem. Po vybudování nového kostela (roku 1878) a zvýšení původní věže došlo v roce 1904 k instalaci třetího zvonu – umíráčku. Ten však byl spolu se zvonem svatého Jiří roku 1916 rekvírován pro válečné účely. Ve věži tak zůstal pouze zvon svatý Jan Nepomucký. Během roku 1926 byly pořízeny dva nové zvony, a sice svatý Josef a Nejsvětější Srdce Páně, který sloužil jako umíráček. Ve věži tak byly tři zvony. Během druhé světové války došlo v březnu roku 1943 k opětovnému rekvírování zvonů, kdy byly odvezeny zvony svatý Josef a svatý Jan Nepomucký. Ten se však po válce vrátil a na věži tak byly dva zvony (vedle svatého Jana Nepomuckého ještě Nejsvětější Srdce Páně). V roce 1967 se na věž kostela pořídily další dva zvony – jeden s reliéfem Krista Krále, druhý s reliéfem Panny Marie Svatohostýnské. Během roku 1975 došlo k přelití zvonu Nejsvětější Srdce Páně, jímž se zvoní umíráček; nově je na něm reliéf svatého Jiří. Ve věži mořkovského kostela jsou tak čtyři zvony.\n\nKapli (na křižovatce ulic Ke Kapli a U Kaple) na svém pozemku postavil roku 1853 Jan Jeřábek. Je v ní uložen původní znak rodu vytesaný v kameni, který se dříve nacházel u vstupu do věže místního kostela svatého Jiří. V říjnu 1915 složil místní občan Jan Kyselý (potomek Jana Jeřábka) na zdejším úřadě finanční obnos, který měl být použit na udržování kaple. Farnost proto zakoupila státní dluhopis a z jeho úroků opravu kaple financovala. Celkovou rekonstrukcí prošla kaple po roce 1990. Objekt je kulturní památkou České republiky.\n\nKatolická fara (Dolní ulice čp. 250) je v obci zmiňována již v roce 1437. Kolem roku 1560 však zanikla, neboť protestantů byla v obci většina a stávající kostel zabrali. Až do roku 1624 zde působili protestantští kazatelé, kteří zároveň duchovně pečovali o obyvatele v Hodslavicích a ve Veřovicích. Následně, když se majiteli panství stali jezuité, byli nekatolíci nuceni přejít na katolickou víru. Ač byla roku 1636 v místě zřízena katolická farnost, obsazena byla až roku 1689, kdy byl zdejším prvním farářem páter Karel Světlík (do té doby byl Mořkov spravován z farnosti ve Štramberku). Pod mořkovskou farnost patřily farnosti v Hodslavicích, Veřovicích a Životicích. Od roku 1691 byl na zdejší farnost umístěn páter Ondřej Lambser, který se však usadil v Životicích. Proto byl Mořkov od roku 1702 přidělen k farnosti Životické. Na konci 19. století (roku 1898) však byla v Mořkově naproti kostelu zbudována nová fara (předchozí byla z důvodů svého nevyužívání roku 1861 zbořena) a obec se tak opět stala samostatnou farností.\n\nPůvodně přízemní jednotřídka (v Dolní ulici čp. 74) z roku 1843 (dle jiných zdrojů až 1844), která byla v roce 1879 zvýšena o jedno patro a stala se z ní dvoutřídní škola (a od roku 1898 dokonce trojtřídní). Vedle školních tříd se v budově nacházel i byt učitele. Když došlo v roce 1910 k vybudování nové školní budovy (v dnešní Sportovní ulici), využíval budovu obecní úřad a vznikla zde i četnická stanice a několik bytů. Od roku 1971 byl v budově umístěn též poštovní úřad a zdravotní středisko. Roku 1984 se obecní úřad (tehdy místní národní výbor) přestěhoval do nově zbudovaného Společenského domu (čp. 10). V roce 1991 se z budovy první školy do domu čp. 61 přemístil poštovní úřad a dům je tak využíván vedle lékařů též kosmetickým salónem, fotografem a prodejcem oděvů.\n\nŠkola stojí na Sportovní ulici čp. 248. Základní kámen k její stavbě byl položen v polovině července 1895. Stavbu dokončili v srpnu následujícího roku a v polovině září 1896 zahájili školní vyučování (určené dětem zdejších protestantů). Budova v té době byla pouze přízemní. K přistavění druhého patra došlo v roce 1908, čímž vznikl prostor i pro druhou školní třídu.\n\nŠkolu navštěvovalo průměrně 83 žáků. S ohledem na snižující se počet žáků však bylo koncem března 1919 vyučování ve škole ukončeno a všichni její žáci včetně svých učitelů přestoupili od 1. dubna toho roku do místní všeobecné školy. Krátce po ukončení výuky se evangelíci na církevní schůzi usnesli na zřízení modlitebny v budově bývalé školy, v níž se od té doby až dosud konají nejen nedělní bohoslužby, ale i příležitostné církevní obřady (například pohřby).\n\nU školy (Sportovní ulice čp. 258) byl v roce 1974 zbudován pomník vyjadřující vděk a lásku Rudé armádě za osvobození obce v květnu 1945. Je na něm umístěna pamětní deska, která byla původně (od roku 1950) umístěna na zdejší základní škole. Pomník je kulturní památkou České republiky.\n\nS vyznačováním turistických tras se v Mořkově začalo ve dvacátých letech 20. století, kdy byly zbudovány (vykopány) čtyři pěšiny, které sloužily předně hajným k zajišťování ochrany lesa či k lovu. Ty se pak využily pro turistické trasy. Obcí prochází ve směru ze severu na jih zeleně značená turistická trasa číslo 4828. Jsou zde na ní tři rozcestníky („Mořkov – veřovická křižovatka“, „Mořkov – střed“ a „Mořkov – pod železniční stanicí“). Souběžně s ní v části své trasy je vedena také naučná stezka „Novojičínská kopretina“. U železniční zastávky Mořkov hlavní trať je rozcestník turistických tras nazvaný „Mořkov – železniční stanice“, odkud jsou souběžně vedeny modrá a žlutá turistická značka na rozcestí „Pod Huštýnem“. Modrá trasa odtud dále pokračuje na Huštýn, kdežto žlutá se odklání a vede na vrch Krátká. Jižně od obce je vedena cyklistická trasa číslo 6016. Druhá cyklotrasa – číslo 6271 – byla otevřena 26. září 2014 v trase někdejší železniční tratě číslo 326 z Hodslavic do Nového Jičína.\n\n\n\n\n"}
{"id": "119351", "url": "https://cs.wikipedia.org/wiki?curid=119351", "title": "Šubířov", "text": "Šubířov\n\nObec Šubířov se nachází v okrese Prostějov v Olomouckém kraji. Žije zde obyvatel.\n\nObec Šubířov má dvě části obce:\n\nPrvní písemná zmínka o obci pochází z roku 1710, kdy majitel panství Jaroměřice u Jevíčka svobodný pán František Michal Šubíř z Chobyně uzavřel smlouvu s opatem premonstrátského kláštera Hradisko u Olomouce. Předmětem této smlouvy byly dodávky dřeva pro hutě na zpracování železné rudy stojící u nedaleké obce Dzbel a patřící klášteru. Pan Šubíř proto začal kácet v hornaté, lesy zarostlé části svého panství a na vzniklé pasece založil novou ves, která později dostala jeho jméno. Prvními osadníky byli nejchudší obyvatelé Jaroměřic, kteří zároveň získali práci při kácení a svážení dřeva. O něco později vznikla i menší osada Chobyně. Škola stála ve vesnici již před rokem 1785.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nZápadně od obce pramení Šubířovský potok, východně od ní se rozkládá rybník Slámova louže, ze kterého vytéká potok ústící do Nectavy. Ta pramení v lesích severovýchodně od obce.\n\n\n"}
{"id": "119352", "url": "https://cs.wikipedia.org/wiki?curid=119352", "title": "Hejná", "text": "Hejná\n\nObec Hejná se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1045.\n\n\n"}
{"id": "119353", "url": "https://cs.wikipedia.org/wiki?curid=119353", "title": "Licibořice", "text": "Licibořice\n\nObec Licibořice se nachází v okrese Chrudim v Pardubickém kraji. Žije zde obyvatel.\n\n\nPrvní písemná zmínka o obci pochází z roku 1329.\n\n\n"}
{"id": "119355", "url": "https://cs.wikipedia.org/wiki?curid=119355", "title": "Mojné", "text": "Mojné\n\nObec Mojné se nachází v okrese Český Krumlov, kraj Jihočeský. Žije zde  obyvatel.\n\n\nPrvní písemná zmínka o obci pochází z roku 1315.\n\n"}
{"id": "119356", "url": "https://cs.wikipedia.org/wiki?curid=119356", "title": "Krnsko", "text": "Krnsko\n\nObec Krnsko se nachází v okrese Mladá Boleslav, kraj Středočeský. Rozkládá se pět kilometrů jihozápadně od Mladé Boleslavi. Žije zde obyvatel.\n\nObcí protéká řeka Jizera, na které je zde také postaven jez. Nad krneckým údolím se v obci Jizerní Vtelno nachází novorenesanční zámek Stránov.\n\n\nPrvní písemná zmínka o obci pochází z roku 1360. První písemná zmínka o části Řehnice (kdysi samostatné) obce je z roku 1319.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Krnsko s 649 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, katolický kostel, sirotčinec, bednář, biograf Sokol, výroba cementového zboží, cihelna, holič, 3 hostince, továrna na hračky, kolář, kominík, kovář, 2 krejčí, 3 mlýny, obchod s motory, obchod s obuví Baťa, 2 pekaři, pila, pojišťovací jednatelství, porodní asistentka, 2 řezníci, 3 obchody se smíšeným zbožím, stavební družstvo, 2 trafiky, 2 truhláři, obchod s uhlím, velkostatek.\n\nSilniční doprava\n\nDo obce vede silnice III. třídy. Okrajem vesnice (u viaduktu) prochází silnice I/16 Mělník – Mladá Boleslav – Jičín.\n\nŽelezniční doprava\n\nObec Krnsko leží na železniční trati 070 Praha - Mladá Boleslav - Turnov. Jedná se o jednokolejnou celostátní trať, doprava byla na trati zahájena roku 1865. Linka S3 (Praha-Vršovice - Mladá Boleslav) v rámci pražského systému Esko. Po trati 070 jezdí osobní vlaky i rychlíky, v pracovních dnech roku 2011 je to mezi Všetaty a Mladou Boleslaví obousměrně 5 rychlíků, 1 spěšný a 12 osobních vlaků. Na území obce leží železniční zastávka \"Krnsko\", rychlíky i spěšné vlaky jí projíždějí.\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mšeno-Mladá Boleslav \"(6 spojů tam i zpět)\" a Mladá Boleslav-Doubravička \"(5 spojů tam i zpět)\" .\n\n\n"}
{"id": "119358", "url": "https://cs.wikipedia.org/wiki?curid=119358", "title": "Dlouhá Lhota (okres Mladá Boleslav)", "text": "Dlouhá Lhota (okres Mladá Boleslav)\n\nObec Dlouhá Lhota se nachází v okrese Mladá Boleslav, kraj Středočeský. Rozkládá se asi dvanáct kilometrů východně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1383.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Dlouhá Lhota s 726 obyvateli v roce 1932 byly evidovány tyto živnosti a obchody: lékař, hospodářské strojní družstvo, 5 hostinců, kovář, krejčí, 2 mlýny, 3 rolníci, 3 obchody se smíšeným zbožím, spořitelní a záložní spolek, trafika, truhlář.\n\nJako mnoho Lhot roztroušených po různých místech Čech, tak i Dlouhá Lhota u Mladé Boleslavi odvozuje své jméno od lhůtovníků, osazenců míst v bývalých lesích, často pohraničních. Již Přemysl Otakar II. ve 12. a 13. století zakládal nejen města, která mu zvyšovala královské důchody i moc, ale na místech pustých a neobydlených hvozdů kolem zemských hranic vznikaly i mnohé nové vesnice. Každý osadník obdržel dědičně určitý pozemek, z něhož po určité době – lhůtě – odváděl nájem do pokladny komory královské, později třeba i vrchnostenské, a to buď v penězích, přírodninách nebo byl povinen vykonávat jisté ustanovené roboty. Je zřejmé, že takové vesnice byly ponejvíce zakládány poblíž stezek zemských, obchodních, vedoucích z Čech do okolních států. I při obchodní cestě vedoucí do tehdejšího Kladska, tedy směrem severovýchodním z Prahy, byly v tomto kraji zakládány nové osady, často zvané Lhůtky, později přejmenované na Lhoty. Lze tak vidět v kraji boleslavském a hradeckém Lhotu Pískovou, Husí, Mravinnou (tedy i tuto, teprve mnohem později přejmenovanou na Dlouhou), Lhotu Kacákovu, Semanovu, Bradleckou a mnoho jiných, pojmenovaných buď podle usedlíka, nebo podle nějaké místní zvláštnosti. A tak od nejstarších dob až do počátku 18. století se obec nazývala \"Lhotou Mravinnou\", pak byla teprve přejmenována na Dlouhou Lhotu. Podle některých pramenů je Lhota Mravinná poprvé písemně zmiňována v roce 1383. Ve 14. století byla v držení Wartemberků, pánů ve Březně. Rokem 1416 spolu s velkostatkem Březno přechází obec do majetku Jindřicha Valdštejna, purkrabího v Hradci Králové, od něhož ji kupuje Jan Lapáček ze Sukorad.\nJan Lapáček sídlil na vodní tvrzi sukoradské, která stála stranou tehdejší vesnice, na soutoku říčky Klenice a potoka tekoucího z Matrovic, což ji poskytovalo dostatečnou ochranu. Ještě dnes jsou základy vodní tvrze včetně valů a příkopů jí obklopujících patrné při cestě od Dlouhé Lhoty do Sukorad po pravé straně cesty, před mostem přes Klenici. Jan Lapáček se připomíná v listinách již v roce 1440, kdy byl přítomen mezi krajskými vladyky na sjezdu v Nymburce. Jeho erbem byl červený pruh v bílém poli, položený šikmo od pravé strany k levé. Nad helmou pak leží bílý chrt na zlaté podušce. K tvrzi přikoupil také poplužní dvůr – poplužní dvůr byl statek, ke kterému patřila pole a louky (nikoliv už lesy), a který měl tolik polností, které dokázal obdělat pár koní (popluží je také délková míra o velikosti dvou volů stojících za sebou). Na rozdíl od statku kmetcího (tj. selského, poddaného) poplužní dvůr nebyl zatížen povinnou robotou ani úroky. Roku 1457 dostal Jan Lapáček od krále Ladislava vesnici Skašov, ke které příslušelo šest dvorů kmetcích s ročním úrokem 3 kopy a 56 grošů českých, lesy a další pozemky. Na Skašově býval před rokem 1440 dvůr poplužní později rozdělený na zmíněné dvory kmetcí, panošská rodina zde sídlící se psala „ze Skašova“. Celý Skašov později přešel na Petra Božiště, ten zde ovšem nebydlel, protože měl majetek i jinde. Když pak bez dědiců zemřel, připadlo dědictví královské koruně a král Ladislav mohl Skašov věnovat podnikavému a již bohatému Janu Lapáčkovi.\nJan Lapáček díky nabytému majetku koupil někdy mezi roky 1457 a 1470 březenské dvory včetně Lhoty Mravinné. Roku 1473 se přestěhoval do Března a stal se vlastně zakladatelem rozsáhlého panství březenského, ke kterému od té doby patřily i statky v Sukoradech a na Skašově. Vodní tvrz v Sukoradech zanikla následkem požáru (neznámo kdy přesně) a Sukorady se nadále uváděly jako „ves příslušná“ k Březnu. Téhož roku ovšem pan Jan Lapáček zemřel a držitelem panství se stal jeho syn Jiří. Ještě někdy v 15. století bylo panství prodáno Janu ze Šumberka a jeho manželce Dorotě z Handštejna, kteří jej dále prodali mladoboleslavskému hejtmanovi Jindřichu Hložkovi ze Žampachu. K povinnostem poddaných vesnic v té době patřila i údržba cest. Pan Jindřich Hložek přikázal, aby cestu u Sukorad od mostu k borku matrovickému spravovaly vesnice Mravinná Lhota a Skašov. Vesnice dostávají kus „chrástu“ – lesa nad rybníkem čížovským a pod panským lesem březenským pod závazkem: „Lhotečtí a Skašovští mají cestu u Sukorad, nad chobotem velkého březenského rybníka spravovat a k opravě té cesty si měli potřebné roští v tom lese roubati a za ostatní užívání toho lesa a pastviny v něm, měli společně vrchnosti ročně 20 grošů platit“. A tato povinnost platila ještě i roku 1658.\nJindřich Hložek ze Žampachu zemřel roku 1543, při vyřizování kšaftu (závěti) se uvádí: „ze dvou truhlic, které v bytě ve Březně choval, v jedné bedně byly uloženy peníze sirotčí ze Sukorad, Lhoty Mravinné a Skašova dohromady“ a že: „v těch truhlících cedule jsou, co v které peněz je, že klíče od nich mají rychtáři a konšelé z těch vesnic a kšaftující poroučel, by s těmi truhlicemi po jeho smrti hýbáno nebylo bez vůle rychtářů a konšelů, by sirotkům žádná škoda nenastala“. Od roku 1544 se stává dědicem panství březenského rod rytířů Bubnů z Bubna a po celých 205 let, až do roku 1749, zůstalo panství majetkem tohoto rodu. Prvním majitel z rodu Bubnů byl Otík z Bubna, manžel Jindřichovy sestry Ofky, a tedy švagr jeho bratra a přímého dědice Matěje. Otíkovi synové Heřman a Jindřich si po jeho smrti rozdělili panství na dva přibližně stejné díly, Jindřich zůstal březenským a Heřman byl skašovským pánem. Jindřichovi patří Březno městečko, tvrz, dvůr poplužní, pivovar, mlýn, kostelík bez kněze, 23 usedlíků, rychta s pozemky, Židněves (28 usedlíků), Telib (4 stavení a jedna usedlost), Lhotky (ves zaniklá s jednou novou chalupou), Lhota Mravinná, ze které jen ale 2 krčmy výsadní, 13 rybníků a lesy. Do Heřmanova dílu patřil poplužní dvůr Matrovice, Lhota Mravinná (jen 21 usedlíků, zbytek zůstává Jindřichovi), Sukorady (15 usedlíků), Skašov (9 usedlíků, lesy, pastviny a 19 rybníků).\nBubnové byli roku 1629 povýšeni do stavu panského a roku 1644 do stavu hraběcího. Od roku 1629 se píšou „z Litic“, protože jejich prastrýc Mikuláš jim odkázal své panství na Královéhradecku pod podmínku, že přijmou příjmení „z Litic“. V erbu měli buben v modrém poli, později byl erb rozdělen na dvě svislá pole – v levém zlatém poli byl buben hřebíčkové barvy vzhůru na pokos postavený, v pravém poli, modrém, byla zlatá koruna. Na vrchní části erbu je pak lví hlava. Kousek od Mravinné Lhoty býval v té době velký rybník Klenický (dávalo se do něj mimo jiných ryb i 400 kop kaprové násady). Roku 1570 byla ale při velké povodni stržena jeho hráz a rybník zanikl, půda byla přeměna na pole a pastviny. Mezi bratry Jindřichem a Heřmanem propukl spor o pohraniční pozemky. Do Března přijel zemský úředník, který v protokolu uvádí: „Dále jsem byl veden od Lhoty Mravinné k rybníku tam pana Adama Krajíře z Krajku. Tu jsem spatřil, jest velmi veliký, kterýž rybník se strhl, jehož jsou mi lidé zprávu dali, a mlýn i s gruntem i s půdou voda všechno vzala a pryč odnesla a dosti daleko a ta voda šla na rybník březenský a ten též strhla.“\nPan Krajíř prodal zpustlý rybník panu Heřmanu Bubnovi a ten jej připojil ke Skašovu. Skašovský statek byl kvůli propadnutí zástavy za dluh úředně odhadován roku 1660 a rybník byl popisován jako „rybník velký u Lhoty Mravinné, od mnoha let pustý, místy velkým dřívím zarostlý“. Jindřich byl ženatý, Heřman svobodný, oba bydleli v Březně. Heřman postavil tvrz na Skašově a založil zde i poplužní dvůr. Po roce 1558 se přestěhoval na novou tvrz a začal se psát „na Skašově“. Tvrz stála na místě pozdější obilní sýpky, byla ale větších rozměrů. Zachovala se část sklepů a pověsti o zakopaném pokladu. Heřman postavil kovárnu i krčmu a zakládal na Skašově také zahrady a sady. V Matrovicích vybudoval mlýn, náhon vedl od Bechova. Nikdo z panství nesměl vozit do mlýna jinam než do Matrovic, kde byly zbudovány i sádky a haltéře. Přikoupil ves Řitonice, ke Skašovu tak patřily tři poplužní dvory: matrovický, skašovský a řitonický. Roku 1578 prodal Heřman celý Skašov za 27 000 kop grošů českých paní Elišce, purkrabínce z Donína, provdané za Krištofa z Wartemberka. Roku 1610 ale pan Mikuláš Vratislav z Bubnů, pán ve Březně (syn Jindřicha) odkoupil Skašov od Elišky a panství tak bylo po 52 letech opět sceleno. Mikuláš se pak podepisoval „pán ve Březně a na Skašově“.\nVe třicetileté válce v letech 1618–1648 veškeré osady březenského panství a Skašova zpustly nebo byly zničeny. Ještě dlouho po válce, roku 1660, byla téměř všechna pole zarostlá křovím, v Mravinné Lhotě bylo 9 gruntů zpustlých, na Skašově tvrz zpustlá, zůstaly z ní jen zdi a sklepy s vypáleným dvorem, v Řitonicích zůstal jen kostel, jedna chalupa a zbytek dvora poplužního. Mikuláš Vratislav měl tři syny, Jindřicha Jana, Heřmana Šťastného a Kunatu Jaroslava. Jindřich sídlil na svém královéhradeckém panství na Žamberku a v Litici, oba další bratři zůstali ve Březně, než Heřman zemřel (1631). Protože v době třicetileté války byli Mikulášovi synové ještě příliš malí, než aby se mohli zapojit do povstání proti Ferdinandovi II., zůstali ušetřeni perzekucí. Ale násilné rekatolizaci se nevyhnuli. Nejstarší Jindřich sice víru změnit nechtěl a raději odešel do ciziny, nejmladší Kunata však na matčino naléhání přestoupil na víru katolickou a stal se tak majitelem celého panství. Jindřich se ale nakonec z ciziny vrátil, rovněž konvertoval ke katolíkům a oba bratři byli povýšeni do stavu panského. Psali se „z Bubna a Litic“. Jindřich Jan zemřel roku 1653 a podílníkem panství březenského se Skašovem se stal jeho syn František Adam. Po sto letech bylo panství znovu rozděleno. Kunata Jaroslav měl Březno, Židněves, Lhotu Vysokou (Lhotka), Řehnice (přikoupené od panství hejkovického), v Telibi pak poplužní dvůr a ovčín. František Adam získalá Skašov, Řitonice, Matrovice, Lhotu Mravinnou, Sukorady, lesy a rybníky.\nSkašov však byl ještě hrabětem Jindřichem Janem zadlužen. Roku 1660 byl úředně odhadnut a rozdělen na pět nestejných dílů na úhradu věřitelům. Hrabě Kunata Jaroslav ale čtyři díly vykoupil zpět, pouze část Sukorad, „sobotecká“ cesta u Martinovic a kousky luk na Klenici byly prodány hraběti Janu Humprechtu Černínovi z Chudenic. Dědictvím, sňatky i koupí pak březenské panství přešlo na různé rody: roku 1749 skončilo více než dvousetleté zdejší panování Bubnů z Bubna, pánů z Března a na Skašově, a majetek koupili Netoličtí z Netolic. Ale už o dva roky později (1751) bylo panství prodáno v „relicitaci“ Janu Adolfovi Kounicovi za 156 000 zlatých. Kounicové drželi panství až do druhé poloviny 19. století, kdy po smrti Albrechta Kounice zdědila panství dle rodinné úmluvy jeho dcera baronka Marie, vdaná za knížete Egona Hohenlohe z Waldenburgu, císařského komořího, a panství tak přešlo do majetku rodu Hohenlohe. Marie měla dceru Věru a dva syny, Albrechta a Alexandra. Starší Alexandr zemřel roku 1931 a je pohřben v Nových Zámcích. Roku 1933 zemřel i jeho mladší bratr, poslední březenský majitel z rodu Hohenlohe, duševně chorý a degenerovaný šlechtic Albrecht, který mimo jiné nechal vyvézt velkou část zámeckého archivu ve Březně na dvou vozech za Březno, kde byly dokumenty a doklady spáleny. Jeho matka Marie Hohenlohe Schillingfűrst Kounicová silně předlužené panství po částech rozprodala.\nBřezenský dvůr v rozloze 170 hektarů získal pražský továrník Englman za 2 miliony korun, za stejnou částku koupil zámek ve Březně a lesy u Obrubec architekt a stavitel Václva Stiebr z Karlína. Telib a Skašov s příslušnými lesy byly prodány za 1 milion korun obchodníkovi z Mladé Boleslavi Pavlu Gelnerovi. Tržba z prodejů ovšem nestačila ani na úhradu dluhů. Po druhé světové válce a nástupu komunistů k moci hospodařilo na pozemcích Dlouhé Lhoty Jednotné zemědělské družstvo, vzniklé násilnou kolektivizací. Roku 1958 byla obec převedena na přání svých obyvatel z okresu Mnichovo Hradiště (kraj Liberecký) do okresu Mladá Boleslav (kraj Praha), převod musela na svém jednání schválit dokonce československá vláda. V rámci centralizace státní správy se stalo roku 1976 Březno střediskovou obcí, pod kterou spadaly i obce Židněves, Dolánky, Dlouhá Lhota, Lhotky, Husí Lhota, Sukorady a Martinovice. Po společenských změnách vyvolaných listopadovými událostmi v roce 1989 se obyvatelé Dlouhé Lhoty rozhodli co nejdříve se od střediskového Března osamostatnit, což se povedlo po prvních obecních volbách k datu 1. ledna 1991. Od té doby je obec samostatná a řízená vlastním obecním zastupitelstvem v čele se starostou.\nSilniční doprava\n\nObcí prochází silnice III. třídy. Ve vzdálenosti 2 km lze najet na silnici I/16 Mělník – Mladá Boleslav – Dlouhá Lhota – Jičín.\n\nŽelezniční doprava\n\nObec Dlouhá Lhota leží na železniční trati 064 Mladá Boleslav – Dolní Bousov – Stará Paka. Jedná se o jednokolejnou regionální trať, doprava byla na trati zahájena roku 1905. Přepravní zatížení tratě 064 mezi Mladou Boleslaví a Dolním Bousovem činilo v pracovních dnech roku 2011 obousměrně 14 osobních vlaků. Na území obce leží železniční zastávka \"Dlouhá Lhota\".\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mladá Boleslav-Dlouhá Lhota-Libáň \"(5 spojů tam i zpět)\" a Kopidlno-Libáň-Dětenice-Mladá Boleslav \"(4 spoje tam i zpět)\" \n\n"}
{"id": "119359", "url": "https://cs.wikipedia.org/wiki?curid=119359", "title": "Hraběšice", "text": "Hraběšice\n\nObec Hraběšice (německy \"Rabenseifen\") se nachází v okrese Šumperk v Olomouckém kraji, necelých 8 km vsv. od Šumperka. Rozkládá se v Hanušovické vrchovině pod severozápadními svahy Kamenného vrchu (955 m), v údolí Hraběšického potoka, jednoho z levých přítoků řeky Desná. Žije zde obyvatel. Součástí obce je i osada a katastrální území Krásné u Šumperka (dříve \"Šentál\", něm. \"Schöntal\").\n\nPrvní písemná zmínka o obci pochází z roku 1569. Od 1. ledna 1976 do 23. listopadu 1990 byla obec součástí města Šumperk.\n\nV katastru obce jsou evidovány tyto kulturní památky:\nNení v seznamu kulturních památek:\n\n\n"}
{"id": "119360", "url": "https://cs.wikipedia.org/wiki?curid=119360", "title": "Prostřední Poříčí", "text": "Prostřední Poříčí\n\nObec Prostřední Poříčí (německy \"Mittel Porzicz\" či \"Mittel Porschütz\") se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1629. Tam kde se nyní nachází park, byl v roce 1952 rybník.\n\n\n\n\n"}
{"id": "119361", "url": "https://cs.wikipedia.org/wiki?curid=119361", "title": "Svatojanský Újezd", "text": "Svatojanský Újezd\n\nObec Svatojanský Újezd se nachází v okrese Jičín v Královéhradeckém kraji, zhruba 3 km západně od Lázní Bělohrad. Žije zde obyvatel.\n\nObcí prochází turistická značená Cesta Karla Jaromíra Erbena.\n\nPrvní písemná zmínka o obci pochází z roku 1354.\n\n\n"}
{"id": "119362", "url": "https://cs.wikipedia.org/wiki?curid=119362", "title": "Slavkov (okres Uherské Hradiště)", "text": "Slavkov (okres Uherské Hradiště)\n\nSlavkov je obec v okrese Uherské Hradiště ve Zlínském kraji, 18 km jihovýchodně od Uherského Hradiště. Žije zde obyvatel. Obcí protéká potok \"Okluky\".\n\nPrvní písemná zmínka o obci pochází z roku 1261. Obec Slavkov leží v náhorní rovině v blízkosti Horního Němčí. Název obce je odvozen podle Slávka z Oseka, syna Bohuše z Rýzmburka.\n\nHistorické názvy: 1261 Slevkov, 1421 Zlabcove, 1598 Slawkow, 1751 Slaukow, 1850 Slawkow, Slavkov, od roku 1924 trvale Slavkov. V obci jsou místní názvy tratí: Horní Pole, Horní Padělky, Dolní pole, Prostřední pole, Kopanice, Přední kút, Zadní zbytek, Ponáška, U mlýna, Dolní Padělky, Od Dolnoněmčí, Sviní hnízdo, Padělský mlýn, Kousky, Dolní háj, Ochozy, Zadní louky, Přední louky, Lucko, Porážky, Trestná.\n\nMístní jméno ukazuje na to, že jde o ves kolonizační, jejíž počátky jsou spjaty s Bohuslavem z Rýzmburka. Ves se nejprve jmenuje ve falsu datovaném v roce 1261 při vymezení hranic vizovického kláštera. V roce 1298 se psal podle vsi Oneš ze Slavkova. V roce 1361 Mikšík ze Slavkova předal Frankovi z Kunovic a jeho bratranci Václavovi z Kunovic, proboštu dolnokounickému, dva a půl lánu ve Slavkově. Pak ves náležela ke Strání a v roce 1413 držel Slavkov a Suchou Loz Oldřich Stoš z Bránice. V roce 1447 byl Slavkov příslušenstvím veselského zboží, později však ostrožského.\n\nV roce 1592 bylo ve Slavkově 52 osídlených domů v tom i dva mlýny. Fojt seděl na zákupním statku. Z půllánu se odvádělo o Jiřím 11 grošů, 4 slepice a 8 vajec. Celkem vycházelo z celé obce 29 zlatých 16 grošů a 3 dny roboty, z gruntu 10 zl. 7 gr., den za roboty a 2 kopy a 29 slepic a 10 kop a 7 vajec. Poddaní byli povinni 49dní orbou, odvozem 304 vozů hnoje, 47 dní děláním dříví a jeho odvozem do Hluku. Dále odvozem 76 vozů dříví k cihelně a stejně k hluckému zámku. Museli odebrat jednu bečku vrchnostenského vína. Vrchnost tu vybudovala svůj dvůr s půllánem rolí a hájem Trestná.\n\nTěžké zkoušky zažila obec jako pohraniční oblast v 17. století, zejména v roce 1605, v období třicetileté války, ale i ve druhé polovině 17. století. V roce 1663 byla celá obec vypálena i s tamním dvorem. Bylo spáleno všechno obilí a uloupeny ovce.\n\nPodle tereziánského katastru se zjistilo v obecním katastru 1731,4 měřic orné půdy, 12 měřic zahrad, 76 měřic pastvin, 156 fůr sena na lukách a 1 000 měřic lesa. Vrchnostenský dvůr měl 152,4 měřic polí a 1 měřici zahrady a poskytoval 106 fůr sena. Robotovalo u něho 18 půlláníků dvěma koňmi po 3 dny v týdnu a navíc v létě dvěma koňmi po 4 dny v týdnu nebo jedním pěším 6 dnů v týdnu. Celkem se zde napočítalo 24 půlláníků a 21 čtvrtláníků. Podle děkanské matriky se zjistilo 338 dospělých a 131 dětí česky mluvících.\nV roce 1843 se v obci napočítalo 263 mužů, 283 žen. Celkem se napočítalo 546 bydlících osob v 89 domech a 125 osob v bytových jednotkách. Z toho se 123 rodin se živilo zemědělstvím. V provozu byl nejen vrchnostenský dvůr ale i mlýn a palírna. Tato ročně vyrobila 40 sudů 20 stupňové pálenky. K výrobě bylo nutno 18 měřic ječmene, 350 měřic brambor a 16 sáhů dříví. Katastr obce čítal 842 jiter polí, 468 jiter luk, 18 jiter zahrad, 138 jiter pastvin, 662 jiter nízkého lesa, 212 jiter chrástí, tj. celkem 2340 jiter. Chovalo se tu 45 koní, 52 volů, 43 krav, 19 kusů mladého dobytka, 48 vepřů a 1467 ovcí.\n\nObcí procházela obchodní silnice z Ostrohu na Strání až do Nového Mesta nad Váhom. Vrchnostenský mlýn zanikl začátkem druhé světové války. Do katastru obce zasahoval ostrožský lichtenštejnský velkostatek, a to dvorem Nivnice o celkové rozloze 364,40ha, který do pozemkové reformy byl v pronájmu bratří Mayů. Během parcelace v roce 1923 byly z něho šesti drobným rolníkům ze Slavkova přiděleny 4 ha. Obec byla připojena na elektrickou síť Západomoravských elektráren v roce 1942. Státní silnice ve Slavkově byla přebudována v roce 1937. Autobusovou dopravu z Horního Němčí přes Slavkov do Uherského Hradiště, Uherského Ostrohu a Uherského Brodu zavedl majitel autodopravy Antonín Galuška v roce 1928.\n\nMístní občané již před první světovou válkou odcházeli za prací na jižní Slovensko, do Vídně a do Brna. Ze světa přinášeli nové sociální a pokrokové myšlenky, které se v obci obtížně uplatňovaly. I přes obtíže se místní organizace sociálně demokratické strany podařilo ustavit v roce 1904, z jejích členů velká část radikálně levicově orientovaných přešla v roce 1921 k založené KSČ. Místní odbor Národní jednoty z roku 1913 zanikl v roce 1921. Spolek Domovina pochází z roku 1923.\n\nV obci hospodařilo v roce 1939 236 zemědělských usedlostí. Z těchto bylo 27 do 0,5 ha, 28 do 1 ha, 49 do 2 ha, 81 do 5 ha, 42 do 10 ha, 7 do 20 ha, a 2 nad 50 ha. K ustavení JZD došlo v roce 1951. V roce 1961 hospodařilo JZD na 654 ha, z nichž na ornou půdu připadalo 410 ha. Farou náleží Slavkov již od roku 1751 k Hornímu Němčí, předtím příslušel k Nivnici. Dříve také docházeli do Horního Němčí žáci, vlastní škola vznikla až ve 20. letech 19. století. Lidová škola hospodářská byla v obci otevřena v roce 1942 a mateřskou školu má Slavkov od roku 1961. V roce 1993 byla v obci zřízen vodovod. 9. listopadu 1996 byl v obci otevřen \"Dům pokojného stáří sv. Petra a Pavla\", žehnání provedl olomoucký arcibiskup Jan Graubner. V obci není pošta, 1. října 1997 byla uvedena do provozu poštovna. V roce 1997 byla také provedena plynofikace obce.\n\nSlavkov neměl dlouho svoji vlastní školu a děti navštěvovaly školu v Horním Němčí. Roku 1592 je zmiňován českobratrský sbor ve Slavkově, lze tedy usuzovat, že českobratrské děti byly vzdělávány ve sborové škole.\n\nRoku 1872 okresní hejtmanství vydalo rozhodnutí, na základě kterého bylo obci nařízeno založit školu. První vyučování započalo 16. září 1879 se 124 žáky. V závěru roku 1898 bylo uloženo obci rozšíření školy na dvojtřídní. Stavba byla zahájena 7. srpna 1902, 4. ledna 1903 se i v nástavbě začalo vyučovat.\n\nDne 1. listopadu 1918 přísahalo moravské učitelstvo věrnost a poctivost československé republice. V roce 1919 byl ve škole rekordní počet žáků – 223. Ve školním roce 1922/23 na dvoře přistavěna zimní tělocvična. V letech 1930/31 se konal první školní výlet do Brna, Křtin a Punkevních jeskyní s propastí Macochou. V srpnu 1931 byla zřízena školní kuchyně. Ve školním roce 1933/34 bylo povoleno mimo římskokatolického náboženství povoleno ve škole vyučovat náboženství československé.\n\nV roce 1945/46se poprvé odehrává oslava VŘSR, jako důsledek poválečného politického uspořádání. Dne 16. 10.1955 obec a školu navštívil bývalý předseda vlády Fierlinger. Jinak je ze zápisu zřejmé, že učitelstvo v té době je stále více tlačeno do spíše politické, než vzdělávací práce. A to i formou udání na “výše postavené” funkcionáře. V letech 1968/69 byla v budově školy zřízena Místní lidová knihovna.\n\nRozhodnutím Odboru školství ONV v Uherském Hradišti byla škola k 1. září 1977 zrušena. Rozhodnutí bylo schváleno radou MNV na plenárním zasedání v dubnu 1977. Podle zápisu je postup „shodný se závěry XV. sjezdu KSČ, ve kterém se mluví o dalším rozvoji školství“.\n\nRaiffeisenka vznikla v roce 1893, jako třetí na Moravě (po Letovicích a Blatnici pod sv. Antonínem) a první v dnešním okrese Uherské Hradiště. Byla založena jako Raiffeisenova záložna, později přejmenovaná na Spořitelní a záloženský spolek. Prvním starostou záložny byl Otto Svoboda až do roku 1909, kdy zemřel. Po Svobodově smrti se starostou stal Josef Bobčík do roku 1918, v letech 1918–1921 byl Martin Hulík, 1921–1945 Josef Uher a po roce 1945 Jan Bobčík.\n\nPro občany se úřadovalo vždy v neděli odpoledne v budově hostince. Roku 1919 byla přeložena do budovy hasičského sboru. Záložna nakoupila postupně hospodářské stroje a za poplatek je půjčovala svým členům. Byly to stroje, které sloužily drobným zemědělcům: jetelový secí stroj, tři secí stroje obilní, pérový kultivátor, kroužkový válec na drcení hrud, stroj na čištění obilí k setí a mostní váha. Přebytek z poplatků za půjčování sloužil jako rezerva na opravy. Členům se opatřovala i umělá hnojiva, která se prostřednictvím ústředí v Brně objednávala za výhodnějších cen. Všechny stroje při svém založení byly převzaty místním JZD Slavkov. V únoru 1929 byla neznámými lupiči vyloupena pokladna. Pachatelé nebyly zjištěni a škoda uhrazena pojišťovnou. Po okupaci byla zřízena prozatímní správa záložny, v roce 1946 převzala Státní spořitelna všechny lidové peněžní ústavy.\n\nOd počátku okupace v roce 1939 zde pracovala aktivně ilegální protifašistická skupina. Vedoucí skupiny byl Jan Rožnovský. Členové šířili ilegální tisk a pořádali sbírky na pomoc rodinám zastřeleným. Skupina působila na jih od Uherského Brodu a lze v ní nalézt kořeny později vzniklé partyzánské skupiny Jan Žižka. Po vyzrazení se některým podařilo uprchnout do Prahy, kde spolupracovali ve vydávání Rudého práva. Při raziích po atentátu na Heydricha objevilo gestapo v Libni tiskárnu Rudého práva. Odbojářům z Uherskobrodska, pracujícím v tiskárně, se však podařilo uprchnout. Úkryt pak nalezli v bunkru připraveného odbojovými pracovníky ve Slavkově. Zde se zdržovali až do jara 1943, kdy se rozešli. Po odhalení tiskárny v Korytné se František Borýsek a Jan Gazdík ukrývali ve Slavkově. V roce 1942 postavila skupina ve slavkovském lese dva bunkry, pro lidi, kteří byli hledaní gestapem.\n\nObec byla osvobozena sovětským a rumunským vojskem 26. dubna 1945. Osvoboditelům byl vybudován památník. Dále na domě č. 20 je umístěna pamětní deska Janu Rožnovskému, který se stal obětí okupace.\n\nKaple stojí u silnice směrem na Dolní Němčí. Obecní kronika nejstarší zmínku v souvislosti s kaplí uvádí k roku 1860 v souvislosti s reversem udržování od obce. P. Jan Huňka uvádí, že kaple byla postavena v roce 1729. Každoročně o svátku Nejsvětější Trojice se konal průvod od farního kostela v Horním Němčí.\n\nV 80. letech 18. století císař Josef II. vydal nařízení, že ve všech obcích, kde není kostel, musí být postaveny zvonice, sloužící k upozornění obyvatelstva na hrozící nebezpečí. Ve Slavkově byla tato zvonice zbudována – celá dřevěná, kryta šindelovou střechou, nad kterou byla umístěna menší otevřená věžička, v níž se nacházel zvon. Dne 21. ledna 1925 se výbor Lidové jednoty usnesl a 23. ledna postoupil obecní radě ve Slavkově návrh, aby byla stávající zvonice opravena, nebo nahrazena zvonicí novou. Obecní rada návrh schválila a v roce 1927 byla postavena nová s věžními hodinami. Zvonici, zvon a hodiny požehnal 29. června 1927 hornoněmčický farář P. Karel Komárek za účasti P. Jindřicha Koželuha, faráře z Dolního Němčí a P. Josefa Paly z Boršic.\n\nVe zvonici je umístěna socha Panny Marie. Tato socha byla pořízena v roce 1903 Bratrstvem živého růžence. V průběhu druhé světové války došlo k poškození zvonu, avšak nový zvon byl instalován až v roce 1993, spolu s elektrickým zvoněním. Požehnal jej 30. června 1993 P. Bohumil Čuhel, farář z Dolního Němčí a administrátor pro Horní Němčí.\n\n\nPomník se nachází v parku v blízkosti \"Domu pokojného stáří sv. Petra a Pavla.\" Původní pomník sestávající z kruhové plošiny o průměru zhruba 10 metrů a samotného pamětního sloupu byl na počátku 21. století upraven – pamětní sloup byl přemístěn stranou k domu č. 176, dlážděná plošina rozebrána a nahrazena dětským hřištěm.\n\nSmuteční síň a římskokatolická kaple zasvěcená sv. Zdislavě z Lemberka se nachází na obecním hřbitově. Kapli 15. října 2000 požehnal olomoucký arcibiskup Jan Graubner.\n\nSbor dobrovolných hasičů byl ustanoven 5. dubna 1907 a stanovy byly schváleny místodržitelstvím v Brně 20. dubna téhož roku. Na počátku měl 44 členů. Výzbroj a vozová ruční stříkačka pořízeny 1909. V roce 1912 obec postavila první zbrojnici a 8. září 1912 byla posvěcena stříkačka. Prostředky na svoji činnost získával sbor pořádáním tanečních zábav, divadelních představení, využíváno bylo i půjček. Roku 1923 sbor zakoupil berlovou stříkačku. V roce 1926 se součástí hasičského sboru stala i \"Samaritská stráž\", jakási obecní zdravotní služba. Byla hojně využívána, protože lékař byl až v Nivnici. Jen v roce 1928 ošetřeno 120 případů zranění, v roce 1934 již ve 317 případech. V roce 1930 byla pořízena nová, motorová stříkačka.\n\nPřed válkou se sbor začal orientovat na činnost civilní obrany. Byla pořádána cvičení, přednášky branné výchovy a protiletecké obrany, v roce 1937 pořízeny plynové masky. Po válce se činnost obnovila. V roce 1955, v roce 1957 a zejména 5. června 1961 hasiči (tehdy již požárníci) zasahovali při povodni, která postihla obec. V roce 1957 dostali hasiči při příležitosti 50 let výročí své existence novou motorovou stříkačku, v roce 1970 valník Tatra 805. V roce 1976 byla hasičská zbrojnice přemístěna do objektu JZD a v prosince 1989 otevřena nová hasičská zbrojnice.\n\n\n\n\n\n\n"}
{"id": "119364", "url": "https://cs.wikipedia.org/wiki?curid=119364", "title": "Žabovřesky nad Ohří", "text": "Žabovřesky nad Ohří\n\nObec Žabovřesky nad Ohří se nachází v okrese Litoměřice v Ústeckém kraji, při levém břehu řeky Ohře, 12 km západně od Roudnice nad Labem a 3 km východně od Libochovic. Žije v ní obyvatel.\n\nPrvní písemná zmínka o obci pochází z roku 1336.\n\n\nV obci se nachází muzeum motocyklů značky Simson vyráběných v továrně bratrů Simsonovými v německém městě Suhl. Muzeum je největší v ČR a druhé největší v Evropě.\n\n"}
{"id": "119365", "url": "https://cs.wikipedia.org/wiki?curid=119365", "title": "Bohuslavice nad Vláří", "text": "Bohuslavice nad Vláří\n\nObec Bohuslavice nad Vláří se nachází v okrese Zlín ve Zlínském kraji, v údolí řeky Vláry, zhruba 12,5 km východně od Luhačovic a 25 km na jihovýchod od Zlína. Žije zde obyvatel.\n\nPrvní písemná zmínka o obci pochází z roku 1365. V roce 2001 se Bohuslavice odtrhly od města Slavičín.\n\n\nZvon z kaple Panny Marie vyryla svině na vrchu Vyšehrad a nalezla jej místní dívka. Zvon prý při zvonění volá: „Sviňa mňa vyryla, děvča mňa našlo!“\n\n\n"}
{"id": "119366", "url": "https://cs.wikipedia.org/wiki?curid=119366", "title": "Střížovice (okres Kroměříž)", "text": "Střížovice (okres Kroměříž)\n\nObec Střížovice se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "119368", "url": "https://cs.wikipedia.org/wiki?curid=119368", "title": "Bridging the Gap", "text": "Bridging the Gap\n\nBridging the Gap je druhé řadové album hiphopové skupiny Black Eyed Peas, které vyšlo v roce 2000. Album obsahuje i poměrně úspěšný song \"Request + Line\", kde jim vypomohla i zpěvačka Macy Gray.\n\n"}
{"id": "119369", "url": "https://cs.wikipedia.org/wiki?curid=119369", "title": "Přemysl Haas", "text": "Přemysl Haas\n\nPřemysl Haas (* 16. června 1960) je český textař a autor hudby, multiinstrumentalista, studiový zvukař, aranžér a hlavní tvůrčí osobnost bývalé plzeňské kultovní folk-rockové skupiny Navzájem.\nAbsolvent plzeňské techniky (VŠSE), fakulty elektro začínal s muzikou na přelomu sedmdesátých a osmdesátých let jako kytarista a zpěvák plzeňské rockové kapely R.U.R. Po návratu z vojny (1984) si prošel několika ročníky Porty s folkovými kapelami Tak jo a Houstka.\nPo roce 1989 působil ve skupině Znouzectnost, spolupracoval s Cainem, Démophobií a s Jardou Svobodou (vystupuje i na CD a DVD Trabandu \"10 let na cestě\"). Hostoval s Trabandem i na koncertech v Moskvě. Jako host vystupoval také s kapelami 3 dřeváci, Prsten Slepá kolej a Neboysa. Je autorem hudby k řadě dokumentárních filmů, mimo jiné složil muziku k večerníčkovým seriálům Tuláček a Pruhovaní kamarádi režiséra Václava Chaloupka. Spolupracuje s filmaři Ladislavem Moulisem st. a mladším či Mir. Čapkem, a to jak při tvorbě zvukové stránky řady jehojich dokumentů, tak i jako skladatel hudby (Brahmaputra /cena poroty na Tourfilmu 2009 v Karlových Varech/, Putování časem paní Marie Malé, Go! Hráč bez limitů, Do moře míst ...).\n\nPo delší pauze se v letech 2011/2012 vrátili Navzájem k velmi občasnému koncertování jako Navzájem - mini, tentokráte ve složení Přemek Haas, Vlaďka Haasová a Caine.\n\nPřemek Haas se jinak převážně zabývá chodem svého zvukového studia PyHa. To je zaměřeno převážně na mastering a mixáž nahrávek různých hudebních žánrů a tvorbu zakázkové muziky.\n\nJiž několik let také externě působí v Ústavu umění a designu Západočeské univerzity v Plzni (obor FT, Multimédia) jako lektor v oblasti snímání/ zpracování zvuku a dramaturgie hudby pro film a video.\n"}
{"id": "119370", "url": "https://cs.wikipedia.org/wiki?curid=119370", "title": "Černá brána", "text": "Černá brána\n\nPojem Černá brána je nejednoznačný a může mít následující významy:\n\n\nJako Černá brána se také označuje brána v Tolkienově Středozemi, zabraňující nepřátelům Saurona vstoupit do jeho země Mordoru. Obvykle se nazývá Morannon.\n"}
{"id": "119371", "url": "https://cs.wikipedia.org/wiki?curid=119371", "title": "Kurilsk", "text": "Kurilsk\n\nKurilsk (: ; : , \"Šana-mura\") je správním střediskem oblasti Kurilského distriktu. Leží na ostrově Iturup a žije v něm zhruba 2 tisíce obyvatel.\n\nNěkolik kilometrů od města se u osady Reidovo nachází přístav, letiště Burevestnik leží 56 km daleko.\n\nMěsto leží na břehu Kurilského zálivu u ústí řeky Kurilky. Okolí města tvoří kopce porostlé lesem, nedaleko se nachází jezero Lebedinoje.\n\nLéto bývá mírné a oblačné. V tomto období hrozí městu tajfuny.\n\nStejně jako jinde na ostrovech tvoří hlavní zdroj obživy rybářský průmysl. Přístavy se nalézají několik kilometrů od Kurilsku, poblíž osad Kitovij a Reidovo. Na ostrově existuje silniční síť spojující obydlená místa. Ke spojení se zbytkem světa slouží lodní spojení s Korsakovem a Južno-Kurilskem, letecké spojení existuje s Južno-Sachalinskem.\n\n"}
{"id": "119376", "url": "https://cs.wikipedia.org/wiki?curid=119376", "title": "El (jezero)", "text": "El (jezero)\n\nEl ( , ) je sladkovodní jezero krasového původu v Jantikovském okrese Čuvašska v Rusku. Nachází se 1,5 km severozápadně od vesnice Aldiarovo. Má rozlohu 4,3 ha a 230 m v průměru. Převážně je hluboké 8 m a dosahuje maximální hloubky 12 m.\n\nVyužívá se k rybolovu a koupání.\n"}
{"id": "119377", "url": "https://cs.wikipedia.org/wiki?curid=119377", "title": "Karl Benz", "text": "Karl Benz\n\nKarl Friedrich Michael Benz (později \"Carl Friedrich Benz\", 25. listopadu 1844, Karlsruhe – 4. dubna 1929, Ladenburg) byl německý automobilový konstruktér, který vyrobil první benzínový automobil na světě – Benz Patent-Motorwagen Nummer 1.\n\nBenz se narodil 25. listopadu 1844 jako \"Karl Friedrich Michael Wailend\" (foneticky), nemanželské dítě Josephiny Vaillant, v dnešní městské části Karlsruhe Mühlburgu (kniha narozených evangelické obce Mühlburg z roku 1844, podle výpisu z 6. prosince 1939). O rok později se jeho matka Josephine Vaillant vdala za Johanna Georga Benze. Strojvedoucí Benz zemřel v roce 1846, rok po svatbě. Odtud pochází jméno mladého Karla Friedricha Michaela Benze, které si později změnil na pofrancouzštěné Carl Friedrich Benz.\n\nKarl Benz v mládí pracoval jako mechanik a během zaměstnání studoval. V roce 1871 založil se společníkem svou první firmu s materiály pro stavbu strojů a zařízení. Jeho však zajímaly motory a tak se pustil do stavby dvoudobého motoru v naději, že se mu podaří zdokonalit tehdejší konstrukci spalovacího motoru. 20. června 1872 se oženil s Berthou Ringer. První patent obdržel roku 1879. O několik let později založil firmu Benz & Cie. na výrobu průmyslových motorů, ze které později vznikla firma Mercedes-Benz. Karl Benz se ovšem začal zabývat myšlenkou vytvořit prakticky využitelný automobil. O to se již několikrát pokoušeli jiní konstruktéři, avšak neúspěšně. Benz tedy začal s návrhem čtyřdobého motoru podle Ottova patentu (958 cm³) a podvozkem tříkolového vozu. Automobil měl mít elektrické zapalování, diferenciál a vodní chlazení.\n\nV roce 1885 mohl Mannheimu předvést svůj automobil, na který 29. ledna 1886 dostal patent. Již v červenci roku 1886 začal s prodejem svého automobilu pod názvem \"Benz Velo\". Spolehlivosti jeho vozu lidé nevěřili, a tak se jeho žena Bertha Benzová rozhodla s vozem Benz Patent-Motorwagen Nummer 3 uskutečnit 106 kilometrů dlouhou cestu z Mannheimu do Pforzheimu u Stuttgartu, aby spolehlivost vozu dokázala a přesvědčila tak širokou veřejnost. Několik let nato se Benz Velo stal prvním hromadně vyráběným automobilem, ale to už firma začala vyrábět i čtyřkolové automobily.\n\nBenz vynalezl i nejrůznější aparáty, mj. domácí telefon, lis na stlačování balíku tabáku apod.\n\nZemřel ve svém domě 4. dubna 1929.\n\nV roce 1955 byl oceněn Medailí Rudolfa Diesela a v roce 1984 byl za své zásluhy uveden do Automobilové síně slávy.\n\n\n\n"}
{"id": "119380", "url": "https://cs.wikipedia.org/wiki?curid=119380", "title": "Premier League 2004/05", "text": "Premier League 2004/05\n\nV sezóně 2004/05 nejvyšší anglickou ligu vyhrála Chelsea. Sestoupily týmy Crystal Palace, Norwich City a Southampton.\n\nZ = odehrané zápasy; V = výhry; R = remízy; P = prohry; Bod = počet bodů\nCL = přímý postup do Ligy mistrů, CLQ = postup do kvalifikace o Ligu Mistrů, UC = postup do poháru UEFA, UI = postup do poháru Intertoto, S = sestup\n\n"}
{"id": "119383", "url": "https://cs.wikipedia.org/wiki?curid=119383", "title": "Nahoře Pes", "text": "Nahoře Pes\n\nNahoře Pes je pražská rocková kapela.\n\nKapela vznikla v průběhu let 1996 – 1997, přičemž první oficiální zkouška proběhla v říjnu 1997. Kapela v té době nesla jméno Devil’s Dogs. 9. května 1998 se konal první koncert. V tét době se kapela odpoutává od původního Punk rockového žánru a zvolna se přetavuje ke zpěvnému Bigbítu. V průběhu roku 1999 kapale zažíva své první koncerty v pražských klubech Batalion, Krok, Mlejn a Exces. Ve stejné době začíná pracovat na první demo nahrávce \"Réservé pro invalidu\". Nahrávka je pokřtěna 4. dubna 2000 v klubu Klamovka. Kapela vystupuje jako předskokan kapely Znouzectnost a zažívá první mimopražská vystoupení. V říjnu 2000 se kapela přejmenovává a získává současný název Nahoře Pes. V roce 2001 kapela odehrává 17 koncertů a poprvé vstupuje do profesionálního nahrávacího studia. Ve stejné době kapela přehodnocuje pohled na svou dosavdní tvorbu. Tento krok se kapele vyplatil a vedl k tomu, že se na jaře roku 2002 probojovala do semifinále hudební soutěže Rock Made In Gambrinus, do finále soutěže Broumovská kytara, vítězí v soutěži Mlejnice Kiss a vydává cd \"Nahoře Pes na měsíci\". Žánrové zakotvení však nevyhovuje členům kapely a ta se částečně rozpadá. V říjnu roku 2002 probíhá poslední koncert staré sestavy v hudebním klubu Vagón. Po odchodu několika členů se kapela stabilizovala až v květnu 2003. Kapela opět koncertuje a vznikají nové písně. V říjnu 2003 se kapela několika písněmi podílí na live cd \"Velká říjnová party\". V roce 2004 kapela odehrává 26 koncertů, ze kterých je třeba zmínit finále soutěže Rock Nymburk, festival Boodstock a předskakování bluesové legendě Sugar Blue. Spolu s koncerty probíhá v kolínském studiu Sklep nahrávání 18 písní. 6 z nich vychází 29. ledna 2005 na albu \"Robinson\", které pokřtil americký bluesman Sugar Blue. V červenci 2005 kapela vystupuje na festivalu Rock for People v Českém Brodě.\n\nZávěrečná sestava kapely byla: \nPája Táboříková (bicí, zpěv), \nPavel \"Pablo\" Eisner (baskytara), \nMichal Nosek (kytara), \nOndřej Fencl (kytara, zpěv). \n\nNahoře pes ukončil svoji kariéru v roce 2011 vydáním alba \"Pozdní léto\" a závěrečným lednovým koncertem v pražském Vagónu.\n"}
{"id": "119384", "url": "https://cs.wikipedia.org/wiki?curid=119384", "title": "Mončetundra", "text": "Mončetundra\n\nMončetundra ( ) je pohoří v Murmanské oblasti na poloostrově Kola v Rusku. Nachází se na západním břehu jezera Imandra. Táhne se z jihovýchodu na severozápad v délce 30 km. Nadmořská výška roste k severozápadu od 600 do 1 000 m\n\nPohoří je tvořeno intruzivními horninami, se kterými jsou svázána naleziště měďo-niklových sulfátových rud. Vrcholy jsou pokryté horským tundrovým porostem a rostroušenými kameny. Převážná část pohoří je součástí Laplandské rezervace. V podhůří je leží město Mončegorsk.\n"}
{"id": "119385", "url": "https://cs.wikipedia.org/wiki?curid=119385", "title": "Dánské úžiny", "text": "Dánské úžiny\n\nDánské úžiny je skupina úžin a zátok v Baltském moři mezi Jutským a Skandinávským poloostrovem. Je to jediná vodní cesta, která spojuje Baltské moře se Severním mořem a Atlantským oceánem.\n\nSoučasný právní status úžiny považuje za mezinárodní vody, které jsou současně i teritoriálními vodami Dánska. Dopravu přes úžiny regulují mezinárodní konvence a speciální privilegia udělována Dánskem. Kodaňská úmluva, podepsaná roku 1857 Dánskem a státy na břehu Baltského moře, stanovila nezdaněný pohyb obchodních lodí.\n\nPodle ženevské konvence z roku 1958 nemá Dánsko právo bránit válečným lodím v proplutí úžinami.\n\n\n"}
{"id": "119388", "url": "https://cs.wikipedia.org/wiki?curid=119388", "title": "Cicely Saundersová", "text": "Cicely Saundersová\n\nCicely Saundersová, celým jménem Dame Cicely Mary Strode Saunders, OM, DBE (22. června 1918 – 14. července 2005) byla anglická lékařka, spisovatelka a sociální pracovnice, zakladatelka moderního hospicového hnutí a propagátorka paliativní medicíny. \n\nSvůj \"hospic svatého Kryštofa\" v Sydenhamu v Londýně založila roku 1967. \n\nV 39 letech získala doktorát medicíny a stala se světově uznávanou kapacitou v oblasti paliativní medicíny, umírání a lékařské etiky, na tato téma přednášela na řadě univerzit po celém světě. Napsala též řadu knih a pojednání tematicky se věnujícím oblastem jejího díla. \n\nJako hluboce věřící křesťanka odmítala euthanasii a o křesťanství prohlásila, že je a zůstane základním kamenem hospicového hnutí, kamenem, kterým možná není vidět, ale na kterém celá stavba stojí.\n\nZa svoji práci v sociální, zdravotnické a náboženské oblasti získala nejvyšší možná ocenění: z rozhodnutí Alžběty II. se stala nejprve důstojnicí a později rytířkou Řádu britského impéria, v roce 1981 obdržela Templetonovu cenu a v roce 2001 též nejprestižnější a nejvyšší ocenění za humanitární dílo: Humanitární cenu Conrada N. Hiltona.\n\nByla (mimo jiné) členkou \"Royal College of Physicians\", \"Royal College of Nursing\" a \"Royal College of Surgeons of England\", obdržela desítky čestných doktorátů.\n\nZemřela na rakovinu ve výše zmíněném \"hospici svatého Kryštofa\". Jejím manželem byl polský emigrant malíř Marian Bohusz-Szyszko (1901–1995).\n\n\n"}
{"id": "119393", "url": "https://cs.wikipedia.org/wiki?curid=119393", "title": "Amati", "text": "Amati\n\nAmati byla rodina italských houslařských mistrů žijících a působících v Cremoně v rozmezí let 1550 – 1740. Právě oni založili pověst Cremony jako významného houslařského města.\n\n\nAndrea Amati měl dva syny, kteří pokračovali v houslařském řemesle:\n\n\n"}
{"id": "119404", "url": "https://cs.wikipedia.org/wiki?curid=119404", "title": "Ovce tlustorohá", "text": "Ovce tlustorohá\n\nOvce tlustorohá (\"Ovis canadensis\") je jedním ze dvou druhů divokých severoamerických ovcí.\n\nVýška v kohoutku: samci – 106 cm\n\nDélka (včetně ocasu):\nHmotnost:\n\nSrst je krátká a hladká, má hnědou barvu. V zimním období získává světlejší odstín. Beranům na hlavě vyrůstají mohutné zatočené rohy, které mohou vážit až 14 kg. Rohy samic jsou menší a méně zahnuté. Ovce tlustorohá je plně přizpůsobena životu ve skalnatém terénu, navzdory velké hmotnosti hlavy je schopna i plavat.\n\n\"Ovis canadensis nelsoni\" je oproti ostatním poddruhům drobnější, její rohy jsou plošší.\n\n\"Ovis canadensis canadensis\" a \"Ovis canadensis sierrae\" žijí ve Skalnatých horách od jižní Kanady až po Colorado. Domovem \"Ovis canadensis cremnobates\", \"Ovis canadensis mexicana\" a \"Ovis canadensis nelsoni\" jsou suché oblasti Kalifornie, Nevady, Utahu, východního Colorada, jižní Arizony, jižního Nového Mexika a západního Texasu.\n\nJídelníček těchto zvířat je tvořen hlavně travinami, občas i listím. Pouštní poddruhy se živí suchomilnými rostlinami.\n\nK páření dochází v říjnu a listopadu. V té době spolu berani svádějí dlouhé souboje, během nichž do sebe narážejí čely. Údery jsou velmi silné, lze je zaslechnout až na vzdálenost 1,5 kilometru. Někdy se stává, že samci spolu zápasí i dvacet hodin, byl popsán souboj, který trval 25,5 hodiny. Ve stáří třinácti až patnácti let se berani stávají neplodnými a v období říje se zdržují mimo místa páření.\n\nOvce tlustorohé tvoří oddělená stáda samců a samic čítající asi deset zvířat (výjimečně více než sto), jež se v průběhu celého dne pasou. Vždy se zdržují v blízkosti skal, kam mohou v případě ohrožení uniknout. Pohybují se ve výškách 1 800–2 600 m n. m. V zimě se stahují do níže položených oblastí (750–1 500 m n. m.), aby se snáze mohly dostat k potravě, kterou vyhrabávají ze sněhu. Během těchto přesunů mohou urazit vzdálenost až 60 kilometrů. Obě pohlaví se setkávají v době říje a znovu se rozdělí po narození mláďat (květen a červen), jež zůstávají s matkami. Ve věku dvou až čtyř let opouštějí mladí samci samičí skupiny a připojují se ke stádům beranů.\n\n"}
{"id": "119405", "url": "https://cs.wikipedia.org/wiki?curid=119405", "title": "Kahramanmaraş (provincie)", "text": "Kahramanmaraş (provincie)\n\nKahramanmaraşská provincie (nebo též jednoduše Maraşská provincie) je tureckou provincií, nachází se v jihovýchodní části Malé Asie. Rozloha provincie činí 14 213 km, v roce 2000 zde žilo 1 002 384 obyvatel. Hlavním městem provincie je Kahramanmaraş.\n\nKahramanmaraşská provincie se administrativně člení na 10 distriktů:\n"}
{"id": "119407", "url": "https://cs.wikipedia.org/wiki?curid=119407", "title": "Soudní okres Slezská Ostrava", "text": "Soudní okres Slezská Ostrava\n\nSoudní okres Slezská Ostrava (do roku 1919 soudní okres Polská Ostrava) vznikl na na základě nařízení Ministerstva spravedlnosti s účinností od 1. ledna 1904. Obvod okresu vznikl vyčleněním 8 obcí ze soudního okresu Bohumín a spadal až do 30. června 1941 do politického okresu Frýdek\n\nSoudní okres se rozkládal ve slezské části dnešní Ostravy na pravém břehu řeky Ostravice jihovýchodně od řeky Odry, a tvořila jej katastrální území Heřmanice, Hrušov, Kunčičky, Michálkovice, Muglinov, Slezská Ostrava, a téměř celý současný katastr Radvanic. \n\n1. července 1941 pak byly všechny obce tohoto soudního okresu připojeny k Moravské Ostravě, soudní okres však jako takový zrušen nebyl a existoval i nadále v rámci Moravské Ostravy jako soudní okres Moravská Ostrava II. Po 2. světové válce byl od roku 1945 přejmenován na soudní okres Ostrava-východ. Soudní okres zanikl v důsledku správní reformy k 1. lednu 1949.\n"}
{"id": "119411", "url": "https://cs.wikipedia.org/wiki?curid=119411", "title": "Crystal Palace FC", "text": "Crystal Palace FC\n\nCrystal Palace FC (celým názvem: Crystal Palace Football Club) je anglický fotbalový klub, který sídlí v jihovýchodním Londýně. Založen byl v roce 1905 jako pokračovatel tradic původního Crystal Palace, který zanikl v roce 1876. Stejně jako původní klub byl i tento pojmenován podle slavné londýnské budovy stejného jména. Od sezóny 2013/14 hraje v Premier League (nejvyšší soutěž v Anglii).\n\nSvé domácí zápasy odehrává na stadionu Selhurst Park s kapacitou 26 225 diváků.\n\n\n\"Aktuální k datu: 20. září 2019\"\n\n\nZdroj: \n\n\n\nZdroj: \n\nPoznámky:\n\n"}
{"id": "119416", "url": "https://cs.wikipedia.org/wiki?curid=119416", "title": "Ovce aljašská", "text": "Ovce aljašská\n\nOvce aljašská (\"Ovis dalli\") je menší příbuznou ovce tlustorohé. Je rozšířena od severní Aljašky po sever Britské Kolumbie. Jsou známy dva poddruhy: \"Ovis dalli stonei\", jehož domovem jsou hory jižního Yukonu a severní Britské Kolumbie, a \"Ovis dalli dalli\", který žije o něco severněji.\n\n\nAktuálně (v roce 2018) byl tento druh chován jen ve čtyřech evropských zoo, z toho dvou německých a dále estonské Zoo Tallinn a české Zoo Plzeň. V minulosti byla ovce aljašská v Česku také chována v Zoo Praha a Zoo Dvůr Králové.\n\nV Zoo Praha byla ovce aljašská chována v letech 2008 až 2014. První zvířata přišla z německých zoo v Krefeldu a Lipsku. První mládě se narodilo v roce 2011. Zvířata z ukončeného chovu přešla v roce 2014 do Zoo Plzeň.\n"}
{"id": "119421", "url": "https://cs.wikipedia.org/wiki?curid=119421", "title": "Kněždub", "text": "Kněždub\n\nKněždub (německy \"Kniezdub\", \"Kneschdub\") je obec v okrese Hodonín v Jihomoravském kraji, 6 km východně od Strážnice v nadmořské výšce 185 m n. m. na ploše 1609 ha. Žije zde obyvatel. Obec je členem sdružení obcí Mikroregionu Strážnicko.\n\nPrvní písemná zmínka o obci pochází z roku 1475 (dle některých pramenů 1370), i když byla založena roku 1264 velehradským klášterem.\n\nDominantou obce je kostel sv. Jana Křtitele postavený v roce 1898 v historizujícím pseudorománském slohu. Kostel téhož jména je zmiňován již v roce 1475. Výzdoba interiéru je dílem akademického malíře Vojmíra Vokolka. U kostela je chráněna skupina památných stromů – Kněždubské lípy.\n\nV obci se též nachází rodné domy malířů Joži Uprky a Antoše Frolky. Rodný dům bratří Uprků byl v roce 2004 zrekonstruován a bylo zde otevřeno Muzeum bratří Uprků. Joža Uprka, jeho bratr Franta a Antoš Frolka jsou pochováni na místním hřbitově nazývaném „Slovácký Slavín“.\n\nJihovýchodně od obce roste památný strom Nejedlíkova oskeruše a v oblasti stejnojmenného vrchu se rozkládá národní přírodní rezervace Čertoryje.\n\n\n"}
{"id": "119425", "url": "https://cs.wikipedia.org/wiki?curid=119425", "title": "Universitet (stanice metra v Moskvě)", "text": "Universitet (stanice metra v Moskvě)\n\nUniversitet ( ) je stanice moskevského metra Sokolnické linky. Svůj název má podle známé univerzity.\n\nStanice je ražená, trojlodní, založená hluboko pod zemí, 26,5 m. Její střední loď má průměr 9,5 m, boční lodě pak 8,5 m. Všechny tři lodě jsou spojené prostupy a podpírané pak masivními pilíři.\n\nVýstupy jsou dva, jeden vede z prostředku střední lodě kolmo přes jednu z kolejí a druhý vychází přímo z jednoho konce této lodě. Vedou po eskalátorových tunelech, každý do vlastního vestibulu. Oba vestibuly jsou povrchové a mají kruhový půdorys; svým vzhledem připomínají válce.\n\nObklad stanice tvoří bílé a černé keramické dlaždice (u stěn za nástupištěm), pilíře samotné jsou obložené bílým mramorem. Podlahu pak tvoří standardně žula.\n\nUniversitet byl otevřen 12. ledna 1959 jako poslední stanice úseku Park Kultury – \"Universitet\". Do roku 1963 plnil funkci konečné stanice, jižním směrem za nástupištěm se nacházejí dvě odstavné koleje, které mohou být případně využity i dnes.\n\n"}
{"id": "119427", "url": "https://cs.wikipedia.org/wiki?curid=119427", "title": "Severo-Kurilsk", "text": "Severo-Kurilsk\n\nSevero-Kurilsk (rusky: \"Северо-Курильск\"; japonsky: \"Ótonai\" nebo \"Kataoka\"; v ainštině: \"Mairuppo\") je město v severní části Kurilských ostrovů, které spadají pod jurisdikci Sachalinské oblasti. Je to správní centrum Severokurilského distriktu a nalézá se v severní části ostrova Paramušir, na pobřeží úžiny Vtoroj Kurilskij. Podle sčítání lidu provedeného v roce 2010 v něm žilo 2 535 lidí.\n\nMěsto je ze tří stran obklopeno horami, od moře je chráněno před oceánskými vichry ostrovem Šumšu. Severo-Kurilsk je významným přístavem na trase mezi Vladivostokem a Korsakovem, či Petropavlovskem-Kamčatským. S posledně jmenovaným je také spojen leteckým mostem, k dopravě do jižních částí souostroví slouží lodní linky s kotvištěm v Južno-Kurilsku.\n\n5. listopadu 1952 bylo město kompletně zničeno třemi vlnami tsunami, které zabily nejméně 2336 lidí z asi 6000 obyvatel města. Severo-Kurilsk byl poté znovu vybudován ve vyšší poloze a populace brzy dosáhla původní úrovně.\n\nPoloha města dává znát, že patří do seismicky aktivní zóny, nalézá se zde tedy několik seismických a meteorologických stanic. Podnebí je oceánické, až subarktické se studenými a vlhkými léty a drsnými zimami.\n\nEkonomická struktura města se primárně odvíjí od rybolovu, lovu krabů a olihní, a dále od průmyslu, který tyto plody moře dále zpracovává. Nejdůležitějším místem města je tedy rybářský přístav.\n\n\n"}
{"id": "119429", "url": "https://cs.wikipedia.org/wiki?curid=119429", "title": "Južno-Kurilsk", "text": "Južno-Kurilsk\n\nJužno-Kurilsk (rusky: \"Южно-Курильск\"; japonsky ユジノクリリスク \"Judžino Kuririsuku\", příp. \"Rujóbecu\") sídlo městského typu v Rusku a správní středisko Južnokurilského distriktu. Díky své poloze, bohaté fauně a floře, je vyhledávaným turistickým centrem – branou ke Kurilským ostrovům. Se svými téměř 6 tisíci obyvateli mu patří prvenství ve velikosti mezi osadami na ostrovech.\n\n22 km od města po silnici (vzdušnou čarou asi 10 km jižně), ve výšce 887 m n. m., se nalézá letiště Mendělejevo, rozložené na vrcholu stejnojmenného vulkánu (895 m n. m.) a také přístav.\n\n\nLeží na ostrově Kunašir při Južnokurilském mysu, u ústí řeky Serebrjanka do Južnokurilského zálivu. Ze severu je omýváno Golovninským zálivem. Protože se nachází na přibližně 50 metrů vysokých skalních útesech, je chráněno před občasnými cunami.\n\nProtože se nachází na nejjižnějším ostrově Kuril, panuje zde příznivější podnebí než na severnějších Kurilských ostrovech. Podle Köppenova systému je klasifikováno jako vlhké kontinentální podnebí (\"Dfb\"). Kvůli studenému proudu Ojašio jsou zde velmi časté mlhy, především v létě, avšak Kunašir je chráněn Širetockým a Nemurským poloostrovem na japonském ostrově Hokkaidó, takže je slunečnější než severnější Kurily.\n\nMěsto vzniklo z rybářské osady Furukamappu ( 古釜布), založené po Krymské válce Japonci. Ruská historie začíná 10. října 1945, kdy se sídlo oddělilo od stejně nazývané rybářské rafinerie. V současné době je na ostrově využíváno geotermální energie pro výrobu elektřiny. Významnou lokalitou je Gorjači Pljaž, kde se nachází geotermální elektrárna o výkonu 1,7 MW.\n\n\n"}
{"id": "119430", "url": "https://cs.wikipedia.org/wiki?curid=119430", "title": "Obnovené království", "text": "Obnovené království\n\nObnovené království (orig. anglicky \"Reunited Kingdom\"), celým názvem Obnovené království Arnoru a Gondoru (orig. anglicky \"Reunited Kingdom of Arnor and Gondor\"), též Dvě království, je říše Dúnadanů ve Středozemi J. R. R. Tolkiena založená Aragornem II. Elessarem znovusjednocením Arnoru a Gondoru.\n\nPo válce o prsten v r. 3019 Třetího věku se Aragorn stal králem Gondoru a králem Arnoru, byl korunován jako král Elessar Telcontar. Stal se 26. králem Arnoru a 35. králem Gondoru. Obnovené království zahrnovalo dřívější země náležející Gondoru a Arnoru (vyjma Rohanu). Aragorn obnovil Anúminnas a Arnor, vrátil Gondoru Železný pas a připojil ke Gondoru Umbar. K Obnovenému království náležel také území Rhovanionu. I Minas Morgul byla později dobyta, ale toto město zůstalo už navždy opuštěno, jelikož se v něm stalo až příliš zla. Aragorn za svého života vybojoval ještě mnoho bitev s nepřátelskými říšemi, které přežily Sauronův pád. Zemřel v roce 120 Č. v. ve svých 209 letech. Jeho nástupcem se stal jeho syn Eldarion.\n"}
{"id": "119432", "url": "https://cs.wikipedia.org/wiki?curid=119432", "title": "Zdeněk Vřešťál", "text": "Zdeněk Vřešťál\n\nZdeněk Vřešťál (* 18. března 1956 Praha) je český folkový písničkář.\n\nKoncem 70. let 20. století, působil v duu s Vítem Sázavským, po seznámení se Zuzanou Navarovou založili skupinu Nerez.\n\nV roce 1987 vydal sólové EP \"Písničky ze šuplíku\", v roce 1994 na ni navázal sólovou deskou \"Čím dál víc Vřešťál\". V roce 2007 vyšlo \"Číslované album\".\n\nSpolupráce s Jaromírem Nohavicou, jako producent je Zdeněk Vřešťál podepsán pod nahrávkami: \"Jaromír Nohavica - Tři čuníci, Jaromír Nohavica - Mikymauzoleum, Jaromír Nohavica - Divné století, Jaromír Nohavica - Moje smutné srdce a Jaromír\" \"Nohavica a Kapela: Koncert\". Z Kapely vznikla v roce 1998 skupina Neřež, se kterou Zdeněk Vřešťál hraje dodnes.\n\nV roce 2019 obnovil s Vítem Sázavským a Luciou Šoralovou skupinu Nerez, tentokrát pod názvem Nerez & Lucia, 8.2.2019 vychází u společnosti album Zlom na CD a LP.\n\nJako producent spolupracoval rovněž s Bratry Ebeny, Jindrou Kejakem, Marií Rottrovou, Jiřím Schmitzerem, Martinou Trchovou a dalšími, složil řadu písní pro skupinu Krausberry.\n\nSestavil EP různých autorů \"Drobné skladby mistrů\" (1988), na které navázalo CD \"50 miniatur\" (2007), a produkoval i CD \"Sloni v porcelánu\" (1999).\n\nV roce 2003 koncertoval v triu s Jiřím Bílým a Oskarem Petrem.\n\nV roce 2009 vydal knihu o Nerezu \"Ne, Nerez nerezne\".\n\nVystupuje také se skupinou Pedopat (Pražský estrádní disko orchestr písní a tanců), se kterou v roce 2018 vydal album \"V uspěchaný době\".\n\n\n\n\n"}
{"id": "119434", "url": "https://cs.wikipedia.org/wiki?curid=119434", "title": "Seznam králů Rohanu", "text": "Seznam králů Rohanu\n\nToto je seznam králů Rohanu ve fiktivním světě J. R. R. Tolkiena Středozemi.\n\nEorl Mladý (vláda 2510 – 2545), syn vládce Éothedu Léoda, se narodil v roce 2485 T. v.. Poté, co jeho otec roku 2501 zemřel při pádu ze svého koně Felarófa, se Eorl ve svých šestnácti letech stal jeho nástupcem. Pro svůj nízký věk a mladistvé vzezření získal své přízvisko \"mladý\". Když byl Gondor roku 2510 napaden skřety a Balchoty, povolal gondorský správce Cirion na pomoc Seveřany z Éothedu. Ti vedeni Eorlem vyrazili na svých koních na jih a v bitvě na polích Celebrantu se jim podařilo Balchoty rozdrtit. Za odměnu věnoval Cirion Seveřanům celý Calenardhon, kam Eorl odvedl většinu lidu ze severu. Eorlův lid si začal říkat Rohirové a svému novému domovu Rohan. Eorl, který se stal prvním rohanským králem se Cirionovi zavázal přísahou, v níž slíbil v případě nouze přispěchat Gondoru na pomoc, a touto přísahou zavázal i své potomky. Eorl pak vládl dalších 35 let, až do roku 2545, kdy padl na východě země v další bitvě s Balchoty. Nastoupil po něm jeho syn Brego.\n\nEorlův syn Brego (vláda 2545 – 2570) se narodil v roce 2512 a na trůn nastoupil po smrti svého otce v roce 2545. Jeho významnými činy se stalo založení Edorasu a stavba Zlaté síně Meduseldu, která byla dokončena v roce 2569. Narodili se mu tři synové Baldor, Aldor a Éofor. Nejstarší Baldor na oslavě při dokončení Meduseldu prohlásil, že projde Stezkami mrtvých, avšak poté, co do nich sám vstoupil, ho již nikdo víckrát nespatřil. Král Brego zemřel žalem nad ztrátou syna a na trůn po něm nastoupil jeho druhý syn Aldor. Poslední ze synů Éofor založil vedlejší královskou linii z které pocházeli i Éomund a Éomer.\n\nAldor Starý (vláda 2570 – 2645), který se narodil roku 2544, byl druhým Bregovým synem. Svého přízviska nabyl kvůli svému vysokému věku a rovněž proto, že panoval Rohanu dlouhých 75 let. Pod jeho vládou Rohan zesílil a Rohirům se podařilo vyhnat poslední Vrchovce, kteří zůstali na východ od řeky Želíz. Aldor měl tři dcery a syna Fréu, který otce po jeho smrti v roce 2645 vystřídal.\n\nFréa (vláda 2645 – 2659), syn krále Aldora Starého, se narodil roku 2570. Fréa měl tři starší sestry a svého otce na trůně nahradil až v pokročilém věku v roce 2645. Zemřel v 89 letech v roce 2659 a na trůn po něm nastoupil jeho syn Fréawine.\n\nFréawin (vláda 2659 – 2680) se narodil roku 2594 a po smrti otce se stal pátým králem Rohanu. Za jeho vlády trval mír a Rohirové prosperovali. Zemřel roku 2680 a nastoupil po něm jeho syn Goldwin.\n\nGoldwin (vláda 2680 – 2699) se narodil roku 2619 a vládl po smrti svého otce Fréawina. Na trůně jej po jeho smrti v roce 2699 vystřídal Déor.\n\nDéor (vláda 2699 – 2718), který se narodil roku 2644, nastoupil na trůn jako sedmý král Rohanu v roce 2699. Za jeho panování vtrhli Vrchovci přes Želíz do země a roku 2710 obsadili opevněný Železný pas. Déora na trůnu vystřídal v roce 2718 jeho syn Gram.\n\nGram (vláda 2718 – 2741) se narodil roku 2668 a zemřel roku 2741, kdy nastoupil na trůn Gramův syn Helm.\n\nHelm Kladivo (vláda 2741 – 2759), syn Gramův, byl nejslavnějším králem Rohanu a posledním z první řady rohanských panovníků. Narodil se roku 2691 a králem se stal po smrti svého otce Grama v roce 2741. Dostal se do sporu se svým mocným příbuzným Frecou, který si brzy začal činit nároky na trůn. Král Helm jej v jednom sporu zabil ranou pěstí a jeho syna Wulfa s jeho nejbližšími příbuznými vykázal ze země. Rok 2758 byl pro Rohan rokem pohromy. Z východu do země vtrhli mocné síly Vrchovců vedené Wulfem. Ten rok byl Gondor napaden několika flotilami umbarských korzárů a tak Gondorští nemohli Rohanům přijít na pomoc. Navíc se část korzárů vylodila také v ústí Želíze a připojila se k nepřátelům Rohanu. Rohirové vedení králem Helmem byli poraženi a zatlačeni do hor. Většina přeživších včetně krále Helma se ukryla v pevnosti Hláska, která byla od té doby známa jako Helmův žleb. Wulf dobyl Edoras, při jehož obraně padnul i Helmův syn Haleth, usadil se v Meduseldu a začal se nazývat králem Rohanu. Dlouhá zima trvající od listopadu 2758 do března 2759 způsobila Rohirům i jejich nepřátelům obrovské ztráty. Obležení Helmova žlebu král Helm Kladivo nepřežil. S koncem zimy přišlo velké tání a synu Helmovy sestry Hildy Fréaláfovi se podařilo s několika věrnými překvapit a zabít Wulfa v Meduseldu a dobýt Edoras.\n\nFréaláf (vláda 2759 – 2798), syn Helmovy sestry Hildy, se narodil roku 2726. Po porážce Rohanu roku 2758 uprchnul s částí přeživších do Šeré brázdy, kde přečkal Dlouhou zimu, při níž zemřel jeho strýc král Helm Kladivo. Na jaře, když přišlo velké tání, sestoupil Fréaláf s malou skupinou bojovníků z Šeré brázdy, překvapil Wulfa v Meduseldu, zabil jej a podařilo se mu dobýt Edoras. S pomocí gondorských posil se mu podařilo do konce roku 2759 vyhnat Vrchovce z Rohanu a také ze Železného pasu, načež byl korunován rohanským králem. Začal tak druhou řadu rohanských panovníků. Za jeho vlády předal gondorský správce Beren klíče od Orthanku čaroději Sarumanovi, který se ve věži usadil a zuboženému rohanskému lidu pomáhal. Fréaláf zemřel roku 2798 a na trůně jej vystřídal jeho syn Brytta.\nBrytta zvaný \"Léofa\" (\"Milý\") (vláda 2798 – 2842) byl syn krále Fréaláfy. Narodil se roku 2752 a svého otce na trůnu nahradil po jeho smrti v roce 2798. Své přízvisko získal díky své štědrosti v časech nouze, které tehdy Rohan zažíval. Za jeho vlády se musela země potýkat se skřety, kteří po válce s trpaslíky prchali na jih do Bílých hor. Po jeho smrti v roce 2842 nastoupil na trůn jeho syn Walda.\n\nWalda (vláda 2842 – 2851), syn krále Brytty, se narodil roku 2780. Králem byl pouhých devět let, protože byl v roce 2851 ze zálohy přepaden a zabit skřety v horském průsmyku nedaleko Šeré brázdy. Waldu na trůně vystřídal jeho syn Folca.\n\nFolca (vláda 2851 – 2864), syn Waldův, byl třináctým králem Rohanu. Narodil se roku 2804 a později se proslavil jako velký lovec. Poté, co se mu podařilo zničit poslední skřetí tvrz na území Rohanu, se vydal na lov velkého kance v lese Firienu. Zemřel na zranění způsobené jeho kly.\n\nFolcwine (vláda 2864 – 2903), syn Folcův, se narodil roku 2830. Po smrti otce se stal králem a za jeho panování konečně došlo k obnovení síly Rohanu. Rohirové navíc znovu vyhnali Vrchovce ze západní Marky. Když byl Gondor od jihu napaden velkou přesilou Haradských, vyslal král Folcwine na pomoc gondorskému správci Túrinovi mnoho svých mužů. Do čela posil postavil své dva syny Folcreda a Fastreda, avšak oba bratři padli v bitvě v Ithilienu. Správce Túrin poslal rohanskému králi za smrt jeho synů bohatou odplatu ve zlatě. Folcwina na trůně nahradil po jeho smrti v roce 2903 jeho třetí syn Fengel.\n\nFengel (vláda 2903 – 2953), který se narodil jako třetí syn a čtvrté dítě krále Folcwina v roce 2870, se otcovým nástupcem stal po smrti obou starších bratrů v roce 2885. Vlády, která nebývá vzpomínána v dobrém, se chopil po smrti otce roku 2903. Jeho jediný syn Thengel, s kterým měl Fengel mnoho sporů, raději opustil zemi a uchýlil se do Gondoru, kde dobyl slávy ve službách správce Turgona.\n\nThengel (vláda 2953 – 2980), syn Fengela, se narodil roku 2905. Kvůli sporům se svým otcem opustil domov a odešel do Gondoru, kde vstoupil do služeb správce Turgona. Roku 2943 si vzal za ženu Morwen z Lossarnachu, s níž měl čtyři dcery a syna Théodena, který se později stal Thengelovým nástupcem. Thengelovou nejmladší dcerou byla krásná Théodwyn (matka Éomera). Po smrti svého otce Fengela roku 2953, byl Thengel svým lidem povolán zpátky do rodné země a korunován králem. Krátce po jeho návratu se Saruman prohlásil pánem Železného pasu a začal proti Rohanu vystupovat nepřátelsky.\n\nThéoden (vláda 2980 – 3019), syn Thengelův, se narodil v Gondoru, kam se uchýlil jeho otec, roku 2948. Měl čtyři sestry, nejmladší z nich byla Théodwyn. Sedmnáctým rohanským králem se stal po smrti svého otce roku 2980. Za ženu si vzal Elfhildu, ta však zemřela při porodu jejich jediného syna Théodreda. Po smrti švagra Éomunda a milované sestry Théodwyn přijal Théoden do svého domu jejich osiřelé děti Éomera a Éowyn. Za Války o Prsten byl Théoden postupně ovládnut prostřednictvím svého zrádného rádce Grímy čarodějem Sarumanem. Poté, co králův syn Théodred padl v bitvě se Sarumanovými sluhy u brodů přes Želíz, stal se Théodenovým nástupcem jeho synovec Éomer. Moc nad královstvím však držel zrádný Gríma, jenž nechal Éomera vykázat ze země. Sarumanovo kouzlo dokázal z krále sejmout až teprve čaroděj Gandalf, načež Gríma z Edorasu uprchnul. Théoden dokázal před Sarumanem ubránit pevnost Hlásku, kam se podobně jako za Dlouhé zimy stáhla většina přeživšího rohanského lidu. Po porážce Sarumana vyrazil král Théoden se svými jezdci na pomoc napadenému Gondoru a získal slávu v největší bitvě třetího věku, v níž se spojencům podařilo zvítězit nad vojsky Temného pána Saurona. Théoden byl v boji smrtelně zraněn Pánem nazgûlů, jeho smrt však pomstila jeho neteř Éowyn.\n\nÉomer (vláda 3019 T. v. – 63 Č. v.), syn vrchního maršála Marky Éomunda a sestry krále Théodena Théodwyn, se narodil v roce 2991. Po smrti otce Éomunda, který padl roku 3002 v boji se skřety nedaleko Emyn Muilu a matky Théodwyn, která zanedlouho po smrti manžela zemřela žalem, byli Éomer a jeho mladší sestra Éowyn vychováváni na královském dvoře u svého strýce. Éomer byl jmenován maršálem Marky a spravoval východ země. Když jeho bratranec Théodred padl v bitvě u brodů přes Želíz, stal se Éomer nástupcem svého strýce. Éomer se zúčastnil bitvy u Hlásky a následoval svého strýce do bitvy na Pelennorských polích, v níž král Théoden zahynul a Éomer byl po jeho smrti prohlášen králem. Následně vedl rohanské oddíly do bitvy u Černé brány a měl proto podíl na Sauronově konečné porážce. Spřátelil se s gondorským králem Elessarem a knížetem Imrahilem z Dol Amrothu, jehož dceru Lothíriel si roku 3019 vzal za ženu. Ve čtvrtém věku doprovázel Éomer krále Elessara do mnoha dalekých zemí a plnil Eorlovu přísahu dokud roku 63 Č. v. nezemřel. Králem se po Éomerově smrti stal jeho syn Elfwine.\n\nElfwine (vláda 63 Č. v. – ?) byl synem krále Éomera a Lothíriel z Dol Amrothu. Narodil se v šťastných letech čtvrtého věku po porážce Saurona. Vlády se ujal po smrti otce v roce 63 Č. v..\n\n"}
{"id": "119435", "url": "https://cs.wikipedia.org/wiki?curid=119435", "title": "Hronov", "text": "Hronov\n\nHronov () je město, ležící na severovýchodě Čech, nedaleko hranice s Polskem, v nadmořské výšce přibližně 364 m. Město se nachází v Hronovské kotlině při jižní hranici CHKO Broumovsko, na rozhraní Broumovské vrchoviny a Podorlické pahorkatiny; protéká jím řeka Metuje, jejíž údolí zde dělí Maternickou část (prudkými svahy Jírovy hory směrem k řece) Jestřebích hor (svahy vrcholící kótou Vrše 518 m n. m. a U buku 532 m n. m.) na západní a východní část. Do řeky Metuje se na území Hronova vlévají Zbečnický potok a potok Dřevíč. Hronovu na východě vévodí stolová hora Bor (915 m n. m. – německy Spiegelberg bei Cudowa, polsky Skalniak), jež je součástí Stolových hor (polsky Góry Stolowe, německy Heuscheuergebirge). Na jihovýchodě je horizont uzavřen masivem Vrchmezí (1 084 m n. m.) v Orlických horách. Směrem k Náchodu se na pravém břehu údolí řeky Metuje prudce zvedají svahy Červenokostelecké pahorkatiny (nad Hronovem do 500 m n. m.)\n\nHronov je známý jako rodiště spisovatele Aloise Jiráska. Žije zde  obyvatel. Sousedními městy jsou Police nad Metují, Červený Kostelec, Rtyně v Podkrkonoší, Stárkov, Náchod a v Polsku Kudowa-Zdrój (česky Chudoba); Hronov dále sousedí s městysem Velké Poříčí (jenž byl po několik desetiletí po druhé světové válce jeho součástí), městysem Machov a obcemi Horní Radechová, Velké Petrovice, Bezděkov nad Metují, Žďárky, Vysoká Srbská a v Polsku Czermna (část města Kudowa Zdrój).\n\nPoprvé se připomíná v roce 1359, je však přibližně o jedno století starší. Jeho počátky souvisejí s kolonizačním úsilím pana Hrona z Náchoda (1241–1285) z rodu Načeraticů, který zde pravděpodobně založil vodní tvrz. V roce 1415 je Hronov uváděn jako městečko, jež do roku 1848 náleželo k náchodskému panství, stejně jako sousední obce Velký Dřevíč, Velké Poříčí a Žabokrky, zatímco Zbečník a Rokytník příslušely do konce 15. století k machovskému statku, jehož součástí byla také Malá Čermná na kladských hranicích. Jako město je Hronov poprvé uveden v roce 1859.  \n\nV husitské době zřejmě vyznávala většina obyvatel kalich a fara byla zřejmě osazena knězem podobojí. Tak tomu bylo asi po celé 16. století. V roce 1610 byla postavena zděná zvonice místo původní dřevěné. Za třicetileté války (po roce 1634) se střídaly průtahy vojsk císařských a švédských a v červenci 1639 Švédové Hronov vypálili. Z roku 1651 pochází první zpráva o hronovské škole ve staré jednopatrové opuštěné faře. Nová škola, také dřevěná, byla postavena v roce 1688 a sloužila až do roku 1888. Kostel Všech svatých byl tehdy filiálním kostelem náchodského děkanství. V letech 1713–1717 byl barokně přestavěn, když z původní gotické stavby zůstalo pouze kněžiště s částečně dochovaným ostěním jednoho okna. V roce 1725 bylo na dnešní náměstí umístěno mariánské sousoší, jehož stylizované podoby se od poloviny 19. století používalo jako městského znaku. \n\nV letech 1831–1845 působil v Hronově vlastenecký kněz Josef Regner (1794–1852), známý jako Havlovický z Jiráskovy kroniky \"U nás\". Tehdy (1832) postihla Hronov epidemie cholery. \n\nVětšina obyvatel městečka a okolních obcí se živila zemědělstvím, doplňkovým zdrojem obživy bylo domácké tkalcovství. Vybudováním železnice z Chocně do Broumova (1875) nastává na Hronovsku v 80. letech 19. století mohutný rozvoj textilního průmyslu, ve městě vzniká přádelna bavlny a několik mechanických tkalcoven. Kromě textilu se ve městě rozvíjí strojírenská výroba. Důsledkem je růst počtu obyvatelstva z 1 682 v roce 1880 na 4 600 v roce 1910. \n\nV září 1949 po složitých jednáních dochází ke sloučení Hronova se sousedními obcemi Velkým Poříčím, Zbečníkem, Velkým Dřevíčem, Rokytníkem a Žabokrky. Malá Čermná byla připojena až v roce 1960. Po obecních volbách v roce 1990 se Velké Poříčí stalo opět samostatnou obcí. \n\n\n\n\n\n\nOd roku 1928 se zde pořádá běžecký závod Hronov – Náchod.\n\nSportovní kluby v Hronově:\n\nNa Hronovsku bylo roku 1901 nejsilnější zaznamenané zemětřesení na území České republiky o síle 4,7 - 5 Richterovy škály\n. Bylo způsobeno Hronovsko-Poříčskou poruchou, která může vytvořit až zemětřesení o intenzitě 7 stupňů (dle Mercalliho stupnice).\n\nU pivovarského rybníka vlastnil Alois Jirásek letní sídlo, kde se setkal s T. G. Masarykem. Dodnes tam stojí pomník znázorňující, jak si Masaryk s Jiráskem podávají ruce.\n\nNedaleko sochy Aloise Jiráska pramení ze země sirný pramen, zvaný mezi místními „Prdlavka“ (správně jde o minerální prameny Hronovku a Regnerku, z ). Jeho charakteristický zápach po zkažených vejcích je cítit na metry daleko a specifickou chutí se stává opravdu raritou. Tato minerální voda má podle místních mnoho léčivých účinků.\n\nSeverozápadně od Hronova v obci Zbečník se v lese Maternici nachází Skalákova studánka. Její voda byla považována za léčivou. Za epidemie cholery v roce 1832 jí lidé používali jako lék.\n\nNa hronovském náměstí se nachází 25 laviček. 15 z nich je s opěradlem, zbylých 10 je bez opěradla.\n\n\n\n"}
{"id": "119436", "url": "https://cs.wikipedia.org/wiki?curid=119436", "title": "Znojemské podzemí", "text": "Znojemské podzemí\n\nZnojemské podzemí je největší systém podzemních chodeb a sklepů v České republice, který je dlouhý téměř 27 km a má až 4 patra.\n\nZe dvou v podzemí nalezených letopočtů dnes předpokládáme, že počátek budování chodeb spadá do přelomu 14. a 15. století. V této době došlo k vyvrcholení rozvoje Znojma, a tedy i k rozšiřování počtu kamenných budov. Každý z obytných domů měl podzemní prostory, sloužící patrně k hospodářským účelům a tvořící původně nižší úrovně sklepů. Prostory byly budovány a propojovány v nepravidelných obdobích původně na ploše 35 až 40 hektarů, tedy pod historickým jádrem. Na stavbě se podíleli nádeníci, dělníci a městská čeleď, jeden z nálezů dosvědčuje také podíl jihlavských havířů, odborníků na horní díla. Nízký počet pracovníků a tvrdé a pevné skály byly jistě příčinou toho, že se podzemí budovalo několik století. Používaly se jednoduché prostředky, které byly úměrné středověké technice: sekáč, mlátek, špičák a prostředky k vynášení vyrubaného materiálu.\n\nV katakombách je kvůli hloubce až jedenácti metrů po celý rok stálá teplota, a tak se předpokládá, že byly využívány v dřívějších dobách k uskladňování vinných sudů, piva a zemědělských produktů. Ostatní podobné podzemní systémy se budovaly k těžbě nerostných surovin, např. stříbra a zlata, ale Dyjský masív žádné nerostné žíly nemá.\n\nDále v řadě studní byla jímána voda a spojena s odvodňovací štolou – tzv. jezuitským vodovodem. \nNěkteré prostory využívalo také středověké soudnictví. Dokladem toho je dvoulodní sál pod bývalou radnicí, sloužící jako mučírna.\n\nK vynikajícímu využití přišli obyvatelé v neklidných časech, a v prostorách katakomb se ukrývali před nepřáteli. Dokonce zde mohli vařit a topit, jelikož zbudovali speciální kouřovody do komínů svých domů. Tak vznikla také přezdívka „město duchů”, neboť vojáci nikoho ve městě nenašli, ale z komínů se přesto kouřilo.\n\nV 50. a začátkem 60. let minulého století docházelo k velmi častým propadům v ulicích historického centra města a to z důvodů nepřiměřeného zatížení vozovky projíždějícími nákladními automobily. Docházelo k sesuvům dláždění do prvního patra podzemí a narůstajícímu nebezpečí pro vozidla i pěší. Proto bylo rozhodnuto provést revizi podzemí pod historickým jádrem Znojma a vyztužit nejbližší patro betonovou výztuží. Sanační práce včetně betonáží byly vzhledem k malým rozměrům chodeb prováděny pouze ručně s přesunem hmot stavebními kolečky a kbelíky. Práce na zajištění prováděla odborná firma Výstavba kamenouhelných dolů, která výše uvedené problémy během několika let vyřešila. \n\nDnes slouží katakomby především jejich návštěvníkům. Přibližně jeden kilometr dlouhá trasa začíná na Slepičím trhu a končí v Obrokové ulici, spojující Horní náměstí s Masarykovým.\n\n\n"}
{"id": "119444", "url": "https://cs.wikipedia.org/wiki?curid=119444", "title": "Ar (jednotka plochy)", "text": "Ar (jednotka plochy)\n\nAr (z franc. \"are\", pův. z lat. \"area\", plocha; značka a) je jednotka pro plošný obsah. Používá se pro vyjadřování plochy zemědělské půdy a stavebních parcel, tzn. především v zemědělství, lesnictví a pro potřeby katastrů. Tato jednotka je u soustavy SI povolena pouze pro specializované použití.\n\nAr je obsahem plochy čtverce o straně 10 m, je tedy roven ploše 100 m². Stonásobkem jednotky ar je hektar - plocha čtverce o straně 100 m, je tedy roven ploše 10 000 m².\n\nSlovo ar je odvozené z latinského area = stavební místo, dvůr.\n\n\n"}
{"id": "119446", "url": "https://cs.wikipedia.org/wiki?curid=119446", "title": "Kolda (region)", "text": "Kolda (region)\n\nKolda je regionem, který se nachází v jižním Senegalu. Sousedí s regiony Ziguinchor a Tambacounda. Rozloha regionu činí 21 011 km, žije zde 847 243 obyvatel. Hustota zalidnění je 40,3 obyv./km. Senegalská poznávací značka tohoto regionu je \"KL\".\n\nHlavní město regionu se jmenuje Kolda. Samotný region je tvořen třemi departmenty: \n"}
{"id": "119447", "url": "https://cs.wikipedia.org/wiki?curid=119447", "title": "Oblík (Šumava)", "text": "Oblík (Šumava)\n\nOblík ( ) je hora v pohoří Šumava v oblasti Kvildských plání, v povodí Vydry. Nachází se v katastrálním území Prášily zhruba 4,5 km jihozápadně od Srní. Je to výborné rozhledové místo a s výškou 1225 metrů také 100. nejvyšší hora Česka.\n\nMístními obyvateli je také označován jako „Pařezák“.\n\nModře značená stezka vede na Oblík od západu z rozcestí Za Oblíkem (1150 m). Na toto rozcestí se lze dostat z Modravy přes Javoří Pilu, ze Srní přes Zelenou horu nebo z Antýglu a Rokyty přes Tříjezerní slať.\n\nOblík je jedním z nejlepších šumavských vyhlídkových vrcholů. Kruhový výhled umožňuje vrcholová skála na dříve odlesněné plošině (důsledek kůrovcové kalamity a polomů). Dnes zde však roste nový les a výhled bude do několika let zakryt. Z Oblíku jsou vidět na západě Poledník, na severu Kašperk, Srní, na východě Huťská hora, Boubín, Černá hora, na jihu Velká Mokrůvka, Luzný, Roklan.\n\n\n"}
{"id": "119449", "url": "https://cs.wikipedia.org/wiki?curid=119449", "title": "ATI Technologies", "text": "ATI Technologies\n\nATI Technologies, Inc. byla jedním ze dvou největších výrobců grafických karet. Dále se zabývala výrobou v oblasti videa a multimédií. Společnost byla založená 20. srpna 1985. První název této společnosti byl Array Technologies Inc., ale v roce 1985 se zkrátil na ATI Technologies Inc. 24. června 2006 společnosti ATI Technologies, Inc. koupila společnost AMD, ta dále rozvíjí výrobky pod vlastní značkou.\n\nSpolečnost AMD do května 2009 používala u některých produktů stále původní logo a jméno ATI nebo pouze lehce upravené, u grafických karet byl název ATI Radeon xxxx. Od daného data používá společnost už výhradně svoji značku AMD, ale samotná jména některých produktů zatím ponechala, třeba grafických karet AMD Radeon xxx.\n\nProfesionální grafika pro náročné grafiky, kteří potřebují přesné zobrazení barev a podporu. Stojí deseti tisíce korun, protože má certifikace na grafické programy (3DMax, Photoshop,4D Cinema a další). Podporu 24 hodin na pomoc při potížích s programy. Staví na jádře Radeon, ale má upraven BIOS.\n\nDále existovaly GPU RAGE XL, Radeon 7000 a Radeon 7000-M.\n\nES1000 je další generace GPU do serverového segmentu.\n\n\nV roce 2008 vydala řadu 700, do které spadají čipsety Northbridge 740, 740G/740V, 760G, 770, 780E, 780G/780V, 790GX, 790X, 790FX a Southbridge SB700, SB710, SB750, SP5100 a SB750S, V roce 2009 vyvíjí ATI čipsety už pouze pro AMD platformu.\n\nPro Intel platformu vydala čipsety Northbridge ATI CrossFire™ Xpress 3200, ATI Radeon™ Xpress 1250, ATI Radeon™ Xpress 1100, ATI Radeon™ Xpress 200 a Southbridge ATI SB600 Series.\n\nHistorie AMD\nV 80. letech 20. století nebyly grafické akcelerátory standardní součástí počítače. V dané době přišla ATI Technologies se svým prvním grafickým akcelerátorem Graphic Solution. Jak pokračovala doba dál, ATI Technologies uvedla postupně na trh nové grafické akcelerátory. Druhým grafickým akcelerátorem byla karta s grafickým jádrem EGA Wonder, které umožňovalo akcelerovat grafiku až v rozlišení 640×350 pixelů se 16 barvami. Po roce od uvedení EGA Wonder přišla ATI Technologies s novým grafickým akcelerátorem, který nesl grafické jádro VGA Wonder. Tento grafický akcelerátor byl už technologicky vyspělejší než jeho předchůdce. Jeho maximálním rozlišení bylo 1024×768 pixelů s 256 barvami.\n\n\nPo dalším roce přišla ATI Technologies se svým prvním 2D akcelerátorem s jádrem MACH 8, který se od předešlého grafického akcelerátoru odlišoval jen tím, že podporoval 2D akceleraci. Dalším 2D akcelerátorem byla grafická karta s jádrem MACH 32, která byla vyspělejší než její předchůdce. Podporovala rozlišení až 1280×1024 pixelů v 16-bitové barevné hloubce. Dalším pokračovatelem 2D akcelerátorů od ATI Technologies byl 64-bitový grafický akcelerátor s jádrem MACH 64, který byl uvedený v roce 1994. Posledním 2D akcelerátorem byl MACH 64VT (VT2, VT4). Tyto deriváty MACH 64 byli postupně představené v letech 1996 – 1997. Výhodou těchto 2D akcelerátorů bylo, že mohly video v rozlišení 320×240 pixelů zobrazovat plynule na celé obrazovce v rozlišení 800×600 a nebo až 1024×768 pixelů.\n\nPrvním 3D akcelerátorem od ATI Technologies bylo grafické jádro 3D Rage (1996). Po nevelkém úspěchu těchto karet bylo rychle vydané grafické jádro Rage II. Toto jádro nezlepšovalo ani tak rychlost grafických výpočtů, ale zato vylepšovalo kvalitu zobrazení. ATI Technologies uvedla ještě několik derivátů jádra Rage II, až nakonec v roce 1997 přišlo jádro Rage PRO. Tento grafický čip byl jedním z prvních, který plně podporoval AGP 1.0. Při tomto grafickém čipu začala mít ATI Technologies problémy s ovládači, které se vyřešily až v roce 2001. Dalším grafickým jádrem bylo Rage PRO GL, které plně podporovalo standardy OpenGL. Po tomto jádře přišla ATI Technologies s vylepšeným jádrem Rage 128PRO, které zlepšovalo práci 16-bitového renderingu a plně podporovalo AGP 4×. V roce 1999 přišla ATI Technologies se speciálním vydáním grafické karty s Rage 128PRO. Speciální byla tím, že na jedné kartě byla dvě speciálně upravená grafická jádra Rage 128PRO. Tato karta se nazývala ATI Rage Furry MAXX, ale díky neodladěným ovládačům se tato karta velmi neujala.\n\nDalším novým grafickým jádrem s podporou 3D akcelerace byl R100 (toto bylo kódové označení grafických jader Radeon DDR), které obsahovalo například technologii HyperZ, která ulehčovala grafickému jádru výpočty. Další novou technologií byla podpora grafického rozhraní DirectX 7.0. I když bylo toto jádro papírově slabší než grafická jádra konkurence (GeForce 2), tak díky technologii HyperZ mohla těmto kartám konkurovat.\n\nDalší generací grafických jader Radeon bylo jádro s kódovým označením R200, uvedené v roce 2001, obchodní název byl Radeon 8500. Oproti svému předchůdci přinášelo vylepšení technologie HyperZ (pojmenovaná HyperZ II, podporu API DirectX 8.1, současné zobrazení obrazu na dvou monitorech (SmoothVision). U těchto grafických jader ATI Technologies konečně doladila ovladače svých grafických karet.\n\nV roce 2002 ATI Technologies uvedla nové jádro R300, tedy Radeon 9700. Toto jádro si zachovávalo všechny dobré vlastnosti předcházejících grafických jader Radeon a k tomuto ještě přidalo technologie HyperZ III a podporu API DirectX 9.0. Tato grafická jádra byla nejlepší grafická jádra pro stolní počítače, a tak si získala velkou oblibu. Malým vývojem těchto jader byly Radeony 9800 (R350), které přinášely jen malé změny a to HyperZ III+.\n\nJako další grafické jádro mělo na trh přijít R400, ale z důvodů neuzavření specifikací DirectX 10, ATI Technologies musela toto jádro předělat a tak vyšlo R420, tedy Radeon X800, které v sobě skrývalo technologie HyperZ HD, SmoothVision HD, a bezztrátovou kompresi textur. Toto jádro podporovalo DirectX 9.0b (která má podporu Shader Model 2). Na konkurenci to bylo málo, neboť GeForce 6800 podporovala už DirectX 9.0c (která má podporu Shader Model 3). Malé oživení těchto karet přineslo vylepšené jádro R480, tedy Radeon X850, ale ani toto jádro nepodporovalo API DirectX 9.0c.\n\nNa jaře roku 2005 ATI Technologies představila nové jádro R520 alias Radeon X1800. Toto jádro v sobě neslo velice mnoho nových technologií. Tou hlavní je podpora DirectX 9.0c, paměťový řadič RingBus, Dispatch Procesor, který zefektivnil práci pixel shaderů. Jádro R520 obsahuje 16 pixel shaderů a také 16 pixel pipeline, což se může zdát oproti konkurenci málo, ale díky novým technologiím jich využívá velmi efektivně. Zatím nejnovějším jádrem je R580 tedy Radeon X1900, které se představilo 24. ledna 2006. Oproti předchozímu jádru má až 48 jednotek pixel shaderů (a pixel pipeline má 16, stejně jako předchozí jádro), novější Dispatch Procesor.\n\nKoncem roku 2007 ATI započala novou řadu grafických karet Radeon 2000series, začátkem roku 2008 je možné zakoupit už i Radeony 3000series, které mohou nabídnout i například dvou-jádrovou grafickou kartu HD 3870 X2. Takty pamětí DDR4 některých Radeonů 3000series se pohybují kolem 2,5 GHz.\n\n25. června 2008 uvedla ATI novou generaci HD 4000, která používá stále 55 nm, na čip RV770 se vejde až 800SP (160 unifikovaných shaderu v 10 SIMD blocích). Paměti se používají až GDDR5.\n\nV 1Q 2009 ATI uvedlo nový čip RV740 na 40 nm, bude použit na grafických kartách HD47x0.\n\n22. 1. 2008 vydala AMD plnou specifikaci čipu R300 a R500, což umožní zlepšit práci těchto jader v alternativních operačních systémech. Jednalo se o ojedinělou věc v oblasti grafických čipů, jelikož konkurenční NVIDIA i předtím samostatná ATI (před převzetím AMD) toto udělat odmítaly. 12. června 2008 pak byla vydána i specifikace k čipům řady R600.\n\n\n\n\nProstředí pro využití GPU jako výpočetní jednotky. Někdy známý taky jako akcelerace pomocí GPU.\n\nPo spojení s AMD vývojové týmy ATI pokračují na této práci:\n\n\n"}
{"id": "119451", "url": "https://cs.wikipedia.org/wiki?curid=119451", "title": "Státní zemědělská a potravinářská inspekce", "text": "Státní zemědělská a potravinářská inspekce\n\nStátní zemědělská a potravinářská inspekce (SZPI) je správní úřad České republiky podřízen Ministerstvu zemědělství. Inspekce sídli v Brně a je organizační složkou státu a účetní jednotkou. Je orgánem státního dozoru zejména nad zdravotní nezávadností, jakostí a řádným označováním potravin. Její působnost je vymezena zákonem č. 146/2002 o Státní zemědělské a potravinářské inspekci a o změně některých souvisejících zákonů. Před jeho přijetím, do 31. prosince 2002 byl úřad pojmenován Česká zemědělská a potravinářská inspekce (ČZPI).\n\nSZPI dohlíží především na bezpečnost a zdravotní nezávadnost potravin neživočišného původu, chrání spotřebitele před klamavě označenými produkty a také před těmi výrobky, které mají prošlé datum použitelnosti nebo jsou neznámého původu. Nedílnou součástí cílené kontroly SZPI jsou podmínky výroby a prodeje.\n\nÚstřední inspektorát je umístěn v Brně (na Květné ulici č. 15 v Brně-Pisárkách), kde se nachází i inspektorát pro Jihomoravský kraj a Zlínský kraj (na Běhounské ulici č. 10). Další inspektoráty sídlí v 6 městech:\n\n"}
{"id": "119455", "url": "https://cs.wikipedia.org/wiki?curid=119455", "title": "Ústřední kontrolní a zkušební ústav zemědělský", "text": "Ústřední kontrolní a zkušební ústav zemědělský\n\nÚstřední kontrolní a zkušební ústav zemědělský (ÚKZÚZ) je správní úřad České republiky podřízený Ministerstvu zemědělství. Je organizační složkou státu a účetní jednotkou. Sídlem ústavu je Brno, jeho činnost je zabezpečována na pracovištích na území celé České republiky.\n\nÚstav provádí správní řízení, odborné a zkušební úkony, kontrolní a zkušební činnosti v těchto oblastech:\n\nDále se ústav zabývá:\n\nÚKZÚZ je zřízen zákonem č. 147/2002 Sb.\n\n\n"}
{"id": "119459", "url": "https://cs.wikipedia.org/wiki?curid=119459", "title": "Evropský úřad pro bezpečnost potravin", "text": "Evropský úřad pro bezpečnost potravin\n\nEvropský úřad pro bezpečnost potravin (: European Food Safety Authority – EFSA) je orgán Evropské unie se sídlem v italské Parmě založený roku 2002. Od června 2014 je výkonným ředitelem EFSA rakouský odborník dr. Bernhard Url.\n\n\n\n\n\n\nAgentura má zhruba 370 zaměstnanců a její rozpočet činí kolem 70 milionů eur.\n\n"}
{"id": "119461", "url": "https://cs.wikipedia.org/wiki?curid=119461", "title": "Bezpečnost potravin", "text": "Bezpečnost potravin\n\nBezpečnost potravin zahrnuje:\n\nStátní instituce v oblasti bezpečnosti potravin:\n\n\nInformační centrum bezpečnosti potravin provozované Ministerstvem zemědělství ČR .\nMá zde svá hlášení také\nSystém rychlého varování pro potraviny a krmiva – RASFF\n"}
{"id": "119464", "url": "https://cs.wikipedia.org/wiki?curid=119464", "title": "Štír (Kantos Hyperionu)", "text": "Štír (Kantos Hyperionu)\n\nŠtír, označovaný také jako Pán Bolesti, je postava z knihy Kantos Hyperionu.\n\nŠtír je nejzáhadnější postavou v celé sérii. Vyskytuje se ve všech čtyřech dílech. Je to mechanoid, tři metry vysoký, z kovu a s velkýma zářícíma rudýma očima. Jeho tělo pokrývá spousta bodců, čepelí, ostnů a trnů a působí tak strašlivým dojmem. Má čtyři paže a dvě nohy. Jeho přítomnost v životních osudech sedmi poutníků z celého vesmíru je nakonec přiměje, aby cestovali až na Hyperion k Hrobkám času.\n\nJeho účel není zpočátku zřejmý, a až do konce Pádu Hyperionu není odhalen. Štír se vyskytuje na planetě Hyperionu, zjevuje se vždy v okolí Hrobek času, později i stovky kilometrů od nich. Lidé, kteří s ním přijdou do styku, zabije či nabodne na svůj strom z ostnů, kde je nechá tvrdě trpět. Je schopen cestovat časem a stejně jako Hrobky času se také pohybovat proti toku času; díky tomu se tak může pohybovat rychlostí vyšší než světlo. Komunikuje pouze skrze bolest a smrt.\n\nV předvečeru pádu Hegemonie člověka a začátku občanské války se začne přibližovat k mnoha městům na planetě, a donutí tak velkou část z jejích 4,5 milionu obyvatel Hyperion opustit.\n\nŠtírův původ není jasný; sám je cílem nenávisti, obdivu či uctívání (Církví štíra) mnoha lidí. Obecně se ale věří, že Štíra stvořila někdy ve vzdálené budoucnosti konečná inteligence, na jejímž stvoření dlouhodobě pracovalo technojádro. Po svém vytvoření byl Štír spolu s Hrobkami času vyslán zpět do minulosti, aby páchal utrpení.\n\nV knize Vzestup Endymionu se také objasní, že Štír je něco jako kybrid s tím, že má osobnost plukovníka Kassada, který s ním také v daleké budoucnosti svede poslední bitvu.\n"}
{"id": "119465", "url": "https://cs.wikipedia.org/wiki?curid=119465", "title": "SketchUp", "text": "SketchUp\n\nSketchUp je software pro tvorbu 3D modelů, vyvíjený společností Trimble, navržený pro profesionální architekty, stavební a strojní inženýry, ale i například pro filmové tvůrce a vývojáře počítačových her. Součástí programu je aplikace 3D Warehouse, „zásobárna“ uživatelsky vytvořených komponent z celého světa. Součástí SketchUp Pro je modul LayOut' – aplikace pro vytváření a sdílení prezentací modelů a návrhů vytvořených pomocí SketchUp.\n\nSketchUp byl vyvinut začínající společností @Last Software v Boulderu v státu Colorado, Bradem Schellem a Joem Eschem v roce 1999. První verze SketchUp byla uvedena na trh v srpnu 2000, byl představen jako 3D nástroj určený pro tvorbu 3D modelu s jednoduchým uživatelským rozhraním. SketchUp byl prezentován jako softwarový program, který designérovi umožňuje pracovat stejně jako při práci s perem a papírem.\n\nJiž na své první předváděcí akci v roce 2000 program vyhrál Community Choice Award. Klíčem k tak brzkému úspěchu byla kratší učební doba oproti jiným 3D nástrojům.\n\n14. března 2006 Google koupil @Last Software a veškerá práce této společnosti je dále vyvíjena jako plug-in pro Google Earth.\n\n1. září 2010 byla vydána osmá verze programu. SketchUp 8 umožňuje georeferencovat vytvořený model pomocí Google Maps, importovat barevné a přesnější snímky terénu a přináší integraci Google Building Maker, díky níž může uživatel načrtnout budovy a následně je uložit do Warehouse. V této verzi se též poprvé objevily miniaturní zmenšeniny obrázků. Podpora pro Mac OS X Tiger byla v této verzi vypuštěna.\n\n26. června 2012 byla koupena společností Trimble Navigation.\n\nSpolečnost Trimble uvolnila svou první verzi pod názvem SketchUp 2013. Společně s každou verzi byla uvolněna MAKE verze SketchUp. Jednalo se o hobby verzi pro soukromé účely, která je k dispozici ke stažení zdarma. MAKE verze zahrnuje pouze aplikaci SketchUp bez LayOut a Style Builder, chybí zde možnosti import/export a některé vybrané funkce a nástroje. \n\n15. listopadu byla na trh uvolněna verze SketchUp 2018 PRO. S nejnovější verzí 2018 nebyla současně vydaná verze MAKE \n\nSketchUp podporuje rozšíření známe jako „Rubies“, které je napsáno v programovacím jazyku Ruby a rozšiřuje možnosti aplikace SketchUp. Součástí SketchUp je také konzole, ve kterém mohou vývojáři experimentovat s příkazy a metodami Ruby. Napsané skripty mohou jejich tvůrci volně poskytnout.\n\n"}
{"id": "119466", "url": "https://cs.wikipedia.org/wiki?curid=119466", "title": "San Luis Potosí (stát)", "text": "San Luis Potosí (stát)\n\nSan Luis Potosí je jeden ze 31 států Mexika. Zabírá plochu 62 848 km². Hraničí se státy Jalisco, Guanajuato, Querétaro, Hidalgo, Veracruz, Tamaulipas, Nuevo León, Coahuila a Zacatecas. Podle sčítání lidu v roce 2010 ve státě San Luis Potosí žilo 2 585 942 obyvatel. Hlavní město nese stejný název jako stát, San Luis Potosí.\n\n"}
{"id": "119467", "url": "https://cs.wikipedia.org/wiki?curid=119467", "title": "San Luis Potosí", "text": "San Luis Potosí\n\nSan Luis Potosí je název míst v Mexiku:\n\n"}
{"id": "119468", "url": "https://cs.wikipedia.org/wiki?curid=119468", "title": "Systém rychlého varování pro potraviny a krmiva", "text": "Systém rychlého varování pro potraviny a krmiva\n\nSystém rychlého varování pro potraviny a krmiva (anglicky Rapid Alert System for Food and Feed - RASFF) je informační systém pro členské státy EU, Evropskou komisi, Evropský úřad pro bezpečnost potravin a země Evropského sdružení volného obchodu.\n\nKromě členských států EU jsou zapojeny také Island, Lichtenštejnsko a Norsko. Hlášení mají podobu jednoho ze čtyř typů oznámení: varování, informace, odmítnutí na hranicích nebo novinka. \nSystém slouží k rychlé výměně informací týkajících se potravin a krmiv, které představují riziko ohrožení zdraví lidí a které se vyskytují na společném trhu těchto zemí. Zabraňuje uvedení zdravotně závadných potravin do oběhu a zajišťuje stažení či likvidaci při jejích výskytu. \n\nFungování RASFF v České republice je upraveno Nařízením vlády č. 98/2005 Sb. Kontaktním místem je Státní zemědělská a potravinářská inspekce (SZPI).\n\nV ČR je v RASFF jedenáct organizací. Informace ze systému jsou pro spotřebitele přístupné buď na internetových stránkách EU, anebo v českém jazyce na serveru bezpecnostpotravin a na stránkách eAgri.\n\nNa konci roku 2010 vypukl v Německu dioxinový skandál. 27. prosince byl s \"několikadenním zpožděním\" nahlášen do systému RASFF výskyt dioxinů v krmivu pro hospodářská zvířata. Došlo ke kritice tohoto systému, např. ředitel české Státní zemědělské a potravinářské inspekce Jakub Šebesta odeslal protestní dopis řediteli řediteli sekce RASFF José Luis de Felipemu, ve kterém ho žádal o vysvětlení bezprecedentního postupu týkajícího se dioxinové kauzy.\n\n\n"}
{"id": "119471", "url": "https://cs.wikipedia.org/wiki?curid=119471", "title": "Geografický informační systém", "text": "Geografický informační systém\n\nGeografický informační systém (GIS; ) je počítačový systém, který umožňuje ukládat, spravovat a analyzovat prostorová data.\n\nVětšina objektů a jevů reálného světa se vyskytuje na některém místě zemského povrchu (např. strom, dům, řeka) nebo má vztah k některému místu na zemském povrchu (občan má někde trvalé bydliště, výrobek byl vyroben v určité továrně). Zároveň se tyto objekty vyskytují v daném prostoru společně s mnoha dalšími objekty a navzájem se ovlivňují. Proto znalost umístění a vzájemných prostorových souvislostí mezi objekty je velmi významná a může sehrát důležitou roli v řadě oborů lidské činnosti, od návrhu umístění jaderné elektrárny až po návrh obchodní sítě a vyhodnocování její úspěšnosti.\n\nPrakticky to znamená, že v našich datech v počítači musíme mít zaznamenáno obojí současně, tj. jak vlastní údaje o objektu, tak údaje o jeho poloze. Tomuto typu dat říkáme geografická (nebo prostorová) data a počítačovému systému, který umožňuje ukládat a využívat taková data, říkáme geografický informační systém, zkráceně GIS.\n\nExistuje mnoho definic geografických informačních systémů. Pro příklad uvádíme dvě vybrané definice.\n\n„Organizované spojení počítačového hardware, software, geografických dat a osob, vytvořené za účelem efektivního získávání, ukládání, aktualizace, manipulace, analýzy a zobrazení všech forem geograficky lokalizovaných informací.“ Zjednodušeně: „Počítačový systém umožňující ukládání a využívání dat, které popisují místa na zemském povrchu.\nČeská internetová stránka Arcdata Praha zabývající se problematikou Geografických informačních systémů od firmy ESRI uvádí definici GIS jako:\n\n„Geografický informační systém je organizovaný souhrn počítačové techniky, programového vybavení, geografických dat a zaměstnanců navržený tak, aby mohl efektivně získávat, ukládat, aktualizovat, analyzovat, přenášet a zobrazovat všechny druhy geograficky vztažených informací.“\n\nV roce 1969 založili manželé Jack a Laura Dangermondovi v Kalifornii soukromou konzultační skupinu Environmental Systems Research Institute, Inc. (ESRI). Vstupním kapitálem bylo jen něco málo přes 1000 dolarů a starý dům v Jackově rodišti, v Redlands v Kalifornii. Během sedmdesátých let se v ESRI zaměřili na vývoj základních principů GIS a jejich využití na reálných komerčních projektech. Z projekční firmy se postupně stala firma vyvíjející software a pokládající základy toho, čemu dnes říkáme geoinformační technologie. V roce 1982 byl uveden na trh první geografický informační systém ARC/INFO určený pro minipočítače a v roce 1986 PC ARC/INFO pro osobní počítače. V 90. letech si ESRI upevnilo svoji pozici na trhu s produktem ArcView, jehož bylo prodáno několik set tisíc instalací. V roce 1997 v ESRI zahájili práci na komplexním projektu, jehož cílem bylo přeprogramovat veškerý software na produkty založené na COM objektech. První výsledek mohli uživatelé otestovat v prosinci roku 1999 v podobě produktu ArcInfo 8. Dále je také představen ArcIMS, první software umožňující uživatelům využívat a integrovat lokální data s daty v prostředí internetu. V dubnu 2001 je uvolněna verze ArcGIS 8.1, která byla základem pro současnou rodinu produktů, ze které lze vystavět komplexní GIS pro všechny úrovně organizací. V květnu 2004 potom ESRI uvádí na trh další generaci produktů ArcGIS 9, jejíž součástí jsou dva nové produkty ArcGIS Engine a ArcGIS Server. V roce 2010 představuje ESRI světu novou verzi ArcGIS 10, která nahrazuje dosavadní verzi ArcGIS 9.3. ArcGIS 10 nabízí zásadní inovace ve všech oblastech využití GIS, ať se již jedná o vizualizaci dat, geoprocessing, práci s rastrovými daty nebo možnosti serverových technologií. Zvláštní pozornost byla věnována zejména zvýšení komfortu asnadnosti ovládání.\n\nProstředí ArcGIS 10 dostalo novou podobu, vizuálně byly vylepšeny ikony i systémové dialogy.\nV aplikaci ArcMap je také zavedeno nové katalogové okno, ve kterém má uživatel přístup k funkcím aplikace ArcCatalog bez zamčení dat. ArcCatalog je však stále součástí systému ArcGIS i jako samostatná aplikace. ArcGIS 10 výrazně zjednodušuje editaci. V ArcGIS Desktop jsou zavedeny editační šablony, umožňující ihned kreslit prvek s nastavenou symbolikou a výchozími hodnotami atributů. Přibylo zde také několik desítek geoprocessingových nástrojů, z nichž některé slouží pro tvorbu a kontrolu cyklů v geoprocessingovém modelu. ArcGIS 10 je přizpůsoben k těsné komunikaci s webovým portálemArcGIS Online, ze kterého lze volně používat podkladové mapy a družicové snímky. Pokud odjíždíte na pracovní cestu, můžete si pro svůj počítač vypůjčit licenci ze svého licenčního serveru a pracovat bez nutnosti být k licenčnímu serveru připojen.\nDnes ESRI zaměstnává více než 4000 lidí, z toho cca 1700 v sídle firmy v Redlands. V USA má 10 regionálních poboček a více jak 80 mezinárodních distributorů ve 150 zemích světa. V ČR jsou to Arcdata Praha. Produkty ESRI využívá přes 300 tisíc organizací po celém světě, téměř všechny federální úřady v USA a cca 24 000 institucí státní správy na světě.\nZákladní komponenty geografických informačních systémů jak uvádí Vít Voženílek ve své knížce Geografické informační systém I. Pojetí, historie, základní komponenty (1998) jsou:\n\nPro efektivní práci systémů je nezbytná jejich vyváženost.\nHardware, neboli technické vybavení, představuje technickou základnu geografických informačních systémů. Software, neboli programové vybavení, představuje soubor programů vykonávající veškeré operace systému. Data jsou klíčovým prvkem každého geografického informačního systému. GIS je z pohledu organizační struktury skutečným systémem. Jeho fungování je souhrnem činností, které zabezpečují jednotlivé funkce systému.\n\nZákladním dělením geoobjektů je dělení podle počtu dimenzí. Reálné objekty na zemském povrchu jsou vždy trojrozměrné. Do prostředí GIS se však převádí (transformují) dle potřebné úrovně zjednodušení (generalizace).\n\nZákladem každého GIS jsou geografická data. Geografická data jsou informace o zemském povrchu a objektech, které se na něm nachází. Data si lze představit jako určité vrstvy informací, které se nazývají témata. Každé téma reprezentuje určitý prvek (např. silnice, jezera, města a podobně). Geografická data mohou být v GIS organizována dvěma základními modely:\n\nodráží reálné objekty jako výplň prostoru třemi základními typy prvků ve zvoleném souřadnicovém systému:\n\nVektorová data jsou v GISech organizována a ukládána podle různých vektorových modelů.\n\nVe špagetovém modelu není obsažena žádná informace o topologii (sousednost, orientace, konektivita, obsahování), a proto je tento model pro analýzu geodat obtížně použitelný. Navíc zde dochází k redundanci dat.\n\n\nK těmto datům lze připojit široké spektrum atributů (atributových dat), které popisují dané prvky, přiřazují jim určitou charakteristiku. Uchovávají se v tabulkách. Může jich být, kolik chceme a mohou být libovolně složité.\n\nje charakterizován množinou bodů stejné velikosti pravidelně uspořádaných v řádcích a sloupcích, podobně jako jakýkoli jiný obrázek v počítači. Přesnost daného modelu je pak určena velikostí bodu, který má danou vlastnost – barvu. (Co je GIS, 2007). Rastrová data zahrnují obrázky, letecké nebo družicové snímky, nebo naskenovaná data (to znamená data převedená z tištěného formátu do digitálního).\nSpojení grafických a tabelárních dat a užití nástrojů software GIS umožňuje vizualizaci a prezentaci těchto dat, napojení dalších statistických informací či uživatelských tabulek, jakotž i široké spektrum prostorových analýz (ARCDATA Praha : Geografická data, 2007).\n\nPro digitální data je typické uspořádávání informací do geografických vrstev. Názorně si lze tyto vrstvy představit jako na sebe vrstvené průsvitky tematických vrstev. Na uživateli zůstává, se kterou vrstvou chce pracovat, které chce mít zobrazeny, a které nečinné. (Co je GIS, 2007)\n\nGeografické mapové prvky zahrnují plochy, linie a body, vykreslované z různých coverage v geografické databázi. Plochy jsou polygonovými prvky, jako například plochy funkčního využití území. Hranice pokynů jsou vykreslovány s použitím liniových symbolů. Polygony mohou být vystínovány na základě atributů s využitím barev, šrafur, či obou. Mohou být rovněž označeny atributy s využitím textových symbolů. Liniovými prvky jsou arky, jako například silnice nebo vodní toky. Arky jsou zobrazovány liniovými symboly a označovány atributy pomocí textových symbolů. Bodové prvky reprezentují body nebo identifikační body polygonů. Pro jejich zobrazení se používají symbolické značky a označení se provádí podle atributů s využitím textových symbolů.\n\nKartografické prvky usnadňují orientaci v mapě a její interpretaci.\n\nModerní GIS technologie používají digitální informace, pro které se používají různé metody pro tvorbu digitalizovaných dat. Nejběžnější způsob tvorby dat je digitalizace, kde je papírová mapa, kopie nebo plán převeden do digitální podoby pomocí CAD programu s možností geo-odkazování. Díky široké dostupnosti ortorektifikovaných snímků (ze satelitů, letadel) se digitalizace stává hlavní cestu, jejímž prostřednictvím jsou geografické údaje získané. Digitalizace zahrnuje sledování geografických dat přímo kolmo směrem k zemi, namísto tradiční metody překreslování tvarů na digitalizační tablet.\n\nZískávání dat a přesun informací do systému zabere hodně času. Existuje celá řada metod používaných k zadávání dat do GIS, které jsou uloženy v digitálním formátu.\nExitující data vytištěné na papíře nebo PET filmu mohou být digitalizovány nebo skenovány k výrobě digitálních dat. Digitizér produkuje vektorová data jako body, linie a polygony. Skenováním map v podobě rastru, který by mohly být dále zpracováván k výrobě vektorových dat.\n\nSbíraná data mohou přímo vstoupit do GIS použitím techniky zvané souřadnicová geometrie. Pozice z globálního družicového navigačního systému (GNSS) lze také shromažďovat a následně importovat do GIS. Současným trendem ve sběru dat umožňujícím uživatelům využívat počítače v terénu s možností upravovat živá data pomocí připojení k bezdrátové síti nebo i úpravy bez připojení k internetu. To eliminuje potřebu importovat a aktualizovat data v kanceláři poté, co byla shromážděna prací v terénu. To zahrnuje schopnost začlenit pozic získaných pomocí laserového dálkoměru. Nové technologie umožňují uživatelům vytvářet mapy, jakož i analýzy přímo v terénu, což činí projekty účinnější a mapování přesnější.\nDálkově snímané data hrají také důležitou roli při shromažďování údajů a skládají se ze senzorů připojených k platformě. Senzory zahrnují kamery, digitální skenery a LIDAR, zatímco platformy se obvykle skládají z letadel a satelitů. V Anglii v polovině roku 1990, hybridní balónky zvané Helikites první propagoval použití kompaktních digitálních fotoaparátů vzdušných výsadkových jako Geo-informační systémy. Software letadla měřící s přesností na 0,4 mm byl použit k propojení fotografií s měřením ze země. Helikitesy jsou levné a shromažďují přesnější údaje, než letadla. V poslední době vývoj miniaturních bezpilotních dronů. Například dron Aeryon Scout byla použit k mapování 50 akrového areálu s hustotou vzorkování každý 1 palec (2,54 cm) za pouhých 12 minut.\n\nVětšina digitálních dat v současné době pochází z fotointerpretace leteckých snímků. Pracovní stanice jsou používány k digitalizování dat ze stereoskopických digitálních fotografií. Tyto stanice umožňují vznik dat zachycených ve dvou a třech dimenzích, s výškami měřenými s využitím dvou obrázků s využitím principů fotogrammetrie . Analogové letecké snímky, musí být kontrolovány před tím, než vstoupí do systému.\n\nSatelitní dálkový průzkum představuje další důležitý zdroj prostorových dat. Satelity používají různé balíčky senzorů pasivně měřící odrazivosti z částí elektromagnetického spektra vln nebo rozhlasových vln, které byly odeslány z aktivního čidla jako je radar. Dálkový průzkum sbírá rastrová data, která mohou být dále zpracovány do různých skupin k identifikování objektů a bodů zájmu, půdního pokryvu. Když jsou data zachycena uživatel by měl zvážit, zda by údaje měly být zachyceny buď s relativní přesností nebo absolutní přesností, protože by to mohlo ovlivnit nejen to, jak budou informace interpretovány, ale také náklady na sběr dat.\n\nPo zadání dat do GIS je data obvykle třeba upravit a odstranit chyby. Vektorová data musí být \"topologicky korektní\" před tím, než mohou být použity pro některé pokročilejší analýzy. Například v silniční síti musí být spojeny silnice s křižovatkami. U skenovaných map může být nutné odstranit vady ze zdrojové mapy, aby nebyly na výsledném rastru . Například skvrna nečistot může spojit dvě linky, které by neměly být spojeny.\n\nGIS data představují reálné objekty (jako jsou silnice, nadmořské výšky, stromy, vodní cesty, atd.) s digitálními daty. Skutečné objekty lze rozdělit do dvou abstrakcí: diskrétní objekty (např. komora) a kontinuální data (jako množství srážek, nebo nadmořských výškách). Jsou dvě metody používané pro ukládání dat v GIS – rastr a vektor. Body, linie a polygony jsou věci mapovaných lokalizačních atributů referencí. Nové hybridní způsoby ukládání dat umožňují sběr mnoha (mračna) bodů, které spojují trojrozměrné body RGB informace v každém bodě, vrací \"3D barevný obraz\". GIS tematické mapy pak jsou stále více a více realisticky vizuálním popisem toho, co chceme zobrazit.\nPro seznam populárních formátů souborů GIS, jako jsou například shapefile, viz formáty souborů GIS § populárních formátů souborů GIS .\n\npřevod dat může být proveden pomocí GIS do různých formátů. Například GIS může být použit pro převod satelitního snímku na vektor vytvořením přímem kolem všech buněk se stejnou klasifikací. Náročnější zpracování dat může nastat při zpracování obrazu. Techniky vyvinuté v pozdních 1960 NASA poskytují zesílení kontrastu, falešné podání barev a řadu dalších technik. Vzhledem k tomu, že digitální data se shromažďují a ukládají různými způsoby, data nemusí být zcela kompatibilní. Takže GIS musí být schopen převést geografických dat z jedné struktury do druhé.\n\nGeografické informační systémy, i když si to mnohdy vůbec neuvědomujeme, nacházejí využití téměř ve všech oborech lidské činnosti, k nejvýznamnějším z nich patří např. veřejná správa, doprava nebo obrana. Implementace GIS je často řízena požadavky jurisdikce (jako je například město), účelem nebo typem využití. Obecně platí, že implementace GIS může být speciálně navržená pro organizaci. Proto nasazení GIS vyvinutý pro určitý typ využití, město, podnikání, nebo jiný záměr nemusí být nutně kompatibilní s GIS, která byla vyvinuta pro jiné aplikace, jurisdikce firmy nebo účel. GIS při integraci s jinými podnikovými řešeními pomáhá vytvářet výkonný systém pro podporu rozhodování na úrovni podniků.\n\nMnoho oborů může těžit z technologie GIS. Konkurenční prostředí GIS má za následek nižší náklady a neustálé zlepšování v hardwarových a softwarových komponent GIS a využití v oblasti vědy, vlády, obchodu a průmyslu, veřejné zdraví, mapování kriminality, národní obrany, udržitelný rozvoj, přírodní zdroje, klimatologie krajinná architektura, archeologie, regionální a komunitní plánování, doprava a logistika. GIS také zasahuje do lokalizačních služeb, což umožňuje GPS v mobilním zařízení zobrazit jeho umístění ve vztahu k pevným objektům (nejbližší restaurace, čerpací stanice atd.) nebo pohyblivých objektů (přátelé, děti, policejní auto).\n\nMinisterstva, centrální instituce (Český statistický úřad, Český úřad zeměměřický a katastrální), krajské úřady, magistráty, obecní úřady, katastrální úřady, úřady práce a další.\n\nZajištění bezpečnosti obyvatel, centra tísňového volání – vybavení dispečerských pracovišť, analýzy časové dostupnosti zdravotnických záchranných vozidel, mapování kriminality, informační systémy krizového řízení měst a obcí.\n\nTvorba turistických map, cyklomap, automap, atlasů, úprava a tisk starých map, ortofotomap.\n\nTvorba veškerého mapového zázemí armády, analýza a modely reliéfu, využití GPS a aktuálních leteckých a družicových snímků, rychlé mapové služby dostupné z terénu.\n\nZnalost silniční sítě, lokalizace nehod, monitoring aktuální dopravní situace, správa a modelování dopravní infrastruktury, monitoring dopravních nehod, uzavírek či sjízdnosti vozovek, analýzy dopravní obslužnosti v jednotlivých krajích, letové mapy, sledování letadel, tvorba lodních map a staničení.\n\nDiplomové práce na téma GIS, studentské akce a soutěže, speciální zvýhodněné\nmultilicence pro školy.\n\n\nTvorba obecných a specializovaných geologických map a využití při hledání ložisek nerostných surovin.\n\nV posledních letech došlo k explozi mapových aplikacích na webu jako jsou Google mapy, Bing mapy, mapy od Seznam.cz. Tyto stránky umožňují přístup veřejnosti k obrovskému množství geografických dat. Některé z nich jako jsou Mapy Google a OpenLayers, zveřejňují API, pomocí kterých je umožněno uživatelům vytvářet vlastní aplikace. Web mapping také odhalil potenciál crowdsourcingování geodat v projektech jako je OpenStreetMap, což je projekt vytvářející bezplatně upravitelné mapy světa.\n\n\n\n"}
{"id": "119481", "url": "https://cs.wikipedia.org/wiki?curid=119481", "title": "Datum minimální trvanlivosti", "text": "Datum minimální trvanlivosti\n\nDatum minimální trvanlivosti (DMT) je datum, které se povinně uvádí na všech potravinách, kromě potravin rychle zkazitelných, u nichž se používá datum použitelnosti.\n\nVymezuje minimální dobu, po kterou si potravina zachovává své specifické vlastnosti při dodržování skladovacích podmínek a splňuje požadavky na zdravotní nezávadnost. Na výrobních bývá vyznačeno nápisem „\"minimální trvanlivost do …\"“. Datum minimální trvanlivosti není třeba uvádět na některých ve vyhlášce vyjmenovaných potravinářských výrobcích, např. na lihovinách, vínech, čerstvém ovoci, zelenině a čerstvém pečivu. V některých případech stačí uvést také pouze rok.\n\nVýrobky mohou být prodávány i po uplynutí doby minimální trvanlivosti, ale musí být nabízeny odděleně a tato skutečnost musí být zřetelně uvedena. Za kvalitu pak ručí prodejce.\n\n"}
{"id": "119484", "url": "https://cs.wikipedia.org/wiki?curid=119484", "title": "Sportivnaja (stanice metra v Moskvě)", "text": "Sportivnaja (stanice metra v Moskvě)\n\nSportivnaja ( ) je stanice moskevského metra na Sokolničeské lince. Rozkládá se nedaleko blízkého komplexu sportovišť na sídlišti Lužniki.\n\nStanice se nachází v jižní částí Sokolničeské linky, je to hluboko založená, ražená, trojlodní podzemní stanice 42 m hluboko pod povrchem. Jednotlivé lodě podpírají masivní pilíře, umístěné mezi jednotlivými prostupy.\n\nStanice má dva výstupy vyvedené po eskalátorech každý do svého vestibulu. Severní vestibul je povrchový, jižní pak také; navíc je několikapatrový a v jeho vyšších patrech je volně přístupná stálá expozice týkající se historie moskevského metra.\n\nObklad stanice tvoří dlaždice v bílé barvě (stěny za nástupištěm a na nástupišti), světlý mramor (pilíře) a šedá žula (podlaha).\n\nNedaleko stanice se připojuje k tunelům linky další, který je často označován jako tunel tzv. tajného metra (Metro-2), které vzniklo v časech SSSR a má sloužit v případech napadení státu pro evakuaci vlády a civilního obyvatelstva. Je to jediné místo v Moskvě, kde údajně jsou oba systémy metra takto propojené.\n\nV provozu je Sportivnaja již od 1. května 1957 (v prostoru stanice se nachází pamětní deska).\n\n"}
{"id": "119485", "url": "https://cs.wikipedia.org/wiki?curid=119485", "title": "Datum použitelnosti", "text": "Datum použitelnosti\n\nDatum použitelnosti (někdy též \"datum spotřeby\") vymezuje maximální dobu, po kterou si potravina (při dodržování skladovacích podmínek) zachovává své specifické vlastnosti a splňuje požadavky na zdravotní nezávadnost.\n\nUvádí se na potravinách, které jsou z mikrobiologického hlediska velmi náchylné ke kažení, a tudíž mohou po velmi krátké době znamenat bezprostřední nebezpečí pro lidské zdraví. Potraviny, u kterých se datum použitelnosti uvádí, jsou stanoveny vyhláškou (např. mléčné výrobky). Na obalech se datum použitelnosti označuje nápisem „\"spotřebujte do …\"“. Obvykle stačí uvést jen den a měsíc.\n\nU kosmetických přípravků je uvedeno na obale, je-li doba jejich upotřebitelnosti kratší než 30 měsíců.\n\nU léků je používán pojem expirace (zkraceně „\"EXP\"“). Překročené datum použitelnosti však často nemusí znamenat konec účinnosti léčiva, ale u některých je zásadní pro zdraví.\n\nPo uplynutí tohoto data se výrobky nesmí nadále prodávat ani bezplatně nabízet (na rozdíl od potravin, u nichž stačí uvádět datum minimální trvanlivosti).\n\n"}
{"id": "119486", "url": "https://cs.wikipedia.org/wiki?curid=119486", "title": "Nile", "text": "Nile\n\nNile je americká kapela z Jižní Karolíny hrající brutální technický death metal, sama svůj styl však označuje jako „Ithyphallic Death Metal“. Vznikla roku 1993.\n\nHlavním mozkem skupiny je kytarista a zpěvák Karl Sanders, jenž má kořeny na středním Východě. Již od dětství se zajímal o starověký Egypt a vše s tím související - z toho pramení celá tematika textů, která zahrnuje starověký Egypt a jeho mytologii stejně jako kulturu ostatních starověkých civilizací (například Mezopotámie). Několik písní je inspirováno tvorbou H. P. Lovecrafta a jeho Mýtem Cthulhu a knihou Necronomicon.\n\nV květnu 2006 kapela podepsala smlouvu s vydavatelstvím Nuclear Blast.\n\n\n\n\n\n"}
{"id": "119487", "url": "https://cs.wikipedia.org/wiki?curid=119487", "title": "Patulin", "text": "Patulin\n\nPatulin, systematický název 4-hydroxy-4\"H\"-furo[3,2-\"c\"]pyran-2(6\"H\")-on, je toxin, který produkují některé druhy plísní Penicillium, Aspergillus a Byssochlamys rostoucí na ovoci (např. jablkách, hruškách či hroznovém vínu), které bylo poškozeno mechanicky nebo hmyzem. Zdrojem patulinu však mohou být i další potraviny, např. zelenina, cereálie nebo sýr.\n"}
{"id": "119493", "url": "https://cs.wikipedia.org/wiki?curid=119493", "title": "Zoonóza", "text": "Zoonóza\n\nZoonózy jsou infekce přirozeně přenosné mezi zvířaty (zejména obratlovci) a lidmi. Dnes mezi ně můžeme řadit více než 500 patogenů (virus chřipky), bakterie (antrax - \"Bacillus anthracis\"), plísně (sporotrichóza - \"Sporotrhix schenckii\"), parazité (prvoci - giardióza způsobená lamblií střevní (\"Giardia intestinalis\"), helminti - tenióza způsobená tasemnicí bezbrannou (\"Taenia saginata\") a priony (nová varianta Creutzfeldt-Jakobovy choroby), patogeny se ale stále vyvíjejí, vznikají nové mutace, které způsobují, že nemoci dříve pouze zvířecí začnou být přenosné i na člověka, anebo nemoci dříve přenosné ze zvířat na lidi začnou být přenosné i z člověka na člověka. Jejich klasifikace je tak ztížená a je několik infekcí, o kterých se vedou spory zda zoonózami jsou, nebo ne. Zvířecí nemoci se příliš nestudují, přestože jsou zoonózy podstatným faktorem ovlivňujícím zdraví lidské populace. Antroponóza je případ, kdy zdrojem infekce je člověk.\n\nZoonózy se dají rozdělit několika způsoby, první variantou je rozdělení podle druhů zvířat, která jsou původním rezervoárem infekce, ale vzhledem k tomu, že mnoho druhů zvířat přenáší několik infekcí, není toto rozdělení ideální (například netopýři, opice, hlodavci). Stejně tak je na tom i rozdělení podle orgánových systémů, které infekce zasáhne, a jejích příznaků (zápal plic je příznakem mnoha infekcí, a to i těch, které nejsou zoonózami). Následně se dají rozdělit i podle typu přenosu infekce, zda jsou přenášené vzduchem, přímým kontaktem s patogenem, jídlem atd. Žádné z těchto rozdělení avšak není ideální a nedá se použít pro všechny typy infekcí, vždy se najdou infekce, které se vymykají úplně, či patří do více skupin zároveň. Jednou z dalších variant, a zdá se, že i nejlepší, je rozdělení podle evoluční historie infekce.\n\nEpidemické či endemické infekce specifické pro člověka, u kterých je delší dobu chybějící zvířecí zdroj nákazy (spalničky - virus spalniček z rodu Morbilivirus, nachlazení/\"nasofaryngitida\" - \"Rhinovirus\", pravé neštovice - \"Variola major\" a \"Variola minor\"). Dnes však nemoci přežívají jakožto antropozoonóza čili nemoc přenosná z člověka na člověka.\n\nNové nebo nově se rozvíjející lidská epidemická či endemická onemocnění, která ještě nedávno měla zvířecí zdroj nákazy (AIDS - HIV jehož zdrojem je virus opičí imunitní nedostatečnosti SIV).\n\nInfekční onemocnění se stálým zvířecím hostitelem, které je příležitostně přenesené na člověka (Vzteklina - virus vztekliny, tularémie/zaječí nemoc - bakterie\" Francisella tularensis\", lymeská borrelióza - bakterie rodu \"Borrelia\").\n\nInfekční onemocnění se zvířecím hostitelem, které se teprve nedávno objevilo i u lidí (hantavirus, virus Ebola, Nipah virus, SARS, MERS).\n\nLidské infekční onemocnění, epidemické nebo endemické, u kterého se změnila jeho virulence působením zvířecího patogenu. Např. antigenní posun u chřipky typu A vedoucí k zásadní změna virové struktury, kdy dochází k vytvoření nového virového podtypu. Dochází k tomu smísením dvou typů virů a vznik antigenního posunu u chřipkového viru může být urychlen v tělech infikovaných zvířat, která se mohou infikovat více typy chřipkového viru. Například prase může být nakaženo jak typem chřipkového viru, který nakazí člověka, tak i typ ptačím i prasečím. \n\nOhnisko nákazy je místo, které je zdrojem nákazy, a z něhož dochází k přenosu infekce.\nJeden ze znaků řady zoonotických onemocnění je současný výskyt jejich původců, přenašečů a hostitelů (rezervoárových živočichů) v přírodních podmínkách (ohniscích) nezávisle na existenci člověka. Člověk se nakazí původcem onemocnění od divokých zvířat při pobytu v ohnisku výskytu. Přenos se nejčastěji uskuteční kontaktem s rezervoárovým hostitelem nebo při bodnutí nebo sání krve členovci (např. klíšťaty, blechami, komáry), kalony či netopýry. Mezi onemocnění jejichž znakem je přírodní ohniskovost patří třeba mor, tularémie nebo klíšťová encefalitida. Teorii o přírodní ohniskovosti nákaz zformuloval v roce 1939 parazitolog J. N. Pavlovskij.\nZpůsob lidského chování pak určuje míru pravděpodobnosti přenosu. Nakažená bývá často nejen krev, ale i maso, mléko, voda a jiné zdroje ohniska.\n\nRezervoár je prostředí (živé i neživé), ve kterém etiologická agens (původce dané nemoci) přežívá, případně se množí. Při přenosu původce nemoci z rezervoáru na člověka může figurovat i přenašeč (vektor). Příkladem může být žlutá zimnice. Původce žluté zimnice je virus z rodu \"Flavivirus\", rezervoárem tohoto viru jsou opice, v nich virus přežívá a množí se, ale samotné onemocnění u nich nepropukne. Na opicích sají komáři rodu \"Aedes\", kteří následně mohou infikovat člověka, u kterého již onemocnění (žlutá zimnice) propukne.\nPokud chceme přerušit koloběh nákazy, můžeme to udělat několika způsoby:\n\nKoncept one health je celosvětová strategie, která má za cíl rozšířit interdisciplinární spolupráci ve všech aspektech zdravotní péče pro lidi, zvířata a životní prostředí. O tom vypovídá i heslo tohoto konceptu: „Jeden svět – jedno zdraví – jedno lékařství“. Teorie, na jejímž základě vznikl tento koncept, praví, že zdraví lidské populace je přímo úměrné zdraví zvířat a prostředí, ve kterém lidé žijí. Vzhledem k množství druhů zvířat vystupujících v roli rezervoárů pro různé infekce, ať už jde o infekce již přenosné na lidi, nebo ne, je do určité míry zbytečné bojovat s těmito infekcemi u lidí, když zdroj nákazy zůstává.\n\nV pravěku soužití s domácími zvířaty umožnilo adaptaci člověka na zoonózy.\n\nZaznamenaných epidemií je značné množství a díky možnosti cestování a propojení celého světa se šíření nemocí značně usnadňuje. V historii se objevilo již několik epidemií způsobených onemocněními, které se dříve řadily mezi zoonózy, ale následně se u nich vyvinula schopnost přenosu nejenom ze zvířete na člověka, ale i přímo z člověka na člověka. Níže jsou uvedeny příklady těch nejsmrtelnějších.\n"}
{"id": "119496", "url": "https://cs.wikipedia.org/wiki?curid=119496", "title": "Kostřava", "text": "Kostřava\n\nKostřava (\"Festuca\") je rod trav, tedy z čeledi lipnicovitých (\"Poaceae\"). Jedná se převážně o vytrvalé byliny. Jsou hustě nebo i volně trsnaté, řidčeji vytváří výběžky. Listy ploché nebo síťnatě až štětinovitě svinuté, na vnější straně listu se při bázi nachází jazýček. Květy jsou v kláscích, které tvoří latu. Klásky jsou zboku jen nezřetelně smáčklé, zpravidla vícekvěté (2 i vícekvěté). Na bázi klásku jsou 2 plevy, pluchy jsou zpravidla zakončené osinou, jen zřídka bez osin. Plodem je obilka, která je elipsoidní a okoralá. Na celém světě se vyskytuje asi 300 druhů, hlavně v mírném pásu.\n\nNěkteré druhy rodu kostřava jsou taxonomicky problematické, a odlišuje se od nich několik blízce příbuzných taxonů, hodnocených na úrovni druhu nebo poddruhu. Tyto taxony určí jen specialista. Příkladem jsou kostřava červená, kostřava ovčí, kostřava sivá či kostřava drsnolistá. Některé taxonomické problémy nebyly ještě uspokojivě dořešeny. Situaci také ztěžují některé kultivary trav uměle vysazované na trávníky, např. z příbuzenstva kostřavy červené.\nPro spolehlivé určení úzkolistých kostřav je nutné dělat průřez listem, který je třeba sledovat pod silnou lupou či mikroskopem. Důležitá jsou vlákna sklerenchymu.\n\nV České republice roste něco přes 20 druhů z rodu kostřava, záleží na taxonomickém pojetí. Pro lepší přehled je můžeme rozdělit do několika skupin.\n\n\nDo této skupiny patří kostřava luční (\"Festuca pratensis\"), která je typická (alespoň většinou) absencí osin. Je to významný druh našich luk. Podobná kostřava rákosovitá pravá (\"Festuca arundinacea\" subsp. \"arundinacea\" se liší např. brvitým jazýčkem. Kostřava rákosovitá drsná (\"Festuca arundinacea\" subsp. \"uechtritziana\") je vysazována do kulturních luk a nějaké osiny už má vyvinuty. Kostřava lesní (\"Festuca altissima\") je typickým druhem bučin podhorských poloh a má vyvinuty osiny zřetelně. Podobná kostřava horská (\"Festuca drymeja\") patři mezi kriticky ohrožené druhy-C1 a roste vzácně v listnatých lesích jižní a východní Moravy. Kostřava obrovská (\"Festuca gigantea\") je druhem vlhkých lesů, je osinatá a má nápadná ouška, která srpovitě objímají stéblo.\n\n\nSem patří především kostřava červená (\"Festuca rubra\" s.l.), která je významným lučním druhem, zvláště v podhůří, řidčeji roste i v lesích. Specialisté dokážou od ní rozlišit ještě několik příbuzných taxonů: kostřava niťolistá (\"Festuca trichophylla\"), kostřava načernalá (\"Festuca nigrescens\") a kostřava mnohokvětá (\"Festuca heteromalla\"). Jiným dobře poznatelným druhem je kostřava různolistá (\"Festuca heterophylla\"), kterou potkáme v listnatých lesích. Je nápadná velmi rozdílnými listy na stéblu, které jsou široké a přízemními, které jsou niťovité. Kriticky ohroženým druhem - C1 je kostřava ametystová (\"Festuca amethystina\").\n\n3. Listy svinuté, na průřezu je patrné, že sklerenchymatický pás je souvislý, nepřerušený.\n\nPatří sem kostřava ovčí (\"Festuca ovina\"), která roste na kyselých krátkostébelných trávnících a v kyselých lesích. Od ní se dobře odliší příbuzný druh kostřava vláskovitá (\"Festuca filiformis\"), která nemá osiny. Hůře se odliší kostřava nízká (\"Festuca supina\"), která však v ČR roste jen v Krkonoších, Jeseníkách a na Králickém Sněžníku, zpravidla nad hranicí lesa. Od kostřavy ovčí specialisté odliší další poddruhy nebo druhy. Podobně je tomu u kostřavy sivé (\"Festuca pallens\"), která je druhem nelesních skal nižších poloh a je nápadná svými silnými a sivými listy. Na píscích rostou další 2 kriticky ohrožené druhy-C1, a to v Polabí kostřava písečná (\"Festuca psammophila\") a na JV Moravě kostřava pochvatá (\"Festuca vaginata\"). Kriticky ohroženým - C1 vysokohorským druhem je kostřava peřestá (\"Festuca versicolor\"), kterou můžeme v ČR potkat jen v Krkonoších.\n\n4. Listy svinuté, na průřezu je patrné, že sklerenchymatický pás je výrazně přerušen, jeden pás vede pod střední žilkou, 2 pásy na okrajích listu.\n\nKostřava žlábkatá (\"Festuca rupicola\") je druhem suchých trávníků (nikoliv extrémně kyselých) nižších poloh. Ještě teplomilnější je kostřava walliská (\"Festuca valesiaca\"), také druh suchých trávníků. Druhem stepních trávníků je i kostřava nepravá (\"Festuca pseudovina\"), která roste i na zasolených místech a patří tudíž mezi fakultativní halofyty.\n\n5. Listy svinuté, na průřezu je patrné, že sklerenchymatický pás je přerušován, ale nikoliv tak výrazně jako u skupiny předcházející.\n\nPatří sem kostřava drsnolistá (\"Festuca brevipila\", syn. \"Festuca trachyphyl\"la (Hackel) Kraj.). Jedná se o taxonomicky nedořešenou skupinu. Patří sem i druh písků, kostřava Duvalova (\"Festuca duvalii\"), která je součástí komplexu \"Festuca brevipila\". Jméno \"Festuca duvalii\" však nelze pro rostliny z ČR používat a celý problém a vztahy v rámci komplexu je nutné ještě řešit.\nKvětena ČR: 8 díl\n"}
{"id": "119497", "url": "https://cs.wikipedia.org/wiki?curid=119497", "title": "Fudži (řeka)", "text": "Fudži (řeka)\n\nFudži ( [Fudžikawa] nebo [Fudžigawa]) je řeka v Japonsku, která protéká prefekturami Jamanaši a Šizuoka. Fudži je dlouhá 128 km a její povodí zaujímá plochu 3990 km². Je považována za jednu ze tří nejprudších řek Japonska spolu s řekami Mogami a Kuma.\n\nPramení na hoře Nokogiri v severozápadní části Jamanaši, kde nese jméno Kamanaši (釜無川, \"Kamanašigawa\"). Ve městě Ičikawamisato se slévá s řekou Fuefuki (笛吹川, \"Fuefukigawa\") a mění své jméno na Fudži. Poté protéká kolem západního úpatí hory Fudži a ve městě Fudži se vlévá do zátoky Suruga (čili do Tichého oceánu).\n\nDaimjó Šingen Takeda postavil na řece Kamanaši hráze (信玄堤, \"Šingen-zucumi\"), které při záplavách pomáhají odvádět vodu do míst, kde nenapáchá tolik škody. Vodní doprava na řece prosperovala až do roku 1923, kdy byla zprovozněna železniční trať Fudži Minobu (dnes JR Central Linie Minobu). Řeka Fudži také dělí Japonsko na dvě oblasti s odlišnou frekvencí elektrické sítě (50 hertzů na východě a 60 na západě).\n\nJednou z „japonských“ scén známých po celém světě je přejezd vlaku Šinkansen přes řeku Fudži s horou Fudži v pozadí.\n"}
{"id": "119503", "url": "https://cs.wikipedia.org/wiki?curid=119503", "title": "Norwich City FC", "text": "Norwich City FC\n\nNorwich City FC (celým názvem: Norwich City Football Club) je anglický fotbalový klub, který sídlí ve městě Norwich v nemetropolitním hrabství Norfolk. Založen byl v roce 1902. Od sezóny 2019/20 působí v anglické nejvyšší soutěži Premier League. Klubové barvy jsou žlutá a zelená.\n\nSvé domácí zápasy odehrává na stadionu Carrow Road s kapacitou 27 244 diváků.\n\n\n\"Aktuální k datu: 28. května 2019\"\n\n\nZdroj: \n\n\n\nZdroj: \n\nPoznámky:\n\n"}
{"id": "119505", "url": "https://cs.wikipedia.org/wiki?curid=119505", "title": "Mukačevo", "text": "Mukačevo\n\nMukačevo (zastarale též \"Mukačovo\", (úředně) nebo \"Мукачеве\" nebo \"Мукачів\", rusínsky \"Мукачoвo\", , , , , , ) je město, které se rozkládá v údolí řeky Latorica v Zakarpatské oblasti na západě Ukrajiny, v období meziválečné ČSR bylo součástí Podkarpatské Rusi. Mukačevo je administrativním centrem okresu Mukačevo, který jej obklopuje. Město samo však tvoří samostatnou správní jednotku – \"Mukačevskou městskou radu\".\n\nV roce 1989 v Mukačevu žilo 85 000 obyvatel, při sčítání roku 2001 byl zjištěn počet 82 346 obyvatel, údaje z roku 2004 počet obyvatel uvádí číslo 77 300. V roce počet obyvatel stanovil 85 892. Z etnického hlediska je město obýváno především Ukrajinci, případně Rusíny (nejsou na Ukrajině uznáváni jako samostatná menšina), dále je zde relativně četná maďarská minorita, ve městě žije též několik stovek Židů, Němců a Romů.\n\n\nMezi nejvýznamnější památky patří hrad Palanok (též \"Palanka\", 9.–16. století), který sehrál důležitou roli v protihabsburských povstáních (17.–18. století) v přilehlém regionu. Dále je zde možné navštívit klášter ze 14. století a dřevěný kostel v ukrajinském stylu z 18. století. Mukačevo bylo též známé poměrně velkou židovskou komunitou, dnes zde ovšem žije méně než 300 Židů.\n\nDnešní Mukačevo je silničním uzlem Zakarpatské oblasti a významnou stanicí na železniční trati Lvov – Stryj – Čop spojující Lvov se Slovenskem a Maďarskem. Uvažuje se o výstavbě oblastního mezinárodního letiště na místě bývalého vojenského, jelikož letiště v Užhorodu nemá dobrou polohu (v blízkosti hranic se Slovenskem) a nemůže se rozvíjet. Po rozdělení Sovětského svazu a vzniku samostatné Ukrajiny řada podniků a továren, zejména obranného průmyslu, zkrachovala a dnes tyto závody chátrají nebo již zanikly. V důsledku růstu nezaměstnanosti ve městě a jeho okolí část práceschopného obyvatelstva odjíždí za prací jinam na Ukrajině nebo do zahraničí, např. do Česka.\n\nV současnosti je průmyslová výroba zastoupena především potravinářstvím (pivovar, produkce tabáku a vína), textilnictvím, zpracováním dřeva a nábytkářstvím. Výroba lyží a hokejek (továrna firmy Fischer Sports s rakouskými investicemi). Podnik Točprylad vyrábí komponenty pro letecký a jiný průmysl – kontrolní systémy, motory, přístroje, generátory, transformátory.\n\nPředevším díky blízkému hradu Palanok, ženskému klášteru a tradičnímu festivalu domácích vín, který se koná pravidelně v lednu, se začala rozvíjet turistika. Díky dobré geografické poloze na silničním a železničním rozcestí se ve městě také daří velkoobchodu a maloobchodu, a to především kvůli holdingu Barva a stálému trhu Gid, které jsou pod kontrolou ukrajinského podnikatele a politika Viktora Balohy.\n\nPodle údajů ukrajinských bezpečnostních složek se začátkem července 2015 v Mukačevě sešli příslušníci ultranacionalistického hnutí Pravý sektor se zločinci, se kterými chtěli vyjednávat o „rozdělení sfér vlivu“ a vymáhání „ochranných poplatků“ ve spojení s pašováním cigaret do zemí Evropské unie. Za onou zločinnou organizací údajně stojí poslanec ukrajinského parlamentu Michajlo Lanjo.\n\nPoté, co ministr vnitra Arsen Avakov poslal do Mukačeva zvláštní policejní jednotky, proběhla ve městě 11. července přestřelka mezi policií a příslušníky Pravého sektoru. Při ní byly použity také protitankové zbraně (pancéřové pěsti) a granáty a zabiti nejméně tři lidé. Část civilního obyvatelstva byla z města evakuována. Asi 14 příslušníků Pravého sektoru se uchýlilo do okolních lesů a chtěli složit své zbraně až poté, když by je k tomu výslovně vyzval vůdce Pravého sektoru Dmytro Jaroš. Ten odjel s doprovodem do Mukačeva, aby mohl vyjednávat s místním velitelem organizace Alexandrem Skičem. Podle zprávy rádia BBC však měl sám Jaroš zahynout 12. července, když při vjezdu do města kolona jeho pěti vozů najela na dálkově odpálenou výbušnou nástrahu. Pro rozhlas to sdělil místní občan. Jiné zdroje tuto zprávu dosud nepřinesly resp. nepotvrdily.\n\n\n\n"}
{"id": "119506", "url": "https://cs.wikipedia.org/wiki?curid=119506", "title": "Lažany (okres Liberec)", "text": "Lažany (okres Liberec)\n\nObec Lažany () se nachází v nadmořské výšce 270 m n. m. v úrodné krajině úvalu řeky Jizery, několik kilometrů severozápadně od města Turnova. Územně obce náleží k okresu Liberec Libereckého kraje, administrativně však přísluší do obvodu obce s rozšířenou působností Turnov, který má sídlo v sousedním okrese Semily. Střed obce je tvořen kotlinou, která je otevřena k jihu, severněji je pak nevysoké návrší zvané U Lipky, z něhož je možné spatřit pěknou vyhlídku do okolí - zejména na Ještědský hřbet s Podještědím a Český ráj. Obec má 70 domů a žije zde  obyvatel.\n\nPrvní písemná zmínka o osadě je z roku 1397. Původně se jednalo o typicky zemědělskou ves, která proslula pěstováním ovoce a zeleniny - kupříkladu známých lažanských okurek. Okolí dnešních Lažan je tvořeno ovocnými sady, ke kterým náleží termosklad na uskladnění ovoce, v obci se pak nachází moštovna s výrobou ovocných nápojů a koncentrátů.\n\nMezi státem registrované památky patří kamenný kříž, který byl roku 2000 rekonstruován. Na okraji obce upoutá pomník místním obětem první světové války.\n\n"}
{"id": "119515", "url": "https://cs.wikipedia.org/wiki?curid=119515", "title": "Brno-Řečkovice a Mokrá Hora", "text": "Brno-Řečkovice a Mokrá Hora\n\nBrno-Řečkovice a Mokrá Hora je městská část na severním okraji statutárního města Brna. Je tvořena katastrálním územím čtvrtí Řečkovice a Mokrá Hora. Celková katastrální výměra činí 7,57 km². Samosprávná městská část vznikla 24. listopadu 1990. Žije zde přes 15 000 obyvatel.\n\nPro účely senátních voleb je území městské části Brno-Řečkovice a Mokrá Hora zařazeno do volebního obvodu číslo 60.\n\nNadmořská výška městské části kolísá v rozmezí 226–398 m n. m. Ze dvou jejích součástí podstatně větší a jižněji položená čtvrť Řečkovice má městský charakter, zatímco mnohem menší a východně od železniční trati se rozkládající Mokrá Hora je spíše vesnicí. Nejdůležitější zdejší firmou byla od poloviny 20. století až do své likvidace v roce 2011 farmaceutická společnost Lachema, jejíž areál se nachází na východním okraji zástavby Řečkovic. Při východním okraji městské části se rozkládají rozsáhlé lesy.\n\nPrvní písemná zmínka o Řečkovicích pochází z roku 1277, kdy Přemysl Otakar II. daroval dvůr svatojánské kaple Špilberku. V roce 1422 byly Řečkovice husity vypáleny. Roku 1784 byla založena osada Mokrá Hora, která byla do 31. prosince 1952 součástí obce Jehnice. 16. dubna 1919 byly Řečkovice spolu s 22 dalšími obcemi připojeny k Brnu. 1. července 1960 byla k Brnu připojena i obec Mokrá Hora. Od roku 1990 existuje městská část Řečkovice a Mokrá Hora.\n\n"}
{"id": "119517", "url": "https://cs.wikipedia.org/wiki?curid=119517", "title": "Abydos", "text": "Abydos\n\nAbydos (někdy správněji Abýdos) je z řečtiny pocházející místní jméno, které může označovat:\n\n"}
{"id": "119519", "url": "https://cs.wikipedia.org/wiki?curid=119519", "title": "Brno-Medlánky", "text": "Brno-Medlánky\n\nBrno-Medlánky je městská část na severním okraji statutárního města Brna. Je tvořena městskou čtvrtí Medlánky (německy \"\"), původně samostatnou obcí, která byla k Brnu připojena v roce 1919. Její katastrální území má rozlohu 3,51 km². Samosprávná městská část vznikla 24. listopadu 1990. Žije zde přibližně 5900 obyvatel.\n\nV katastru čtvrti se nachází letiště Medlánky, převážně s provozem kluzáků. Pro účely senátních voleb je území městské části Brno-Komín zařazeno do volebního obvodu číslo 60.\n\nV Medlánkách se také nachází viniční trať V pustých.\n\nVětšina moderního katastru Medlánek sice původně náležela ke katastrálnímu území bývalé obce Medlánky, okrajové části moderního katastru však do 2. poloviny 60. let 20. století náležely ke katastrálním územím Komín a Královo Pole, naopak některé části původního katastrálního území Medlánky náležejí od konce 60. let 20. století k moderním katastrálním územím Královo Pole a Řečkovice.\n\nK jihu otevřený katastr Medlánek s hojností sprašových půd tvoří, jak dokládají archeologické nálezy, součást odedávna osídlené oblasti jižní Moravy. Svědčí o tom četnost nálezů v medlánecké cihelně, zejména v roce 1905 objevená sídlištní jáma se zdobenými zachovalými zvoncovitými poháry stejnojmenné kultury (2000 př. n. l.) a v letech 1935 – 1937 nalezené pohřebiště s hroby typických „\"skrčenců\"“ doby bronzové – kultury unětické (1900 – 1700 př. n. l.).\n\nTaké archeologický ústav ČSAV při průzkumu v roce 1954 a následně plánovaném záchranném výzkumu v letech 1964 a 1984 na staveništích Meopty a Výzkumného ústavu energetického odkryl desítky základů kůlových domů a jámových sídlištních objektů s obilnými sklípky z období kultury popelnicových polí (kultury velatické, 1250–1000 př. n. l., a podolské, 1000–700 př. n. l.) a ze starší doby železné (kultury horákovské, 700–400 př. n. l.). Jednu odkrytou sídlištní jámu – obilnici se starobylou keramikou – kladou archeologové do 8. století a dalších bezmála 70 – z toho 8 obytných kůlových, s kamennými pecemi v rohu – do 9. století, tj. období vzniku a rozmachu Velké Moravy.\n\nDějiny následných století, která zatím nejsou sídlištními ani hrobovými nálezy dokumentována, nám ponechávají právo usuzovat, že v té době zde usídlené společenství se dotvářelo v osadu či ves přemyslovského státu – majetek panovníka, jak stroze informují historické prameny.\nV této době, jak se domníváme, vznikl také název obce. Obec v této době žila plně v souladu s přírodou a podle pomalu tekoucího potoka si zřejmě vzala za základ slovanské jméno \"Medl\" (pomalý) a dotvořila jej do tvaru \"Medlany\" (latinsky prokazatelně \"Medlan\").\n\nPrvním dochovaným písemným dokladem, prokazujícím existenci obce v této době, je listina krále Václava I. ze 14. srpna 1237, kterou Medlánky, zničené jeho vlastním válečným tažením a doposud patřící škole sv. Petra v Brně, směňuje za svůj nepoškozený majetek v Bosonohách.\n\nPo roce 1237 historické prameny znovu o Medlánkách na více než 100 let mlčí. Teprve v letech 1344–1380 se připomínají jako vlastníci brněnští měšťané. Od roku 1381 do 1489 vlastní Medlánky vladykové Medlanští z Medlan. Od roku 1489 do 1559 pak pánové z Pernštejna – toto 70 let trvající vlastnictví je pro Medlánky významné rokem 1532, kdy tehdejší majitel Jan z Pernštejna (byl tehdy zemským hejtmanem Markrabství moravského) osvobodil medlánecké poddané od roboty – tato výsada trvala zhruba 100 let a byla zrušena v době pobělohorské. Od roku 1559 do 1588 vlastnil Medlánky Petr Sádovský ze Sloupna, který je odkoupil od Pernštejnů, spolu s panstvím sokolnickým. Roku 1588 se novým majitelem Medlánek za 22 tisíc zlatých stal Hendrych Pfefferkorn z Ottopachu. Dlouho se však ze svého majetku netěšil, neboť vzápětí zemřel. Zadlužení potomci prodali v roce 1590 Medlánky panu Jindřichu mladšímu, Purkrabímu z Donína. I zde však vlastnictví netrvalo dlouho a roku 1596 se Medlánky stávají majetkem Bohuslava Bořity z Budče.\n\nV pobělohorské době, roku 1622, prodává Medlánky pan Bohuslav Bořita z Budče paní Alžbětě Pergarce z Pergu, rozené Kummerové, v jejímž vlastnictví jsou Medlánky až do roku 1650. V těchto letech na krátkou dobu drží Medlánky Ferdinand Zikmund Sak z Bohuňovic. Tento se zadlužil a již roku 1650 Medlánky prodává a tak se znovu ocitají v držení rodu Pergů. Paní Alžběta odkázala však tento majetek své dceři Prisce, která tou dobou byla provdána za hraběte z Magni. František Magnis udělal v období třicetileté války poměrně rychlou kariéru. Nejdříve byl rytířem, svobodným pánem, pak hrabětem. Na Moravě zastával úřad nejvyššího podkomořího, roku 1640 byl jmenován správcem země a od roku 1649 byl zemským sudím. Roku 1652 umírá.\n\nPo jeho smrti založila bezdětná vdova Jana Františka Prisca z Magni roku 1654 Nadaci Marie Školské (tzv. \"Mariaschul\") pro výchovu mladých šlechtičen a měšťanských dcer. Testamentem z 29. ledna 1654 této nadaci odkázala nejen 60 tisíc rýnských zlatých, četné šperky a klenoty, ale i dům na rohu Kobližné ulice č. 3, dvě zahrady a svůj statek Medlánky. A tak se stala nadace pro naše předky i pozemkovou vrchností. Podle přání paní hraběnky se staly vrchními ředitelkami nadace vždy císařovny. Ony jmenovaly vedoucí nadace, byly jimi dámy ze šlechtických rodů – svobodné paní hraběnky.\n\nPočátkem 19. století byla nadace přeměněna na Světský zaopatřovací ústav šlechtičen a v průběhu století doznala řadu změn. Od roku 1880 užívala titulu C. k. nadace šlechtičen (C. k. Adelige Stiftung). Poté se v roce 1913 změnil statut nadace a tato dostala nový název Adelige Stiftung Maria Schul, v roce 1918 pak, nesprávným překladem, název Dámský nadační ústav Marie Školské.\n\nVýše zmíněná nadace majetkově přetrvala do roku 1947/1949, kdy její majetek v rámci pozemkové reformy převzalo Ministerstvo zemědělství ČSR a oprávněným byl z nadace vyplácen sociální důchod.\nV nastalém období kolektivizace zemědělství bylo v Medlánkách v roce 1951 ustaveno Jednotné zemědělské družstvo. Zprvu je tvořili bezzemci a kovozemědělci. Později vstoupili i s majetkem rolníci, které k tomu donutila hospodářská úprava půdního fondu a nemožnost samostatně hospodařit.\n\nJZD v Medlánkách prosperovalo až do roku 1975, kdy se sloučilo s JZD Komín a v Medlánkách zůstal pouze pobočný závod s ubývající rentabilitou výroby zeleniny a květinářství, končící do ztracena. Zůstaly po něm chátrající a nevyužité budovy někdejšího statku s přilehlými pozemky, kde v současné době probíhá rekonstrukce areálu a nová výstavba.\n\nVe druhé polovině 60. let došlo při radikální druhé katastrální reformě Brna k velkým změnám katastrální hranice Medlánek, při níž Medlánky ztratily ve prospěch Řečkovic mimo jiné jihovýchodní cíp původního katastru s domy na východní straně Kuřimské ulice i areál cihelny, ve prospěch Králova Pole přišly o nejjižnější část původního katastru, kde se dnes nacházejí vysokoškolské koleje. Naopak tehdy získaly lesní pozemky na severovýchodě původního katastru Komína či okrajovou severní část původního katastru Králova Pole.\n\nPokud jde o urbanistický vývoj, došlo po roce 1968 v Medlánkách k rozsáhlé změně, kdy díky iniciativě několika mladých nadšenců (bratři Hlaváčové, Ing. Sedlák, paní Pokorná a další) zde vzniklo sídliště Jabloňová, jež se z části nachází na pozemcích původně náležejících ke Královu Poli. Po jeho dostavbě (návrh Ing. arch. Fuchse a Ing. arch. Rozehnala) se počet obyvatel městské části téměř ztrojnásobil.\n\nV roce 2009 se v Medlánkách dostavovalo nové moderně koncipované sídliště V Újezdech, budované v rámci projektů Kouzelné Medlánky a Nové Medlánky.\n\nVe čtvrti se nachází jedna ze tří českých SOS dětských vesniček (další jsou v Doubí u Karlových Varů a Chvalčově).\n\nStátní památkový ústav v Brně evidoval roku 1935 v Medlánkách jako památky následující objekty: zámek, zámecký park, panský dvůr, sochu sv. Jana Nepomuckého, zvonici, památník padlých, dva kříže a předvěké naleziště v cihelně.\n\nPůvodně přízemní budova raně barokního založení v užívání Nadace Marie Školské, zvednutá o jedno patro v pol. 19. stol. Park v jižním průčelí zámku po vykácení ovocné zahrady osázen okrasným stromovím. Původní barokní charakter parku průběhem času nabyl charakteru parku anglického se vzrostlým jehličnatým a listnatým stromovím. Na přelomu 20. a 21. století došlo k zásadní rekonstrukci parku – očištění od náletových dřevin a výsadba dřevin okrasných.\n\nPanský dvůr je přízemní barokní budova, ještě v roce 1935 s krásnými vyklenutými okenními mřížemi, byla do podoby známé z fotografií dostavěna v letech 1765 – 1766. V 90. letech 20. století započala rekonstrukce dvora a v jeho části, bývalé sýpce, zbudováno Společenské centrum Medlánek – SÝPKA. Postupně probíhají rovněž přestavby bočních traktů budovy.\n\nSocha sv. Jana Nepomuckého je hodnotná barokní plastika neznámého autora z r. 1750.\n\nZvonice na nároží ul. Kytnerovy a Suchého postavena nepochybně ve stejné době jako socha sv. Jana Nepomuckého. Svědčí o tom zvon odlitý roku 1758 firmou I. F. Klietz. Další nápis na zvonu \"Anna constantia freyn miniatin\" zřejmě prokazuje, že jeho dárkyní byla Svobodná paní Konstancie Miniatiová z Campoli, roz. Žalkovská ze Žalkovic, která byla v letech 1749 – 1759 ředitelkou Nadace Marie Školské, která byla pro Medlánky do roku 1948 pozemkovou vrchností. Dnes o ní nejsou žádné informace.\n\nPamátkáři měli v Medlánkách evidovány dva: železný na Kytnerově ulici – na rozhraní s řečkovickým katastrem a dřevěný, v pozdější době nahrazený kamenným, na cestě k letišti. Třetí, v popisu památek nezaznamenaný, se nachází v Zámeckém parku.\n\nPamátník odboje a padlým byl postaven k 10. výročí vzniku ČSR v roce 1928 z podnětu místní organizace Čs. obce legionářské za přispění ostatních medláneckých spolků a občanů. V období 2. světové války – po příchodu německých orgánů – byl rozebrán a na bezpečném místě uložen. Ve své původní podobě však po válce nebyl nalezen a proto byl při jeho opětovné instalaci, v roce 1992, nahrazen památníkem novým.\n\nNálezy popsány v části o prehistorii Medlánek. Díky změnám hranic katastru se území dnes nachází v katastrálním území Řečkovice.\n\nJméno je zdrobnělinou k předpokládanému Medlany – \"ves lidí bydlících u mdle tekoucí vody\". Je protikladně svým základním významem k názvu sousední Bystrce.\n\n\n"}
{"id": "119521", "url": "https://cs.wikipedia.org/wiki?curid=119521", "title": "Šiaškotan", "text": "Šiaškotan\n\nŠiaškotan (japonsky: 捨子古丹島, \"Šašukotan-tó\"; rusky: \"Остров Шиашкотан\") leží na jižním konci severní skupiny ostrovů Kurilského souostroví, 29 km jihozápadně od Charimukotanu a 8 km jihovýchodně od Ekarmy. Ostrov má tvar dvou laloků spojených úzkým pruhem pevniny (1 km dlouhým a 85 - 125 m širokým) a jeho 128 km² velký hornatý povrch dosahuje maximální výšky 944 m n. m. Pobřeží je většinou kamenité, na několika místech jej tvoří močály. V okolí ostrova je mnoho ostrůvků a nebezpečných útesů.\n\nŠiaškotan formují dva vulkány, Kuntomintar na jihu a Sinarka na severu.\n\n"}
{"id": "119523", "url": "https://cs.wikipedia.org/wiki?curid=119523", "title": "Čirinkotan", "text": "Čirinkotan\n\nČirinkotan (japonsky: 越渇磨島, \"Čirinkotan-tó\"; rusky: \"Остров Чиринкотан\") je velmi malý ostrov s rozlohou pouze 6 km². Stejně jako velké množství dalších ostrovů Kurilského souostroví jde o vrchol podmořské hory, která ční nad hladinu do výše 724 m n. m. Čirinkotan je součástí severní skupiny a leží 25 km od ostrova Ekarma.\n\nBažinatému ostrovu dominují dva kuželovité vrcholy a 1 km široký kráter, hluboký od 300 do 400 metrů.\n\n"}
{"id": "119526", "url": "https://cs.wikipedia.org/wiki?curid=119526", "title": "Blackfriars Bridge", "text": "Blackfriars Bridge\n\nBlackfriars Bridge je most pro silniční a pěší dopravu přes řeku Temži v Londýně. Je umístěn mezi Waterloo Bridge a Blackfriars Railway Bridge. Poblíž severního konce mostu se nachází Inns of Court, Temple Church a železniční nádraží Blackfriars. V blízkosti jižního konce se nachází Tate Modern a Oxo Tower.\n\nPrvním spojením břehů řeky u Blackfriars byl 303 m dlouhý most, za jehož překročení bylo vybíráno mýtné, v italském stylu, navržený Robertem Mylnem. Most obsahoval devět semieliptických oblouků a byl postaven z portlandského vápence. Jeho stavba trvala 9 let a byl otevřen roku 1769. Původně byl pojmenován po britském premiérovi \"William Pitt Bridge\", ale brzy byl přejmenován po Blackfriarském klášteru s dominikánským převorstvím, který stál v minulosti poblíž místa, kde most spojoval oba břehy řeky.\n\nSoučasný most byl dokončen roku 1869 a je tvořen pětiobloukovou kovovou konstrukcí navrženou Josephem Cubittem. Most vlastní a provozuje \"Bridge House Estates\" – dobročinný fond spravovaný Corporation of London. S ohledem na dopravní zatížení byl most v letech 1907 až 1910 rozšířen z 21 m na 32 m.\n"}
{"id": "119527", "url": "https://cs.wikipedia.org/wiki?curid=119527", "title": "VSK Chemie Praha", "text": "VSK Chemie Praha\n\nVSK Chemie Praha je sportovní klub Vysoké školy chemicko-technologické v Praze. Klub je registrován jako občanské sdružení a sdružuje převážně studenty a pedagogy VŠCHT. V současné době sdružuje celkem 8 oddílů v různých sportovních odvětvích.\n\n\n"}
{"id": "119528", "url": "https://cs.wikipedia.org/wiki?curid=119528", "title": "Blackfriars Railway Bridge", "text": "Blackfriars Railway Bridge\n\nBlackfriars Railway Bridge je železniční most přes řeku Temži v Londýně mezi Blackfriars Bridge a Millennium Bridge.\n\nPrvní most, navržený Josephem Cubittem pro \"London, Chatham and Dover Railway\", zde byl otevřen roku 1864. Masivní sloupy podpíraly mostní konstrukci, která nesla železniční trať. Konstrukce mostu však byla příliš slabá na to, aby unesla moderní železniční soupravy, a tak z mostu zbyly pouze sloupy.\n\nDruhý most, pojmenovaný \"St Paul's Railway Bridge\", byl postaven o něco níže po proudu řeky a byl otevřen roku 1886. Autory návrhu byli John Wolfe-Barry a Henri Marc Brunel, most je vyroben z tvářené oceli. Poté, co bylo roku 1937 nádraží St Paul's přejmenováno na Blackfriars, byl přejmenován i most.\n\nŽelezniční doprava v Londýně\n"}
{"id": "119529", "url": "https://cs.wikipedia.org/wiki?curid=119529", "title": "Cannon Street Railway Bridge", "text": "Cannon Street Railway Bridge\n\nCannon Street Railway Bridge je most přes řeku Temži v Londýně mezi mosty Southwark Bridge a London Bridge. Je určen pro železniční dopravu do nádraží Canon Street na severním břehu řeky. Původně se jmenoval \"Alexandra Bridge\" po Alexandře Dánské, manželce krále Eduarda VII.\n\nCannon Street Railway Bridge navrhli John Hankshaw a John Wolfe-Barry pro \"South Eastern Railway\". Výstavba trvala tři roky a most byl otevřen roku 1866. Původní most byl tvořen pěti oblouky usazenými na litinových dórských sloupech. Krátce po otevření, v letech 1886 až 1893, byl Francisem Bradym rozšířen a v letech 1979 až 1982 byl renovován. Při této rekonstrukci byly odstraněny některé ornamentální ozdoby a most má od té doby civilnější vzhled.\n"}
{"id": "119530", "url": "https://cs.wikipedia.org/wiki?curid=119530", "title": "Grosvenor Bridge", "text": "Grosvenor Bridge\n\nGrosvenor Bridge (také často nazývaný \"Victoria Railway Bridge\") je železniční most přes řeku Temži mezi Vauxhall Bridge a Chelsea Bridge. Ve skutečnosti se skládá ze dvou mostů postavených v polovině 19. století.\n\nVýchodní část byla postavena v letech 1858 až 1860 pro \"London, Chatham and Dover Railway\" a přiváděla železniční dopravu na nádraží Victoria. Jednalo se o první železniční most přes řeku Temži v centru Londýna. Západní část byla vybudována pro \"London, Brighton and South Coast Railway\". Obě části byl v letech 1963 až 1967 rekonstruovány a původní pilíře jsou nyní zapouzdřeny v betonovém krytu.\n\nNa severní straně mostu se rozkládají čtvrti Pimlico a Chelsea. \"Lister Hospital\" a \"Royal Chelsea Hospital\" se nacházejí bezprostředně na severozápad. Na jižním břehu se nachází čtvrti Nine Elms a Battersea. Poblíž jižního konce mostu je možno zahlédnout dominantu elektrárny Battersea.\n"}
{"id": "119531", "url": "https://cs.wikipedia.org/wiki?curid=119531", "title": "Hungerford Bridge", "text": "Hungerford Bridge\n\nHungerford Bridge je most (trojice mostů) přes řeku Temži mezi mosty Waterloo Bridge a Westminster Bridge. Současný most je tvořen konstrukcí s ocelovými příhradníkovými nosníky nesoucími koleje, občas označovaný jako \"Charing Cross Bridge\", lemovaný dvěma lávkami pro pěší zavěšenými na lanech označovanými \"Golden Jubilee Bridges\". Každá z těchto lávek má bezbariérový přístup výtahem.\n\nU jižního konce mostu se nacházejí nádraží Waterloo, County Hall, koncertní hala Royal Festival Hall a obří vyhlídkové kolo London Eye. Severní konec mostu se nachází poblíž stanice metra Embankment, nádraží Charing Cross a nábřeží Victoria Embankment.\n\nPůvodně byl Hungerford Bridge navržen Isambardem Kingdomem Brunelem jako visutý most pro pěší a byl otevřen roku 1845. Roku 1859 byl most zakoupen pro prodloužení \"South Eastern Railway\" do nově vybudovaného nádraží Charing Cross. Společnost provozující tuto železnici nahradila původní visutý most konstrukcí navrženou Johnem Hawkshawem sestávající z devíti oblouků z tvářené oceli.5][6][7] Řetězy z původního mostu byly použity pro Clifton Suspension Bridge v Bristolu. Původní cihlové opěrné pilíře jsou stále používány, i když pilíř u Charing Cross se nachází blíže břehu z důvodu výstavby nábřeží Victoria Embankment (ukončené roku 1870). U pilíře na straně u jižního nábřeží se dochovaly vchody a schody postavené pro původní visutou lávku pro pěší.\n\nChodníky pro pěší byly přistavěny na obě strany později, přičemž chodník na straně proti proudu byl odstraněn při rozšiřování tělesa mostu pro železnici. Tento most je jedním ze tří mostů v Londýně určených pro železniční dopravu a pro pěší.\n\nLávky pro pěší získaly špatnou pověst proto, že byly úzké, zanedbané a v noci nebezpečné. V 90. letech 20. století bylo přijato rozhodnutí nahradit část mostu určenou pro chodce novými konstrukcemi po obou stranách železničního mostu. Ve výběrovém řízení zvítězil návrh Lifschutz Davidson a společnosti WSP Group. Nová mostní 4 m široká tělesa byla dokončena roku 2002. Nové části mostu byly pojmenovány na počest padesátého výročí korunovace Alžběty II. \"Golden Jubilee Bridges\". Ve skutečnosti se pro ně běžně používá pojem \"Hungerford Footbridges\".\n"}
{"id": "119532", "url": "https://cs.wikipedia.org/wiki?curid=119532", "title": "Chelsea Bridge", "text": "Chelsea Bridge\n\nChelsea Bridge je samonosný visutý most pro silniční a pěší dopravu přes řeku Temži v Londýně mezi Grosvenor Bridge a Albert Bridge. Současná podoba mostu, náhrady původního mostu stojícího na stejném místě, je dílem G. Tophama Foresta. Most byl otevřen 6. května 1937.\n\nPůvodní most byl visutý most dlouhý asi 210 m s rozpětím hlavního oblouku asi 100 m. Autorem jeho návrhu byl Thomas Page. Stavba tohoto mostu začala roku 1851 a byl otevřen 28. března 1858. Na mostě se vybíralo mýtné až do roku 1879.\n\nSeverní konec mostu vytváří hranici mezi Pimlico a Chelsea. Royal Chelsea Hospital se nachází bezprostředně na severozápad od něj. U jižního konce mostu se nachází Nine Elms na východ a Battersea na západ. Elektrárna Battersea se nachází bezprostředně na jihovýchodě, zatímco \"Battersea Park\" na jihozápadě.\n"}
{"id": "119533", "url": "https://cs.wikipedia.org/wiki?curid=119533", "title": "Lambeth Bridge", "text": "Lambeth Bridge\n\nLambeth Bridge je most pro silniční a pěší dopravu přes řeku Temži v Londýně mezi Westminster Bridge a Vauxhall Bridge.\n\nKonstrukce současného mostu je tvořena pěti kovovými oblouky a je dílem Geoffreye Grovese. Most byl otevřen 12. července 1932 králem Jiřím V. Je vybaven čtyřmi jízdními pruhy vedoucími z kruhového objezdu poblíž severního konce do dalšího kruhového objezdu na jižním nábřeží.\n\nPůvodní konstrukcí byl visutý most dlouhý asi 270 m, navržený Peterem W. Barlowem. Byl otevřen roku 1862 a za jeho průjezd bylo vybíráno až do roku 1879 mýtné. Pochybnosti o jeho nosnosti však brzy po jeho otevření vedly k zákazu jízdy koňských povozů přes něj, takže byl téměř výhradně používán pouze pro pěší. V době, kdy jeho správu převzal Metropolitan Board of Works, byl most silně zkorodován.\n\nNa východní straně mostu v Lambethu se nachází Lambethský palác, \"Albert Embankment\", \"St. Thomas' Hospital\" a \"International Maritime Organization\". Na západní straně ve Westminsteru se nachází \"Thames House\" (centrála MI5), \"Horseferry House\" (ústředí Národního zkušebního ústavu), \"Clelland House\", \"Abel House\" (centrum Královské vězeňské služby), Millbank Tower a Tate Britain. Westminsterský palác je nedaleko odsud na sever.\n"}
{"id": "119534", "url": "https://cs.wikipedia.org/wiki?curid=119534", "title": "London Bridge", "text": "London Bridge\n\nLondon Bridge je most přes řeku Temži v Londýně mezi Cannon Street Railway Bridge a Tower Bridge, spojující City a Southwark. Do roku 1750, kdy byl otevřen Westminster Bridge, byl jediným spojením břehů Temže v Londýně.\n\nNa jižní straně mostu se nachází Southwark Cathedral, železniční stanice a stanice metra London Bridge. U severního konce se nachází Památník Velkého požáru Londýna a stanice metra Monument.\n\nMost se nachází na současném místě nebo poblíž více než 2000 let. První most přes Temži v oblasti Londýna postavili Římané asi v roce 46 našeho letopočtu a byl dřevěný. Místo bylo vybráno tak, aby bylo možno překlenout řeku, ale ještě v místě, kde byla řeka dostatečně hluboká pro plavbu lodí z moře. Poté co Římané opustili Anglii, byl most pravděpodobně několikrát opravován. Roku 1013 byl most spálen na příkaz krále Ethelreda II., který tak chtěl rozdělit útočící dánské vojsko Sveina Haraldsona. Obnovený most byl zničen bouří v roce 1091 a roku 1136 požárem.\n\nDne 3. června 2017 se zde odehrál první ze série dvou teroristických útoků, při nichž zemřelo 7 lidí (stav z 4. června 2017).\n\nPeter de Colechurch, správce mostu, slíbil po jeho zničení požárem roku 1136 nahradit původní dřevěný most mostem kamenným. Pro jeho výstavbu byla vypsána speciální nová daň. Stavba byla zahájena roku 1176 za vlády Jindřicha II. pod vedením Colechurche. Stavba trvala 33 let a byla dokončena roku 1209, čtyři roky po Colechurchově smrti, za vlády Jana Bezzemka.\n\nKrál Jan povolil na mostu postavit domy a tak se zde objevily obytné domy, obchody a ve středu mostu dokonce i kaple. Na obrazech z té doby je možno vidět most přeplněný až sedmipatrovými stavbami. Počet obyvatel na mostu byl tak velký, že až do 18. století náleželi do zvláštní čtvrti City.\n\nKonstrukce středověkého mostu byla tvořena 19 malými oblouky a padacím mostem s bránou na každém konci. Malý prostor v obloucích působil jako přehrada na Temži a zadržoval asi 80 % průtoku, což zvyšovalo pravděpodobnost zamrzání řeky v zimním období. Navíc ve dvou severních obloucích byla instalována vodní kola pro pohon vodních pump a pod dvěma jižními pro pohon obilních mlýnů.\n\nSeverní brána mostu byla v roce 1577 nahrazena stavbou \"Nonesuch House\". Na jižní bráně bylo možno vidět hlavy popravených vězňů napíchnutých na kopí. Tuto tradici ukončil až roku 1660 král Karel II.\n\nBudovy na mostě zvyšovaly riziko požáru a zátěž mostních pilířů. V letech 1212 a 1213 požáry zničily stavby na obou koncích mostu a způsobily smrt asi 3 000 lidí. Další velký požár roku 1633 zničil asi jednu třetinu severní části mostu, i když tato událost možná uchránila budovy na mostu před Velkým požárem Londýna. Okolo roku 1722 byl provoz na mostu tak velký, že starosta City vydal nařízení tohoto znění - \"Veškeré povozy, kočáry a jiná vozidla vyjíždějící ze Southwarku do City musí jet po západní straně mostu a vozidla vyjíždějící z City musí jet po východní straně mostu\". Toto nařízení je pravděpodobně základem levostranného provozu ve Velké Británii. V období let 1758 až 1762 byly domy z mostu i dva střední oblouky zbořeny. Dva střední oblouky byly nahrazeny jedním širším, aby byly vylepšeny podmínky pro lodní dopravu.\n\nNa konci 18. století bylo zřejmé, že 600 let starý most musí být nahrazen novým. Původní most byl úzký, vetchý a nebezpečný pro říční dopravu. Roku 1799 se konalo výběrové řízení, ve kterém vzbudil velkou pozornost návrh Thomase Telforda – návrh na stavbu mostu s jedním, asi 180 m dlouhým obloukem. Revolučnost návrhu upoutala pozornost, ale pro nejistotu o proveditelnosti stavby a velkém nároku na odkup potřebných pozemků tento plán nebyl realizován.\n\nMost byl nahrazen elegantní stavbou s pěti kamennými oblouky, navrženou Johnem Renniem. Nový most byl postaven 30 m na západ od původního stanoviště a náklady na jeho výstavbu dosáhly 2 miliónů liber. Stavba byla zahájena roku 1824 a dokončena roku 1831. Starý most byl v době výstavby nového mostu dále používán.\n\nMateriálem použitým na stavbu byl dartmoorský kámen, délka mostu byla 283 m a jeho šířka 15 m. Slavnostní otevření mostu se konalo 1. srpna 1831 za účasti krále Viléma IV. a jeho manželky Adelaide.\n\nV letech 1902 až 1904 byl z důvodu nárůstu dopravy most rozšířen z původních 15 m na 20 m. Ukázalo se ale, že zvýšenou zátěž nejsou schopny unést základy mostních pilířů. Bylo zjištěno, že se most každých 8 let zaboří asi o 2,5 centimetrů. V roce 1924 byla východní strana mostu asi o 8 cm níže, než jeho západní strana. Bylo zřejmé, že most musí být nahrazen novou konstrukcí.\n\n18. dubna 1968 byl most prodán Američanovi Robertu P. McCullochovi za téměř 2,5 miliónů dolarů. Most byl rozebrán a znovu postaven u \"Lake Havasu City\" v Arizoně. Na jeho stavbu byla použita jen část kamenů z London Bridge. Zbylá část byla odvezena do lomu v Dartmooru.\n\nSoučasný most byl postaven Johnem Mowlemem v letech 1967 až 1972 a slavnostně otevřen královnou Alžbětou II. 17. března 1973. Jedná se o nevýraznou stavbu dlouhou 283 m tvořenou třemi oblouky z předpjatého betonu, jež byly částečně financovány z prodeje předchozího mostu. Celkové náklady na výstavbu dosáhly 4 milióny liber a byly hrazeny \"Bridge House Estates\". Současná konstrukce byla postavena na stejném místě, kde stál původní Rennieho most.\n\nRoku 1984 narazila do London Bridge válečná loď \"HMS Jupiter\". Výsledkem bylo vážné poškození lodi i mostu.\n\nNa oslavu Dne válečných vysloužilců roku 2004 byly londýnské mosty, jako součást večerního přeletu válečných letadel nad Temží, vyzdobeny červenými světly. Vzhledem k tomu, že toto osvětlení oživilo jinak nevýrazný vzhled London Bridge, byla světla na mostě, na rozdíl od ostatních mostů, ponechána pro jeho noční osvětlení.\n\n"}
{"id": "119535", "url": "https://cs.wikipedia.org/wiki?curid=119535", "title": "Millennium Bridge", "text": "Millennium Bridge\n\nMillennium Bridge je visutý ocelový most pro pěší přes řeku Temži v Londýně mezi Southwark Bridge a Blackfriars Railway Bridge. Spojuje čtvrť Bankside v obvodu Southwark s City. Výstavba mostu započala roku 1998, slavnostně byl otevřen v roce 2000. Most vlastní a provozuje \"Bridge House Estates\" – dobročinný fond spravovaný Corporation of London.\n\nU jižního konce mostu se nachází divadlo Globe, Bankside Gallery a Tate Modern. Severní konec mostu se nachází poblíž City of London School a pod Katedrálou svatého Pavla.\n\nAutory návrhu byly společnosti \"Arup\", \"Foster and Partners\" a sir Anthony Caro. Z důvodu výrazných omezení a pro zlepšení výhledu z mostu byl most navržen jako visutý s tím, že závěsná lana byla umístěna pod úroveň chodníku a vlastní konstrukce mostu je velmi nízká. Most je podepřen dvěma mostními pilíři, jeho rozpětí je 325 m a šířka 4 m. Lana jsou předepnutá zátěží 2000 t vůči pilířům na nichž jsou ukotvena. Most byl dimenzován na to aby snesl zátěž 5000 lidí.\n\nStavba mostu byla zahájena v roce 1998. Náklady na jeho stavbu dosáhly 18,2 miliónů liber a byl otevřen 10. června 2000, ale neočekávané boční chvění zapříčinilo jeho uzavření již 12. června. Kmity byly způsobeny velkým počtem chodců používajících most (90 000 za první den; 2000 chodců v jeden okamžik). Most se nachází na rušné trase a počasí bylo velmi příznivé. Původní malé kmity mostu vedly chodce k tomu aby přizpůsobili svou chůzi jejich frekvenci, což ještě zvyšovalo sílu otřesů. Tento jev vedl k tomu, že most dostal přezdívku \"klátivý most\". Pokusy omezit počet chodců používajících most vedly k vytvoření dlouhých řad a neodstranily kmitání mostu.\n\nOtřesy byly způsobeny reakcí lidí na původní malé kmity mostu. S touto lidskou podvědomou reakcí nebylo při návrhu mostu počítáno. Původní odhady, že je to způsobeno konstrukcí kabelů byly vyvráceny – výzkum prokázal, že takovéto otřesy se mohou vyskytnout na jakémkoli mostu, který má vhodnou rezonanční frekvenci. Problém byl odstraněn instalací hydraulických tlumičů pro horizontální i vertikální směr. Tato úprava mostu byla realizována v období od května 2001 do ledna 2002 a náklady dosáhly částky 2 milióny liber. Po krátké době ověřování byl most znovu uveden do provozu 22. února 2002.\n"}
{"id": "119536", "url": "https://cs.wikipedia.org/wiki?curid=119536", "title": "Southwark Bridge", "text": "Southwark Bridge\n\nSouthwark Bridge je most přes řeku Temži mezi Millennium Bridge a Cannon Street Railway Bridge spojující Southwark a City. Autory jeho návrhu jsou Ernest George a Basil Mott. Byl otevřen roku 1921. Most vlastní a provozuje \"Bridge House Estates\" – dobročinný fond spravovaný Corporation of London.\n\nPůvodní most v tomto místě byl otevřen roku 1819 a jeho autorem byl John Rennie.\n\nMostu se občas přezívá \"most parkoviště\", protože řidiči autokarů ho používají pro zaparkování svých vozidel.\nPod mostem na jižní straně se nacházejí staré schody, které byly používány převozníky, kteří v těchto místech přivazovali své lodi a čekali na zákazníky.\nPoblíž jižního konce mostu se nachází Tate Modern, \"Clink Prison Museum\" a sídlo Financial Times. U severního konce mostu se nachází stanice metra Cannon Street.\n"}
{"id": "119538", "url": "https://cs.wikipedia.org/wiki?curid=119538", "title": "Napoleonský komplex", "text": "Napoleonský komplex\n\nNapoleonský komplex (často také pod názvem „Napoleonův syndrom“ nebo „Komplex malého muže“) je lidové označení pro specifický psychický komplex vycházející z malé výšky, v širším významu pak vycházející z jakékoli fyzické indispozice.\nJako hovorový termín používaný v psychologii, psychiatrii a psychoanalýze odkazuje Napoleonský komplex na specifický typ vnitřního komplexu spojeného s lidmi malého vzrůstu, častěji pak s muži. Tento termín se používá také obecně pro lidi, kteří si svůj hendikep kompenzují v ostatních oblastech života.\nTermín Napoleonský komplex je jen zřídka zařazen jako příspěvek v encyklopediích a slovnících určeným k psychologickým a vědeckým účelům. Napoleonský komplex tedy není skoro nikdy předmětem vědeckého výzkumu v profesionálních publikacích psychologie, psychoanalýzy, nebo psychiatrie. Hlavně tedy tento název představuje pseudovědecký termín používaný především mezi žurnalisty, kteří chtějí poskytnout jasné vysvětlení pro chování politiků, interpretů a jiných celebrit s menším výškovým vzrůstem. Také se termín zavedl v lidové psychologii, kde se jím vysvětluje nezvyklé či divné explicitní chování kamaráda, nebo známosti. Zajímavostí zůstává, že se tento termín neobjevuje jako rozpoznání osobnostní dysfunkce ani v knize \"Diagnostika a statistický manuál mentálních poruch\" publikované Americkou Psychiatrickou Asociací. \nJedinci s touto dispozicí mají pak předpoklady k přehnanému vynahrazování si jejich malého vzrůstu nadměrně útočným, nepřátelským, až hádavým chováním v jejich mezilidských vztazích. Nicméně, Napoleonský komplex motivuje i k jiným než násilným sklonům v chování. Nejvíce povšimnutelné je pak například věšení obrazů na stěny níže, než je standard, nebo nošení obuvi s tlustší podrážkou. Na druhou stranu, taková osoba může být takřka donucena omlouvat a vynahrazovat si své nízké sebevědomí stanovením sama sobě velmi vysokých a ambiciózních cílů.\n\nJako ideální příklad může sloužit například Američanka Wilma Rudolph, oběť debility kvůli dětské obrně, která později jako první třikrát vyhrála medaili za ženský přespolní běh na Olympijských hrách. Příkladem jedince s napoleonským komplexem je také postava Curleyho ve Steinbeckově díle \"O myších a lidech\", kde si Curley svůj komplex vybíjí bitkami s vyššími muži (např. s Lennym). Běžné jsou i případy politiků, u nichž se objevuje časté agresivní a hádavé chování a pocit nadřazenosti.\n\nV jiných případech může kompenzace nabýt více komplikovaných, nebo symbolických podob. A protože malí lidé se nemůžou fyzicky udělat vyššími, je časté, že se jako vyšší chovají. Můžou například aspirovat na vysokou pracovní pozici. Jednoduše se mohou chovat jako dominantnější jedinci, asertivně, nebo dokonce arogantně. Pro některé potenciální génie může být řešením výjimečná potřeba moci, která se odehrává ve vojenském prostředí. A proto může být Napoleonský komplex viděn jako část Adlerovy individuální psychologie.\nNapoleonský komplex je také často spojován se jménem Alfred Adler. Ten ho tak ale nenazval, pouze popsal jeho podstatu. Klíčovým konceptem v Adlerově teorii byl vnitřní komplex. I když tento jev může nabývat mnoha forem, velice podstatný je jeho smysl vnitřní méněcennosti kvůli fyzické dispozici. Tento koncept mohl být částečně inspirován Adlerovými vlastními zážitky během jeho prostonaného dětství, zahrnujícím záchvaty křivice, které mu zabraňovaly v chození až do jeho čtyř let. Pod speciálními podmínkami, jedinec může reagovat na tuto vnitřní méněcennost okamžitou přehnanou kompenzací jeho hendikepu.\nNapoleonský komplex byl neočekávaně před nedávnem představen jako vědecký koncept v oboru evoluční biologie. U zvířecích druhů, kde se vyskytuje samčí soutěživost pro rozmnožovací účely, jsou častějšími agresory v 80 % právě jedinci menšího vzrůstu. Nicméně, je jasné, že toto užití se značně liší od původního užívání tohoto termínu. Tento nový způsob aplikace tudíž nejspíš neovlivní jeho zaběhlý význam v sociálních vědách.\nZdroj pro celé toto pojmenování je Napoleon Bonaparte, jehož armádní výpravy a ambice byly přisuzovány právě jeho touze po kompenzování si výšky. Mylnost tohoto tvrzení se ukazuje při uvážení faktu, že byl v tehdejší době dokonce o něco vyšší než průměrný Francouz. Jeho domnělý malý vzrůst byl totiž odvozován jak podle špatné délky míry Francouzského coulu (který byl o 7 % delší než nynější Anglický coul), tak podle špatného překladu výrazu \"le petit caporal\" (Angličany nepřesně překládán jako „malý kaprál“, přestože Francouzi v tomto kontextu slovo malý požívají jako vyjádření postavení, ne vzrůstu). Tudíž Napoleon není zrovna nejvěrnějším příkladem Napoleonského komplexu. O tom, že neměl sebemenší nejistoty ohledně své postavy, svědčí skutečnost, že se obklopil strážci, kteří byli jedni z nejvyšších.\n"}
{"id": "119539", "url": "https://cs.wikipedia.org/wiki?curid=119539", "title": "Vauxhall Bridge", "text": "Vauxhall Bridge\n\nVauxhall Bridge je ocelový most přes řeku Temži v Londýně mezi Lambeth Bridge a Grosvenor Bridge.\n\nNa severním konci mostu se na severovýchodě ve Westminsteru nachází Tate Britain a Millbank Tower a na severozápadě ve čtvrti Pimlico stanice metra Pimlico. Poblíž jižního konce mostu se nachází stanice metra Vauxhall a centrála MI6. Na východ od něj se rozkládá čtvrť Kensington, na jihovýchod Vauxhall a na jihozápad Nine Elms.\n\nŘeka Effra, jeden z mnoha podzemních přítoků Temže, se do ní vlévá bezprostředně na východ od jižního konce mostu.\n\nAutorem návrhu současného mostu byl Alexander Binnie. Most byl dokončen roku 1906 a otevřen 26. května. Byl prvním mostem v Londýně, přes který jezdily tramvaje. Most je dlouhý 245 m a je široký 24 m. Obsahuje pět ocelových oblouků usazených na žulových pilířích. Největší zajímavostí jsou bronzové ženské sochy, oslavující umění a vědu, postavené na jeho bocích.\n\nPůvodní most (\"Regent's Bridge\") se skládal z devíti litinových oblouků a jeho autorem byl James Walker. Byl otevřen roku 1816 a za jeho průjezd bylo vybíráno mýtné. Tento most byl prvním železným mostem přes Temži v Londýně. Přílivové vlny postupem doby podemlely pilíře mostu. Roku 1898 byl přes řeku postaven přechodně dřevěný most a původní konstrukce byla demontována. Stavba nového mostu však byla zahájena až roku 1904.\n"}
{"id": "119542", "url": "https://cs.wikipedia.org/wiki?curid=119542", "title": "Waterloo Bridge", "text": "Waterloo Bridge\n\nWaterloo Bridge je most pro silniční a pěší dopravu přes řeku Temži v Londýně mezi Blackfriars Bridge a Hungerford Bridge. Most byl pojmenován na památku vítězství v Bitvě u Waterloo roku 1815. Poblíž mostu se nachází na západ – Westminster, jižní nábřeží a London Eye a na východ – City a Canary Wharf.\n\nAutorem prvního mostu na tomto místě byl John Renie a byl otevřen roku 1817. Na tomto mostě, který byl tvořen devíti žulovými oblouky, bylo vybíráno mýtné. Roku 1878 převzal správu mostu Metropolitan Board of Works, který zrušil vybírání mýtného. Na mostu byly shledány vážné konstrukční vady a tak ho MBW nechal vyztužit.\n\nVe 20. letech 20. století opotřebování mostu narůstalo. London County Council rozhodl o jeho demolici a výstavbě nového mostu, jehož autorem byl sir Giles Gilbert Scott. Nový most byl částečně zpřístupněn roku 1942 a dokončen roku 1945. Stavbu prováděly většinou ženy a tak se pro most vžilo označení \"ženský most\". Materiálem pro stavbu byl portlandský vápenec. Byl jediným mostem přes Temži, který byl poškozen bombardováním během druhé světové války.\n\nŽulové kameny z původního mostu byly \"věnovány různým zemím spojeným s Velkou Británii pro posílení historických vazeb v rámci Britského impéria\". Dva z kamenů se například nacházejí v Canbeře, hlavním městě Austrálie u \"Commonwealth Avenue Bridge\".\n\nOblast u jižního konce mostu je známá jako jižní nábřeží a poblíž mostu se nachází Royal Festival Hall, stanice metra Waterloo, Queen Elizabeth Hall, Royal National Theatre a National Film Theatre. Severní konec mostu ústí na Victoria Embankment u Somerset House se mostní komunikace spojuje s ulicemi Strand a Aldwych.\n"}
{"id": "119546", "url": "https://cs.wikipedia.org/wiki?curid=119546", "title": "Westminster Bridge", "text": "Westminster Bridge\n\nWestminster Bridge je most pro silniční a pěší dopravu přes řeku Temži v Londýně mezi Lambeth Bridge a Hungerford Bridge. Spojuje londýnské obvody Westminster a Lambeth.\n\nSoučasný most, který nahradil původní most stojící zde od roku 1750, byl otevřen roku 1862. Most je tvořen sedmi oblouky a je postaven z tvářené oceli. Autorem gotické výzdoby mostu byl Charles Barry (architekt rekonstrukce Westminsterkého paláce). Je jediným mostem se sedmi oblouky přes Temži a je nejstarším mostem v centru Londýna přes Temži, z mostů které zde existují v současnosti.\n\nPřevládající barvou mostu je zelená, podobně jako barva kožených křesel v Dolní sněmovně Parlamentu, která zasedá ve Westminsterském paláci poblíž severního konce mostu. Tvoří tak kontrast s červeným Lambeth Bridge, barevně odpovídající Sněmovně lordů.\n\nMost spojuje Westminsterský palác na západní straně s County Hall a London Eye na východní straně. V počátečních letech byl i cílovým místem závodu Londýnského maratónu.\n\nDne 22.3.2017 byl na mostě spáchán teroristický čin britským občanem pákistánského původu Chalídem Masúdem, který najel do davu na mostě vypůjčeným SUV.\n"}
{"id": "119554", "url": "https://cs.wikipedia.org/wiki?curid=119554", "title": "VSK Chemie Praha, oddíl softballu", "text": "VSK Chemie Praha, oddíl softballu\n\nVSK Chemie Praha, oddíl softballu je softballový klub, který má týmy v mužské i ženské kategorii. Ženy i muži hrají nejvyšší soutěž v ČR.\n\n"}
{"id": "119560", "url": "https://cs.wikipedia.org/wiki?curid=119560", "title": "André Laurie", "text": "André Laurie\n\nAndré Laurie (vlastním jménem Jean François Paschal Grousset), (7. dubna 1844, Corte, Korsika – 9. dubna 1909, Saint-Mandé) byl francouzský spisovatel poměrně úspěšných dobrodružných románů. Nedokončil studia medicíny a stal se novinářem, nejprve spolupracovníkem časopisu \"Le Figaro\" a později redaktorem pokrokového časopisu \"Marseillaise\". Kromě uměleckých zájmů měl také politické ambice. Byl aktivním účastníkem Pařížské komuny, ve které dokonce zastával funkci předsedy komise pro zahraniční věci, za což byl roku 1872 odsouzen k deportaci na galeje na Nové Kaledonii. Roku 1874 se mu ale podařilo uprchnout. Přes Austrálii a Ameriku se dostal do Evropy a žil po dlouhá léta v Anglii, kde přijal jako spisovatel pseudonym Philippe Daryl. Teprve amnestie v roce 1881 mu otevřela opět cestu do Francie, kde byl roku 1893 zvolen poslancem za Socialistickou stranu.\n\nVe své literární činnosti se André Laurie jeví jako výrazný epigon Julese Verna, se kterým rovněž na některých dílech spolupracoval. Verne byl například z komerčních důvodů vydáván za spoluautora Laurieho románu \"Trosečník z Cynthie\" a základem dvou dalších Vernových knih (\"Ocelové město\" a \"Hvězda jihu\") jsou původní Laurieho rukopisy.\n\n\n\n\n"}
{"id": "119562", "url": "https://cs.wikipedia.org/wiki?curid=119562", "title": "Louga (region)", "text": "Louga (region)\n\nLouga je regionem, který se nachází v severozápadním Senegalu. Sousedí s regiony Diourbel Fatick, Kaolack,Matam, Saint-Louis, Tambacounda a Thiés. Rozloha regionu činí 29 188 km, žije zde 677 533 obyvatel. Hustota zalidnění je 23,2 obyv./km. \n\nHlavní město regionu se jmenuje Louga. Samotný region je tvořen třemi departmenty: \n"}
{"id": "119564", "url": "https://cs.wikipedia.org/wiki?curid=119564", "title": "Tambacounda (region)", "text": "Tambacounda (region)\n\nTambacounda je regionem, který se nachází v jihovýchodním Senegalu. Sousedí s regiony Kolda, Kaolack,Louga a Matam. Rozloha regionu činí 59 602 km, žije zde 605 695 obyvatel. Hustota zalidnění je 10,2 obyv./km. V regionu se nachází hlavní přestupní stanice na železnici mezi hlavním městem Senegalu, Dakarem, a hlavním městem Mali, Bamakem.\n\nHlavní město regionu se jmenuje Tambacounda. Samotný region je tvořen třemi departmenty: \n"}
{"id": "119566", "url": "https://cs.wikipedia.org/wiki?curid=119566", "title": "Corwin", "text": "Corwin\n\nCorwin je jedním z princů Amberu a vypravěč prvních pěti knih stejnojmenné série od Rogera Zelazneho, zvaných také Corwinovy kroniky.\n\nCorwin je synem amberského krále Oberona a jeho druhé manželky Faielly. Je prvním legitimním následníkem trůnu Amberu, alespoň podle své vlastní interpretace. Jeho vlastní starší bratr Erik například vypadává, protože v době jeho narození nebyli Oberon a Faiella manželé. K většině svých sourozenců má Corwin komplikovaný vztah, který osciluje mezi láskou (Deirdre), obdivem (Benedikt), kamarádstvím (Random), nedůvěřivostí (Caine) i vyloženou nenávistí (Julián, Erik). Hlavním rivalem je pro něj Erik, který je mu ze všech bratrů nejvíce podobný. Oba jsou velmi ambiciózní a navzájem se považují za překážku toho, aby jeden z nich mohl po otci nastoupit na trůn.\n\nNěkolik stovek let před dějem knih měl právě s Erikem souboj. Erik ho přitom téměř zabil a z obavy před Oberonovým hněvem ho uklidil do stínu Země – do Anglie za vlády královny Alžběty I. v době černého moru. Corwin mor přežil, ale utrpěl ztrátu paměti. Poté několik stovek let (až do 70. let 20. století) žil na Zemi, převážně jako voják, a marně se snažil dopátrat něčeho o své minulosti.\n\nKroniky začínají Corwinovým probuzením se ztrátou paměti v nemocnici na stínu Země. Probudí se v něm paranoia (pro Ambeřana normální stav mysli), uprchne a před rodinnými příslušníky, které po cestě potká, předstírá, že si pamatuje víc než jen drobné útržky. Překvapivě mu to díky paranoie ostatních vyjde a dojede téměř do Amberu. V Rembě, městě které je zrcadlovým odrazem Amberu v moři, projde Vzorem a jeho paměť se mu vrátí. Okamžitě po zjištění, že Oberon je nezvěstný, se rozhodne stát se králem Amberu. To místo ale mezitím obsadil jeho bratr Erik. Při pokusu o uchvácení koruny s bratrem Bleysem je Corwin zajat, oslepen a uvržen do kobky.\n\nPo čtyřech letech se mu díky vrozeným regeneračním schopnostem Ambeřanů vrátí zrak. Prchá a přísahá Erikovi pomstu. Získá pušky se speciální municí, která (na rozdíl od střelného prachu) funguje i v Amberu a vrací se tam, aby zastihl Erika na pokraji smrti uprostřed bitkvy s vojsky Chaosu. Erik umírá a Corwin se prakticky stává dočasným králem Amberu. Vrhá veškerou svou sílu na to, aby odhalil zrádce Amberu a zabránil tak Chaosu v ovládnutí celého univerza. Jako zrádce je nakonec odhalen jeho bratr Brand, ale podaří se mu uprchnout.\n\nUkáže se, že Corwinův přítel ze stínů Ganelon je ve skutečnosti Oberon, který se maskoval s pomocí své schopnosti měnit podobu. Po odhalení se Oberon ujímá vlády a plánuje protiútok na Chaos. Sám ale obětuje svůj život při opravě Brandem poškozeného Vzoru, jehož zničení by znamenalo zkázu Amberu. Předtím vybírá Corwina jako nového krále Amberu, ten už si ale není úplně jist, zda by byl skutečně vhodným následníkem a trůn odmítá.\n\nVe vítězné bitvě s Chaosem, později nazvané bitva Vzoropádová, je nakonec zrádce Brand zabit. Na scéně se objevuje Jednorožec, symbol Amberu a Řádu, a určuje jako nového krále Corwinova nejmladšího bratra Randoma, kterému všichni dosud znesváření sourozenci přísahají věrnost. \n\nCorwin po závěrečné bitvě před branami Dvorů Chaosu rekapituluje svůj život. Smířil se se svými bratry i sestrami, přičemž některé najednou vidí v úplně jiném světle než dříve. I jeho vztah k panování se změnil. Po Erikově smrti si uvědomil, že vlastně o trůn nestojí; chtěl ho jen proto, že o něj usiloval on. Teď se hlavně cítí vázán povinností vůči Amberu a své rodině. Je tak dokončena jeho proměna z původně impulzivního a sobeckého muže na opravdového prince Amberu.\n\nKnihy končí Corwinovým prvním setkáním s jeho synem Merlinem. Corwin Merlinovi vypráví co zažil. Z několika zmínek v knihách můžeme vyvozovat, že celý děj prvních pěti knih do posledního písmene je právě přepisem tohoto vyprávění.\n\nGrayswandir, také zvaný Šedobřit, je Corwinův meč a bratr Werewindle, Denního meče, patřícího Brandovi. Do čepele obou mečů je zapsána část Vzoru, proto jsou zvlášť účinné proti stvořením Chaosu. Navíc je v nich soustředěná síla Stínů a jejich moc je obrovská. V textu Chodba zrcadel je původ těchto mečů mírně objasněn: byly vyrobeny z hrotenů, artefaktů ve tvaru prstenů (jeden z nich nosí i Merlin), používaných kdysi bohy při tvoření stínů. Do úplného vysvětlení má ovšem tato informace daleko.\n\nBěhem cesty z Amberu do místa konání Vzoropádové bitvy v Chaosu Corwin dospěl k domněnce, že Oberonův pokus o opravu Vzoru selhal. Proto vytvořil vlastní Vzor, aby ho nahradil. Oberon ovšem uspěl a Vzory poté existovaly dva, což mělo velmi komplikovaný vliv na rovnováhu univerza: nový Vzor zvrátil rovnováhu sil mezi Řádem a Chaosem ve prospěch Řádu, ale přitom neposílil stávající Vzor.\n"}
{"id": "119567", "url": "https://cs.wikipedia.org/wiki?curid=119567", "title": "Uruk-hai", "text": "Uruk-hai\n\nUruk-hai (česky též \"skuruti\" nebo \"skurut-hai\" ) jsou rasou skřetů, kterou kolem roku 2475 Třetího věku vypěstoval Saruman. V Černé řeči Uruk-hai znamená \"skřetí lid\". Příslušníci této rasy byli větší a silnější než normální skřeti (byli vysocí téměř jako muž), měli černou kůži a černou krev. Sarumanovi Uruk-hai navíc lépe snášeli světlo a měli odlišné brnění a výzbroj. Ve Třetím věku sloužili v armádách Mordoru i Železného pasu. Bojovali s meči a štíty nebo s píkou či lukem nebo kuší. \n\nStromovous v knize spekuloval, že vznikli křížením skřetů a lidí, ovšem tvrzení této postavy v podobných věcech nebývala vždy pravdivá. Ve filmové trilogii Pán prstenů Petera Jacksona se rodili z bláta, což však nemá oporu v Tolkienových knihách.\n\nV \"Návratu krále\" při návratu hobitů do Kraje se hovoří o tom, že Sarumanovi služebníci jsou podobni Uruk-hai, což podporuje myšlenku křížení skřetů s lidmi.\n\n"}
{"id": "119569", "url": "https://cs.wikipedia.org/wiki?curid=119569", "title": "Determinismus", "text": "Determinismus\n\nDeterminismus je filosofické přesvědčení, že každá událost nebo stav věcí je důsledkem předchozích událostí na principu kauzality a pevně daných zákonitostí.\n\nZnamená to, že vývoj světa je dán posloupností událostí řidícími se absolutně platnými přírodními zákony. Existuje tedy pouze jedna možná budoucnost, a tato je teoreticky zcela předvídatelná.\n\nMyšlenka determinismu se poprvé objevuje přibližně v 5. století př. n. l. Příznivci této myšlenky byli zejména atomisté Leukippos a Démokritos, kteří věřili, že vesmír je čistě mechanicistický. Později tento názor rozvíjejí stoici jako součást své teorie univerzálního kauzálního determinismu. Výsledné filosofické debaty, které sloučily Aristotelovskou etiku a stoickou psychologii, vedly v rozmezí mezi 1. a 3. stoletím Alexandra Afrodisijského k první debatě o determinismu a svobodě. Tento případ je znám jako \"paradox svobodné vůle\".\n\nProtikladem determinismu je ve filosofii indeterminismus, který se zabývá pravděpodobností, že určitý jev nastane.\n\nKauzální determinismus představuje názor, že jakákoliv událost nebo stav věci vyžaduje předchozí události a stavy věcí spolu se zákony přírody. Tvrdí tedy, že existuje nepřerušitelný řetězec předchozích událostí směrem zpět až k počátku vesmíru. Kauzální determinismus tímto vylučuje, že se může cokoliv stát bez příčiny, tedy i lidské myšlení, rozhodování se a činy jsou součástí řetězce předchozích událostí a mají vliv na události budoucí. Na myšlenky kauzálního determinismu navazuje a rozšiřuje je normologický determinismus.\n\nNormologický determinismus je jedna z nejznámějších podob kauzálního determinismu. Tvrdí, že minulost a současnost vytváří budoucnost zcela dle přírodních zákonů, tedy, že jakákoliv událost nebo stav věci vychází přesně z předchozích událostí.\n\nZ teorie normologického determinismu vychází i Gracusův teorém o výpočtu budoucnosti. Gracusův teorém je teorie o možnosti výpočtu i té nejvzdálenější budoucnosti a minulosti. Při absolutním přijetí determinismu si stačí představit dokonalý početní vzorec, který by bral v úvahu všechny částice naší planety nebo jiného prostředí, pro které potřebujeme výpočet realizovat. Musíme také samozřejmě brát v úvahu i okolí daného prostředí, až do vzdálenosti, odkud není ovlivňováno žádnými vlivy. Získáme tudíž izolovanou část pro výpočet. Potom nám pouze stačí analyzovat všechny částice, jejich pohyb, strukturu a vzájemné ovlivnění v izolovaném prostoru v daném čase a usadit do dokonalého vzorce, který by charakterizoval jejich chování. Po dosazení času jiného, by nám mělo teoreticky vyjít postavení částic, jejich chování a struktura v onom čase, ať už minulosti nebo budoucnosti.\n\nS touto myšlenkou bývá také často, avšak mylně spojován francouzský matematik, fyzik a astronom Pierre Simon de Laplace:\n\n\"„Můžeme považovat přítomný stav vesmíru jako výsledek jeho minulosti a důsledek jeho budoucnosti. Inteligence, která by v daném momentu znala všechny síly, které uvádějí přírodu do pohybu, pozice všech částí, ze kterých se příroda skládá, a navíc by dokázala tato data zanalyzovat, vytvořila by jedinou rovnici pro pohyb největších těles ve vesmíru i nejmenších atomů; pro takovou inteligenci by nic nebylo nejisté a budoucnost i minulost by byla přítomna před jejíma očima.“\"\n\nTakto popsaná bytost bývá také nazývána Laplaceův démon. Laplace však tento příklad používá ve svých článcích spojených s teorií pravděpodobnosti, jakožto ironickou kritiku absolutního determinismu.\n\nNormologický determinismus bývá často zpochybňován kvantovou fyzikou, která tvrdí, že částice sledované při mikroskopických procesech na atomové úrovni se chovají indeterministicky a jejich chování lze určit pouze s určitou pravděpodobností.\n\nAdekvátní determinismus je reakcí na výroky kvantové fyziky o indeterministickém chování mikroskopických částic. Tvrdí, že kvantová neurčitost může být zcela ignorována pro případy makroskopického pozorování událostí a stavů věcí. To je způsobeno díky kvantové dekoherenci. Náhodné kvantové události se „zprůměrují“ ve velkém množství částic (kde začínají platit zákony klasické mechaniky).\n\n\"„Adekvátní determinismus je determinismus Newtonovy fyziky, té fyziky, která dokáže vyslat lidi na měsíc a zpět s překvapivou přesností. Je to determinismus těch fyziologů, kteří si myslí, že kvantová neurčitost je nedůležitá v makromolekulárních strukturách buněčné biologie“.\"\n\nStephen Hawking vysvětluje podobný názor: tvrdí, že mikroskopický svět kvantové mechaniky je jednou z determinovaných pravděpodobností. To znamená, že kvantové efekty velmi málokdy ovlivní předpovědi klasické mechaniky, která je poměrně přesná (ačkoliv stále ne zcela přesná) ve větších hodnotách. Něco tak velkého, jako je zvířecí buňka, pak může být „adekvátně determinována“ i přes vliv kvantové neurčitosti.\n\nNecessitarianismus je také úzce spojen s myšlenkou kauzálního determinismu. Je to metafyzický princip, který u jakékoliv události nebo stavu věci popírá jakýkoliv výskyt více možností než jedné. Dle necessitarianismu existuje pouze jedna jediná možnost, jaký může být stav světa.\n\n\"“Nic se neděje náhodně, ale vše se děje z racionálního důvodu a potřeby.“ - Democritus\"\n\nJe filosofický názor, že všechny stavy věcí a události jsou předurčeny. Predeterminismus částečně vychází z kauzálního determinismu v tom, že existuje nepřerušitelný řetězec událostí od počátku k jakémukoliv stavu věci či události. V případě predeterminismu je však tento řetězec předurčen a není možné jej změnit. Tento pojem bývá často používán v biologii a dědičnosti, v kterýžto případech představuje formu biologického determinismu.\n\nTato forma determinismu představuje názory, že všechny události a stavy věcí jsou předurčeny se stát (nastat) nějakým druhem nadřazené bytosti (bůh). Existují dvě formy teologického determinismu:\n\n\nFatalismus bývá často spojován s determinismem. Fatalismus vychází z myšlenky, že jakákoliv budoucí událost nebo stav věci je dána, tedy se stane. V případě fatalismu je příčinou tohoto dění osud, není zapotřebí kauzálního řetězce ani žádné vyšší moci.\n\nDeterminismus bývá často spojován s otázkou svobodné vůle. Filosofové projednávali existenci svobodné vůle i determinismu ve vzájemné souvislosti a tím vznikly čtyři rozdílné názory. Kompatibilisté tvrdí, že myšlenky svobodné vůle a determinismu se v určitém smyslu nevylučují. Další tři inkompatibilistické názory na druhou stranu tuto myšlenku popírají. Tvrdý inkompatibilismus zastává názor, že ani svobodná vůle, ani determinismus nemohou platit. Libertariáni tvrdí, že svobodná vůle existuje a vzhledem k tomu, že je neslučitelná s determinismem, determinismus ve světě neexistuje. Poslední názor, který se nazývá tvrdý determinismus, tvrdí, že determinismus existuje, a vzhledem k tomu, že je neslučitelný s myšlenkou svobodné vůle, svobodná vůle nemůže existovat.\n\nTvrdý determinismus přijímá determinismus a tvrdí, že je neslučitelný s myšlenkou svobodné vůle, tedy, že svobodná vůle neexistuje. Z pohledu tvrdého determinismu jsou lidé pouze biologické stroje, kteří utváří své rozhodnutí a jednání pouze na základě přírodních zákonů a tedy nemohou své rozhodnutí měnit (jsou determinování předchozím stavem světa).\n\nOdpůrci tvrdého determinismu často poukazují na fakt, že tvrdý determinismus odmítá etiku. Klíčovým argumentem je fakt, že pokud má být osoba morálně zodpovědná, musí mít možnost volby mezi dvěma či více alternativami. Pakliže je volba, jak tvrdí determinismus, nemožná, je nesprávné požadovat po někom morální zodpovědnost za jeho/její chování.\n\nKompatibilismus, také často nazýván jako měkký determinismus, je filosofický názor, který věří v možnost vzájemného fungování svobodné vůle a teorie determinismu. Kompatibilisté definují svobodnou vůli jako „Svobodu jednat, na základě vlastní motivace.“ To znamená, že člověk není k ničemu nucen ani usměrňován nějakou vnější silou. Arthur Schopenhauer k tomuto tématu prohlásil: \"„Člověk si může dělat, co chce, ale nemůže chtít, co chce.“\" Jinými slovy to znamená, že člověk má sice svobodu jednat dle vlastní motivace, ale podstata motivace je determinována okolnostmi.\n\nMyšlence kompatibilismu je často vytýkána definice svobodné vůle. Inkompatibilisté tvrdí, že to, co představuje kompatibilismus by nemělo být nazváno svobodnou vůlí. Ačkoliv „svoboda jednat“ je bezpochyby požadovaným kritériem pro svobodnou vůli, není to dostačující požadavek. Tito odpůrci dále dodávají, že svobodná vůle by měla znamenat ryzí (absolutní) svobodu volby mezi možnostmi pro utváření názorů, požadavků a činů.\n\nTento filosofický názor popírá jak myšlenky determinismu, tak myšlenky svobodné vůle. Dle názoru tvrdého indeterminismu existuje pouze přirozený svět, a ten není deterministický. Události v přirozeném světě nejsou ničím předurčeny (z důvodů kvantové mechaniky) a každá událost může nastat s určitou pravděpodobností. Zároveň žádná událost nemůže být ovlivněna svobodnou vůlí nějakého organismu, ani nemůže být zcela předurčena čímkoliv jiným.\n\nLibertarianismus je inkompatibilistická filosofická pozice. Tento názor tvrdí, že svobodná vůle je zcela neslučitelná (z angl. incompatible) s deterministickým vesmírem. Libertarianisté se drží konceptu svobodné vůle, která umožňuje bytostem více než jedinou možnou akci determinovanou okolnostmi.\n\nExistenci svobodné vůle vysvětlují dvěma způsoby:\n\nKritici této myšlenky často napadají, obdobně jako v případě kompatibilismu, koncept svobodné vůle.\n\n\n"}
{"id": "119570", "url": "https://cs.wikipedia.org/wiki?curid=119570", "title": "Zlatá stoka", "text": "Zlatá stoka\n\nZlatá stoka je vodní kanál v Třeboňské pánvi napájející tamější rybniční soustavu. Zlatá stoka propojuje pomocí dalších stok, které z ní odbočují, rybníky na levém břehu Lužnice. Délka se udává na mezi 45 až 50 kilometrů s průměrným průtokem okolo 1 m³/s. Nejčastější udávaná délka je 45,2 km. Plocha povodí je 32,97 km². Průměrný sklon na 1 km činí pouhých 28,5 cm. Nadmořská výška u hrdla činí 440 m n. m. a při ústí do Lužnice 409 m n. m. Jedná se o důležitý kanál, který zásobuje vodou soustavu rybníků, pomáhá je okysličovat a taktéž pomáhá odvádět přebytečnou vodu během výlovů.\n\nVodní kanál byl vystaven dle plánu Štěpánka Netolického z roku 1506. Samotná realizace stavby začala o dva roky později v roce 1508 a dle většiny zdrojů byla dokončena v roce 1518. Původním důvodem pro výstavbu Zlaté stoky byl plánovaný rybník Kaňov, který bylo potřeba napájet vodou a odvodňovat. Systém Zlaté stoky navazoval na předchozí kratší kanál nazývaný \"Strúha,\" který byl během husitských válek poničen. Název Zlatá stoka se vžil až za Schwarzenbergů z důvodu její důležitosti pro soustavu rybníků.\n\nZlatá stoka v současnosti stále plní svůj původní účel, přivádět a odvádět vodu do soustavy rybníků. Vyjma toho je cílem pěší turistiky, cyklovýletů. V okolí kanálu se nachází množství chráněných oblastí, ve kterých se vyskytuje různorodá fauna a flóra. Po devastaci vodního toku odpadními vodami v období socialismu se kvalita vody opět zlepšuje.\n\nZlatá stoka vytéká severním směrem z Lužnice asi 2 km nad obcí Majdalena, dostatek vody pro ni zajišťuje nechvalně známý jez Pilař. Její šířka kolísá mezi 2 až 4 metry. Původně byla široká až 8 metrů. Zlatá stoka je páteří rozsáhlé sítě kanálů – řada dalších z ní vychází, jiné se s ní mimoúrovňově kříží. Umožňuje nejen napájet rybníky, ale také z nich vodu zpět odebírat. Důkazem technické dokonalosti díla je např. to, že v několikakilometrovém úseku pod Kaňovem je možné vodu přepouštět mezi rybníky také v obráceném směru. Dalším příkladem technické dokonalosti je, že Záblatský rybník lze Zlatou stoku napájet, ale i odvádět do ní z rybníka vodu.\n\nZlatá stoka napájí řadu rybníků – Svět, Velký Tisý a další, protéká městem Třeboň, obtéká rybník Rožmberk, Záblatský rybník, Lomnice nad Lužnicí. Dále teče severním směrem k Veselí nad Lužnicí, kde se vlévá pod Horusickým rybníkem do výtokové stoky z tohoto rybníka, která se pak vlévá do Lužnice. \n\nPodrobný průběh toku Zlaté stoky: Zlatá stoka vytéká z Lužnice nad obcí Majdalena, 1 km nad Koštěnickým potokem ve výšce 439 m n. m., pokračuje polesím sv. Barbory, kde se kříží se Železnou stokou. V polesí sv. Barbory také v některých úsecích doprovází cyklistickou naučnou stezku okolo Třeboně. Na kraji polesí sv. Barbory se přibližuje k pískovně Branná. Poté se dostává k rybníku Velké Stavidlo. Na okraji Třeboně protéká oborou Prátr v blízkosti jezdeckého areálu, dále se dostává k Opatovickému mlýnu. Od Opatovického mlýna protéká pod hrází Opatovického rybníka a následně rybníka Svět. Dále protéká městem Třeboní. Ze zajímavých míst leží u Zlaté stoky v Třeboni např. zámek, Knížecí pivovar, Schwarzenberský seník, Jindřichohradecká brána, městské středověké hradby, Augustiniánský klášter, Tyršův stadion, Bertiny lázně. Po opuštění Třeboně protéká na okraji Mokrých luk. Dále se dostává k obřímu silu \"Gigant\" a vepřínu s bioplynovou stanicí. Následně se dostává mezi rybníky Rožmberk a Kaňov. Pak se stáčí kolem rybníku Kaňov k mostu u Přeseky. Od tohoto mostu kopíruje hranici PR Olšina u Přeseky a následně národní přírodní rezervaci Velký a Malý Tisý. Po opuštění hranice rezervace pokračuje lesním úsekem k rybníku Krupinský a následně obtéká celou západní stranu rybníka Koclířov. U tohoto rybníka také kopíruje hranice CHKO Třeboňska. \n\nOd rybníka Koclířov protéká poli až k okraji Lomnice nad Lužnicí. Směrem k severu protéká kolem několika rybníků u Lomnice. Dále protéká polním úsekem až pod hráz Záblatského rybníka. Naproti Záblatskému rybníku leží ves Záblatí. Ve vsi na stoce se nachází bývalý mlýn. Od Záblatí pokračuje Zlatá stoka do obce Ponědraž. Od Ponědraže pokračuje polním úsekem k lesu patřící obci Ponědrážka. V tomto lese se nachází mlýn u Chrtů. Pod mlýnem pokračuje stoka pod hrází rybníka Hliníř. Pak se stáčí směrem k obci Ponědrážka a protéká v blízkosti PR Hovízna a následně také NPP Ruda. Od Rudy pak protéká lesním úsekem až k Horusickému rybníku. Pod rybníkem protéká ruinou Veselského mlýna (který nechal na přelomu 16. a 17. století opravit Petr Vok z Rožmberka) a následně se vlévá do výtokové stoky z Horusického rybníka, která se spojuje s Bukovským potokem a posléze do Lužnice.\n\nDélka stoky se udává mezi 45 až 50 km, je široká mezi 2 až 4 m s průměrnou hloubkou od 1 po 1,5 m. Uvedená hloubka je historický údaj. Dnes je průměrná hloubka menší. Průměrný průtok činí asi 1 m³/s. Celkový průměrný spád činí 33,5 m tj. asi 0,3 promile; matematický průměrný spád je (440-409)/45=0,7 promile. Po odečtení výšky stupňů v místech bývalých mlýnů apod. je však spád samotného kanálu jen asi poloviční. Současné mlýny způsobují následující ztráty výšek: Opatovický 5,2 m, Zelenků (u třeboňského pivovaru) 2,1 m, Záblatský 4 m, U Chrtů 1,8 m, Horusický 6,5. Dohromady tedy 19,5 m. Dolní tok od Záblatského rybníka má větší spád než horní. Vodní režim je v největší míře ovlivňován manipulací s vodou pro potřeby jednotlivých rybníků.\n\nKromě zásobování rybníků vodou \"Zlatá stoka\" dříve sloužila také v horní části k plavení dřeva (poslední plavení dřeva proběhlo v roce 1937), odvodňování močálů, zavlažování a spád vody využívalo několik mlýnů, pil a dalších zařízení. V dřívějších dobách také zásobovala pitnou vodou přilehlá města a obce. Také sehrávala roli v obraně Třeboně, neboť zásobovala vodou vodní příkop, který chránil město po mnoho století. \n\nV roce 1506 byl předložen Štěpánkem Netolickým vrchnosti nákladný projekt na zásobování celé krajiny vodou. Projekt se nedochoval. V třeboňském archivu byl nalezen pouze list, informující vrchnost o dokončovacích pracích pod Opatovickou hrází. Stavba začala v roce 1508. Nejtěžší bylo vybudování úseku mezi rybníky Kaňov a Velký Tisý. Zde bylo nutno stoku dobře proměřit a vést nasedlanou jako zemní akvadukt nad okolním terénem. Většinou se uvádí ukončení stavby v roce 1518, ale někdy je jako rok dokončení uváděn až rok 1520. Při stavbě bylo používáno pouze jednoduchých přístrojů jako krokvice, průhledítko, vodováha, provaz. Kromě těchto přístrojů byl při stavbě používán i velmi prostý způsob spočívající v tom, že vpředu pracovali zkusmo kopáči a hledali nejvhodnější trasu. Za nimi postupovala skupina nádeníků s lopatami a krumpáči. Zeminu vyhazovali na kolečka, dvoukolové káry a vršili břehové náspy. Zejména tam, kde byla stoka nasedlána nad terénem, opatřovala se těsnící vrstvou jílu až do 60 cm. Práce na Zlaté stoce probíhala formou selské roboty. Většina délky stoky vznikla vyhloubením, ale část je vedena i mezi uměle navršenými valy. Zlatá stoka bývala původně náhonem pro Opatovický mlýn. Náhon vedl od obce Hamr, kde odbočoval z řeky Lužnice až k mlýnu. Toto řešení zřejmě přivedlo Štěpánka Netolického na nápad postavit Zlatou stoku. Podle jiného zdroje tento náhon poháněl dva mlýny jižně od Třeboně.\n\nJedním z důvodů vybudování stoky byla stavba rybníka Kaňov a možná také Velkého Tisého. To byly první rybníky napojené na Zlatou stoku. Na horním toku byl částečně starší kanál zvaný \"Strúha\", poničený za husitských válek. Obnoven byl roku 1476 zásluhou opata třeboňského kláštera. Tento kanál vznikl za Vítkovců a směřoval od Majdaleny k Třeboni. Již tento kanál plnil obdobné funkce jako Zlatá stoka, tedy napájení několika menších rybníků, pohon mlýnů, plavení dřeva a zásobování vodou Třeboně. Měl však také mnoho nevýhod, které se podařilo odstranit až stavbou Zlaté stoky. Bylo to zaplavování luk nebo naopak nedostatek vody, který způsoboval úhyny ryb. Průtok v tomto kanále byl většinou příliš malý. Další velkou nevýhodou byla kyselá voda, zcela nevhodná pro chov ryb. Původní počátek stoky se nacházel níže po proudu Lužnice a ve druhé polovině 16. století ho Jakub Krčín posunul asi 4 km nad dnešní jez Pilař. Dále byla Zlatá stoka Krčínem přemístěna na východní okraj Třeboně z důvodu výstavby rybníka Svět. Krčín také vybudoval v místě nátoku do stoky kamenný jez, jenž zaručoval větší odběr vody. Až do 17. století se pro ni užíval název \"Příkop\". Dalším dříve používaným názvem byla \"Panská řeka\". Označení \"Zlatá stoka\" vzniklo za Schwarzenbergů, v roce 1621, jako výraz jejího ekonomického významu pro provoz rybniční soustavy.\n\nPo dostavění bylo prováděno ruční čištění stoky. V období komunismu byla údržba velmi zanedbávána a tento stav trvá dodnes. Vyčištění koryta Zlaté stoky bylo plánováno od roku 1966 v rámci vodohospodářských úprav Třeboňské pánve. Uskutečnily se však jen částečné opravy na některých malých úsecích. Při čištění byla použita těžká mechanizace. S ní se však nelze dostat na úseky, které se nacházejí v lesích. Lesy okolo Zlaté stoky jsou navíc většinou podmáčené. I v nezalesněném terénu zase chybí pro mechanizaci přístupové cesty. Některé dolní úseky Zlaté stoky jsou nevhodnou údržbou tak poškozeny, že dochází ke ztrácení vody z koryta.\n\nV roce 1932 byl, na odběru do Zlaté stoky, vybudován nový zděný jez Pilař. Od padesátých let dvacátého století byly na něm prováděny úpravy směřující ke zvýšení odběru vody do Zlaté stoky. V té době vznikla také myšlenka pro nadlepšování průtoků stoky. Měla být převedena voda z Koštěnického potoka nad stupněm Kostky do Lužnice nad jez Pilař.\n\nZměna hospodaření po roce 1948 výrazně zasáhla i do života Zlaté stoky. Docházelo k vypouštění velmi závadných odpadních vod, zejména z vepřínu Gigant. V tomto vepříně bylo chováno až 35 000 prasat. To odpovídá produkci fekálií města se 175000 obyvateli. Dalšími zdroji odpadních vod byla sídlištní kanalizace Třeboně, odpady některých průmyslových závodů, Třeboně (tam po roce 2000 se stav zlepšil vybudováním nové čističky odpadních vod), septik sloupárny v Majdaleně, odpad z živočišné velkovýroby v Mazelově a odpad ze sodovkárny Blatka. Celý dolní tok od vepřínu Gigant až k ústí do Lužnice měla Zlatá stoka charakter odpadního kanálu bez života. Přežívaly zde pouze mikroorganismy charakteristické pro nejvíce zatížené odpadní vody.\n\nNejnovější dějinná událost, která se dotkla Zlaté stoky byla povodeň v roce 2002. Vážná situace se na Třeboňsku začala projevovat od 6. srpna, kdy se protrhla pískovna. Následně 8. srpna vyhrotila přívalová voda situaci na rybníku Svět. Rybník byl odpouštěn přes obě výpusti a došlo k přelití Zlaté stoky. Zlatá stoka byla maximálně zaplněná a její retenční kapacita vyčerpaná. Stoka se několikrát překopávala, aby mohly být vypuštěny některé další rybníky ležící na povodí Zlaté stoky. V tento den byla také zaplavena Majdalena a tak nešlo regulovat přítok do Zlaté stoky. V průběhu dalších dní povodní nebyly na příkaz Povodí Vltavy intenzivně odpouštěny největší rybníky. Z rybníků, které se odpouštějí do Zlaté stoky jsou to např. Záblatský a Horusický. Proto v průběhu povodně na dolním úseku nedošlo k významnému zvednutí hladiny Zlaté stoky. Zlatá stoka byla při povodni nejvíce poškozena v Třeboni a Majdaleně.\n\nNejvětší význam má Zlatá stoka ve vztahu k rybníkářství. Základní funkcí Zlaté stoky je zásobování rybníků vodou a odvodu vody z rybníků při výlovech. Přívod vody mnoha rybníků (např. Koclířov, Velký Tisý) z vlastních povodí by je nestačil zásobit nebo by se napuštění neúměrně prodloužilo. Výjimkou je Horusický rybník, který dostává více vody ze svého povodí než ze Zlaté stoky. Přiváděná voda okysličuje vody v rybnících a napomáhá tak k přežití ryb, zejména v zimě. Zlatá stoka dále umožňuje průtočnost rybníků, chrání rybníky před přívaly velké vody v době povodní. Celkově však plní Zlatá stoka protipovodňovou funkci jen omezeně, vzhledem k její kapacitě. Při včasné manipulaci a delším časovém intervalu lze odlehčit významný povodňový objem. Zlatá stoka umožnila doplnit soustavu velkých rybníků soustavou malých a středních rybníků nezbytných pro chov plůdku a násady. Umožnila vznik velkých rybníků jako je Kaňov, Opatovický, Horusický. V současnosti je na zásobování Zlaté stoky závislých 2700 rybníků, tj. 35 % celkové rybniční plochy. Kritický postoj vůči Zlaté stoce ve vztahu k rybníkářství zaujímal třeboňský rybníkář Josef Šusta starší, který uvádí, že je význam Zlaté stoky přeceňován. Vytýká jí především malou kapacitu.\n\nRybáři hospodařící na přilehlých rybnících udávají, že Zlatá stoka je nezbytná pro okysličování rybníků, jak se ukazuje převážně v zimních měsících, kdy dodávaný kyslík umožňuje přezimování ryb pod ledem.\n\nZ historického hlediska představuje unikátní dílo dokládající pokročilý stavitelský um středověkých stavitelů. Zlatá stoka si také dlouho udržela primát nejdelší umělé stoky ve střední Evropě. Také některé objekty související se Zlatou stokou mají historický význam. Jedním z nejstarších z nich je most přes silnici mezi Lomnicí nad Lužnicí a Záblatím, který vznikl již při stavbě Zlaté stoky.\n\nNelze ani pominout estetickou stránku. Zlatá stoka, ačkoliv uměle vybudovaný tok, působí naprosto přirozeným dojmem a zapadá do krajiny.\n\nAsi jediným negativním důsledkem je podmáčení lesů. To se však začalo projevovat až v důsledku zanedbávání údržby.\n\nVegetace Zlaté stoky a jejího okolí odpovídá flóře CHKO Třeboňska. Na horním toku se vyskytoval a dosud možná vyskytuje stulík žlutý, v současnosti zejména přímo v Třeboni podél středověkých hradeb mezi Myslivnou a Hradeckou (Jindřichohradeckou) branou pod Masarykovým náměstím. V Třeboni a minimálně u hrdla Zlaté stoky se vyskytuje lakušník štítnatý. U hrdla Zlaté stoky se také vyskytovala ohrožená žebratka bahenní. U třeboňských Bertiných lázní vzplývá na ponořených kamenech hvězdoš háčkatý a trsy vodního mechu \"Fontinalis antipyretica.\" Všechny tyto druhy se vyskytovaly od hrdla k Třeboni i v době, kdy měl úsek od Třeboně po ústí charakter odpadní stoky. Od Třeboně k Rožmberku se hojně vyskytují křoviny, chrastice rákosovitá, kopřiva dvoudomá. Výskyt těchto rostlin je způsoben především méně častějším hospodařením na Mokrých loukách. V \"Komentovaném červeném seznamu květeny jižní části Čech\" je uveden výskyt rdestu uzlinatého ve Zlaté stoce u Vlkova. Přitom Zlatá stoka u Vlkova vůbec neprotéká (je vzdálena téměř 3 km západně od vlkovské Masarykovy lípy).\n\nBřeh je téměř po celé délce lemován pásem dřevin. Nejhojnější dřevinou u Zlaté stoky je olše lepkavá. Z dalších dřevin se u stoky běžně vyskytuje dub letní, jasan ztepilý, topol černý, vrba křehká, vrba popelavá, vrba trojmužná, vrba košařská, krušina olšová, střemcha hroznovitá, bez černý. Mnohé duby dosahují ohromných rozměrů, některé jsou památkově chráněny. Za pozornost stojí také mohutný, více jak dvě stě let starý hloh jednosemenný.\n\nJeště v 70. letech 20. století se ve Zlaté stoce vyskytoval nejprimitivnější zástupce obratlovců ČR mihule potoční z třídy kruhoústých. K rybím druhům vyskytující se ve stoce náleží úhoř říční. Kdysi se zde musel velmi hojně vyskytovat, protože mlynáři za odebírání vody platili mj. naturálie v podobě chycených úhořů. Také zde bývala hojnost dalších druhů ryb a dokonce i raků, jak tomu dosvědčují dávné záznamy, kdy se ještě provádělo ruční čištění stoky. Úsek Zlaté stoky v Třeboni od Jindřichohradecké brány k Opatovickému mlýnu je zařazen do programu mezinárodního sčítání vodních ptáků. U Bertiných lázních se vyskytovaly labutě velké. Typickým zástupcem savců, obývající Zlatou stoku, je ohrožená vydra říční. Dokonce o vydře ze Zlaté stoky byla napsána kniha.\nOchranu Zlaté stoky řeší především zákon č. 114/1992 Sb., o ochraně přírody a krajiny. Zlatá stoka je jako jakýkoliv jiný vodní tok považována za významný krajinný prvek. Významné krajinný prvky jsou chráněny před poškozením a zničením. K zásahům, které by mohly vést k poškození významného krajinného prvku, je nutné závazné stanovisko ochrany přírody. Dále je jí určitá forma ochrany poskytována díky tomu, že leží v chráněné krajinné oblasti a ptačí oblasti Třeboňsko. Na celém jejím toku (jakož i v celé CHKO) je např. zakázáno: zneškodňovat odpady, tábořit a rozdělávat ohně, vjíždět a setrvávat s motorovými vozidly a obytnými přívěsy mimo silnice, uskutečňovat rozšiřování nepůvodních druhů organismů, měnit dochované přírodní prostředí. Žádnou maloplošnou chráněnou rezervací neprotéká, pouze některé zčásti ohraničuje. Z evropsky významných lokalit protéká územím Hliníř-Ponědrážka. \n\nDalším zákonem upravujícím mj. ochranu Zlaté stoky je zákon č. 254/2001 Sb., o vodách (vodní zákon). Podle tohoto zákona např. musí ve stoce zůstávat minimální průtok zaručující mj. ekologické funkce toku, je zakázáno měnit směr, sklon a příční profil koryta, poškozovat břehy, cokoliv z koryta těžit. Podle zákona č.99/2004 o rybářství lze vykonávat rybářské právo pouze v rybářském revíru. Chytání ryb ve Zlaté stoce je tedy podle tohoto zákona považováno za přestupek. Žádný úsek Zlaté stoky není rybářským revírem. Podle tohoto zákona je možné hospodařit na Zlaté stoce pouze tak, aby nedošlo ke zhoršení jakosti vody, nebyla ohrožena ochrana ryb a jiných vodních organismů, případně zdrojů jejich potravy. Dále je mj. zakázáno poškozovat rybářské zařízení. Z mezinárodních úmluv je Třeboňsko a tedy i Zlatá stoka chráněna mj. Ramsarskou úmluvou.\n\nMnohem starší než ochrana přírody je památková ochrana Zlaté stoky, uskutečňovaná od roku 1963 na základě zápisu do státního seznamu nemovitých kulturních památek. V současnosti podléhá ochraně podle zákona č. 20/1987 Sb., o státní památkové péči. Podle § 9 tohoto zákona je vlastník povinen udržovat kulturní památku v dobrém stavu a chránit ji před poškozením a znehodnocením. Zlatá stoka byla navíc v roce 2002 prohlášena za národní kulturní památku jako součást Třeboňské rybniční soustavy. \n\nPro svoji unikátnost byla Zlatá stoka 30. května 2003 oficiálně nominována na zápis do seznamu světového dědictví UNESCO pod názvem „Třeboňské rybníkářské dědictví.“\n\nCelý vodní tok je přístupný pouze za dlouhodobých silných mrazů po ledu. Vzhledem k tomu, že vodní stav na Zlaté stoce je ovlivněn především manipulací pro účely rybníkářství, je její splouvání po vodě obtížné. Mnohé úseky jsou přístupny pro pěší i cykloturisty po značených turistických cestách, cyklostezkách, zpevněných cestách a silnicích. Kromě silnic je možné určité úseky kolem Zlaté stoky absolvovat i na běžkách. Typická trasa sledující tok Zlaté stoky je od Veselí nad Lužnicí k Záblatí vyznačená žlutou turistickou značkou. Jiná trasa vede také severně od Třeboně, kde je Zlatá stoka doprovázena mokrými loukami se starodávnými seníky. Z naučných stezek prochází kolem Zlaté stoky NS Lomnické rybníky a Domanín. Také naučná stezka Veselské pískovny se na jedné informační tabuli zabývá Zlatou stokou. Naproti této ceduli se vlévá Zlatá stoka (resp. výtoková stoka z Horusického rybníka) do Lužnice. Z cyklistických naučných stezek vede kolem Zlaté stoky NS Okolo Třeboně a Rožmberk. Kolem Zlaté stoky dále vede několik cest končících u přilehlých rybníků. Pro vozíčkáře je Zlatá stoka nepřístupná, popř. v některých úsecích jen velmi obtížně přístupná.\n\nZlatá stoka spadá pod správu Rybářství Třeboň. Úsek od Třeboně do obce Přeseka (místní části města Třeboně) se nachází pod správou střediska Rožmberk. Úsek od Přeseky až téměř k Záblatí je pod správou střediska Lomnice. Zbývající část je pod správou střediska Ponědraž. Pro toto středisko je Zlatá stoka životodárným zdrojem vody ještě více než pro jiná střediska.\n\n\n\n"}
{"id": "119577", "url": "https://cs.wikipedia.org/wiki?curid=119577", "title": "Sergej Vladimirovič Iljušin", "text": "Sergej Vladimirovič Iljušin\n\nSergej Vladimirovič Iljušin (; Diljalevo – 9. února 1977 Moskva) byl ruský konstruktér, zakladatel letecké konstrukční kanceláře Iljušin. Vyvinul mnoho vojenských a dopravních letounů.\n\nDo školy začal chodit poměrně pozdě - až ve svých devíti letech. Od patnácti let pracoval jako pomocný dělník na letišti u Petrohradu, kde pomáhal roztlačovat letadla. Na začátku první světové války byl Iljušin odveden do armády, v roce 1916 byl přidělen a v roce 1917 absolvoval své první lety. Po demobilizaci v roce 1918 pracoval v Pedagogickém institutu ve Vologdě, kde vstoupil do KSSS. Po říjnu 1918 jako člen vojenského výboru letiště připravoval letouny pro první socialistické letecké oddíly v Petrohradě. Následně u Rudé armády nastoupil na místo leteckého mechanika 6. leteckoopravárenského vlaku a jako starší mechanik 2. leteckého pluku.\n\nV listopadu 1921 začal studovat na Moskevském institutu inženýrů Rudého letectva. Studia úspěšně ukončil roku 1926. Během studií vytvoří projekty kluzáků Rabfakovec a Mastjažari a větroně Moskva. Ještě téhož roku nastoupil do Vědeckotechnické komise vzdušných sil ve funkci vedoucí technické sekce, po čtyřech letech jako zástupce náčelníka Vědeckotechnického institutu. Od roku 1931 působil jako vedoucí Ústřední konstrukční kanceláře (CKB) a v roce 1933 byl jmenován hlavním konstruktérem samostatné zkušebně-konstrukční kanceláře (OKB). V této pozici se poprvé výrazněji prosadil až v roce 1936, kdy zkonstruoval dvoumotorový letoun CKB-26, který vytvořil několik výškových rekordů. Za druhé světové války byla vojenská verze tohoto stroje pod označením Il-4 používána jako bombardér s dlouhým doletem. Během druhé světové války se prosadil i s bitevními letouny Il-2 a Il-10. V roce 1943 pak zkouškami procházel bombardovací Il-6, vycházející z Il-4.\n\nVe výrobě vojenských letadel pokračoval i po druhé světové válce. Mezi ně patří například proudové bombardéry Il-28, Il-46, Il-54 a proudový bitevní Il-40. Začal se ale orientovat spíše na výrobu civilních letounů. V krátké době vznikly projekty dopravních letounů Il-12, Il-14, Il-18 a zejména Iljušin Il-62, s kapacitou 162 cestujících, cestovní rychlostí 900 km/h a maximálním doletem přes devět tisíc kilometrů. Tento letoun byl představen na leteckém dni 9. července roku 1967 v Moskvě. Vyvinul také nákladní proudové letadlo Iljušin Il-76, poprvé předvedené na aerosalonu v Paříži roku 1971. Il-76 má cestovní rychlost 850 km/h a je schopno nést náklad o hmotnosti 40 000 až 70 000 kg.\n\nRoku 1976 začaly letové zkoušky posledního jím zkonstruovaného letounu, kterým je Iljušin Il-86 s kapacitou 350 cestujících. Uvedení stroje do normálního provozu se ale on sám nedožil. Zemřel v Moskvě ve věku nedožitých 83 let.\n\n"}
{"id": "119578", "url": "https://cs.wikipedia.org/wiki?curid=119578", "title": "Bumthang", "text": "Bumthang\n\nBumthang je jeden z 20 bhútánských krajů. Je zde největší počet historických a kulturních památek, především náboženských chrámů.\n\nKraj je rozdělen do čtyř částí: \n\nNavzdory vysokohorské poloze (2400–6000 m nad mořem) je Bumthang bohatým regionem Bhútánu. V těchto rozlehlých výšinách vede více než 96 kilometrů vysokohorských silnic. \n\nBumthang je s počtem 15 škol a 3497 studenty nejvzdělanějším místem v zemi. Více než 79 % obyvatel má přístup k pitné vodě prostřednictvím vodovodního rozvodu. Hlavními pěstovanými plodinami jsou brambory, jsou zde také velká dobytkářská hospodářství.\n"}
{"id": "119579", "url": "https://cs.wikipedia.org/wiki?curid=119579", "title": "SK Joudrs Praha", "text": "SK Joudrs Praha\n\nSK Joudrs Praha je softballový klub, který byl založen r. 1998, sdružuje týmy v ženské i mužské kategorii. V září 2012 přibyly ještě chlapecké týmy kadetů a žáků. Ženský tým hraje od roku 2000 nejvyšší soutěž – 1. českou softballovou ligu žen. V roce 2014 přibyl (postoupil do této soutěže?) i tým mužů, v roce 2015 se mu podařilo z přihlášené III. ČSLM (3. česká softballová liga mužů) postoupit do II. ČSLM (. česká softballová liga mužů)\n\nMládežnické oddíly napříč věkovým spektrem se pravidelně umisťují na vrchních příčkách (předních místech) celorepublikových nejvyšších soutěží, a získávají cenné zkušenosti i na mezinárodní úrovni, např. během turnajů Joudrs International Cup pro všechny kategorie do 19 let.\n\nV současné době se jedná o největší softballový klub Evropy, s členskou základnou přesahující 500 členů.\n\nSoupisku (českého) týmu žen doplňují hráčky ze zahraničí, t.č. Alyson Spinas (Nadhazovač, USA) a Riley Carter (Catcher, Kanada).\n\nMužský tým tvoří především odchovanci oddílu, doplněný o hostující hráče z klubů Pikes Praha a SK Seitles Ostrava.\n\nV roce 2013 Svoboda Park hostil mistrovství Evropy žen, na kterém obsadil český tým celkově 3. místo. O dva roky později klub pořádal prestižní turnaj starého kontinentu – Pohár vítězů pohárů, kde se tým žen SK Joudrs Praha umístil na druhém místě, po prohraném finálovém zápase proti týmu z Itálie – Fiorini Forlì. Další velkou událostí je plánované mistrovství Evropy juniorů a premiérově i kadetů v létě 2017 (?). Další plánovanou a netrpělivě očekávanou událostí bylo mistrovství světa mužů, které v Evropě konalo vůbec poprvé. Tento svátek mužského softballu byl pořádán v létě 2019 ve Svoboda Parku a v havlíčkobrodské Hippos aréně – domovském hřišti klubu Hroši Havlíčkův Brod.\n\n\n"}
{"id": "119590", "url": "https://cs.wikipedia.org/wiki?curid=119590", "title": "Iljušin", "text": "Iljušin\n\nIljušin ( Илью́шин) je ruský (původně sovětský) letecký výrobce a konstrukční kancelář, kterou založil Sergej Vladimirovič Iljušin. Svou činnost zahájila 13. ledna 1933.\n\nV roce 2006 došlo ke sloučení s dalšími ruskými výrobci letadel (Mikojan, Tupolev, Suchoj, Jakovlev a Irkut) do jedné společnosti, která nese název Sjednocená letecká korporace.\n"}
{"id": "119593", "url": "https://cs.wikipedia.org/wiki?curid=119593", "title": "Chhukha", "text": "Chhukha\n\nDistrikt Chhukha patří v Bhútánu mezi nejmladší. Byl založen v dubnu roku 1987 na začátku plánované šestiletky.\n\nChhukha je rozdělen do jedenácti části:\n\nChukha je hlavní místo importu a komerčního obchodu celé země. Nalézá se zde největší uskupení hydroelektráren.\n"}
{"id": "119596", "url": "https://cs.wikipedia.org/wiki?curid=119596", "title": "Divadlo Pasáž", "text": "Divadlo Pasáž\n\nDivadlo Pasáž je divadlo v Třebíči. Nachází se na Masarykově náměstí v budově, která byla postavena ještě v 80. letech, později dlouho chátrala a nebylo s ní nijak disponováno. V 90. letech bylo dokonce navrhováno, aby bylo strženo. Dostavěna a slavnostně otevřena byla až v roce 9. září 2005, kdy bylo otevřeno Jiřím Paroubkem. První velká akce, která se zde konala byl Skautský sněm. Vedle budovy divadla se nachází budova Fórum, která za komunismu sloužila jako okresní výbor KSČ.\n\nV únoru 2019 bude v divadle odhalena Miroslavu Donutilovi busta od akademického sochaře Sebastiana Wojnara, stejně tak bude ve foyer divadla vystaven kostým ze hry Sluha dvou pánů, kterou Donutil hrál v Národním divadle.\n\nBudova divadla byla postavena ještě za komunismu, mělo to být obrovské divadlo, nicméně po pádu komunismu v roce 1989 na stavbu nezbyly peníze. Budova chátrala, první snahy o dostavbu byl již na začátku 90. let, později v roce 1996 a také po roce 2000. Po dotacích ze státního rozpočtu iniciovaných Poslaneckou sněmovnou PČR a po sponzorských darech bylo divadlo dostavěno a slavnostně 9. září 2005. Přesně o deset let později došlo ke galakoncertu Marie Rottrové k 10. výročí otevření divadla.\n\nBudova divadla má celkem tři podlaží. V prvním podlaží se nachází vstup s pokladnami a vedou z něj dvě chodby, jedna do kina Pasáž, které ja napojeno lávkou, druhá do divadla. V druhém patře divadelní části se nacházejí šatnový vestibul, šatny pro účinkující a vstup na vnější balkon divadla. V třetím podlaží je umístěna galerie, baletní sál s kapacitou přibližně 80 míst, foyer s barem a posezením s kapacitou cca 200 návštěvníků a samotný velký sál pro 523 diváků.\n\n"}
{"id": "119602", "url": "https://cs.wikipedia.org/wiki?curid=119602", "title": "SaBaT Praha", "text": "SaBaT Praha\n\nSaBaT Praha je jeden z nejstarších baseballových a softballových sportovních klubů. Název SaBaT znamená Softball a Baseball Trója. Pod tímto názvem funguje klub od roku 1992, kdy došlo ke spojení softballového Slavoj Praha a baseballového KOVA. Ženský A tým hraje dlouhodobě nejvyšší soutěž - Extraligu žen, B tým 2.ČSL žen. Muži se v roce 2019 probojovali do Extraligy baseballu.\n\nKlub má i týmy všech dětských věkových kategorií. V baseballu U7, U9, U11, U13, U15, U18, softballistky nastupují v žákyňských, kadetských i juniorských soutěžích.\n\n\nJan Zákora\n\nLibor Knapp\n\nHelena Zákorová\n\nJiří Dudek\n\nJan Měřička\n\nEva Křepinská\n\nMichal Berka\n\nMartin Štěpán\n\nJiří Křepinský\n\nKristýna Kalinová\n\nTomáš Vavruša\n\nEda Hais\n\nHelena Vavrušová\n\nJitka Horová\n\nVít Křepinský\n\n"}
{"id": "119609", "url": "https://cs.wikipedia.org/wiki?curid=119609", "title": "Seznam železničních stanic v Česku", "text": "Seznam železničních stanic v Česku\n\nV České republice je celkem 2832 železničních stanic a zastávek. V tom jsou započítány i stanice bez provozu nebo bez pravidelné osobní dopravy nebo stanice jen pro nákladní dopravu. Počet zastávek a stanic se může snižovat zrušením celé trati nebo jednotlivých stanic/zastávek. Může se také jednotlivě zvyšovat nově otevřenými stanicemi/zastávkami, které pak jsou zpravidla uvedeny v jízdních řádech s poznámkou „platí ode dne vyhlášení“.\n\nJeště před názvem stanice nebo zastávky je uvedeno tzv. evidenční číslo stanice, šestimístné číslo (samotné číslo je pětimístné, poslední číslice je kontrolní, výpočet probíhá stejně jako u Železničních vozidel) dle číselníku železničních stanic (předpis SR 70). Uvedené názvy jsou tzv. tarifní názvy stanic, které se v některých případech neshodují s dopravními názvy stanic (např. tarifní stanice Praha-Smíchov severní nástupiště je součástí stanice Praha-Smíchov společné nádraží).\n\nseznam stanic a zastávek aktualizován k 20. únoru 2011\n\n"}
{"id": "119610", "url": "https://cs.wikipedia.org/wiki?curid=119610", "title": "Fudži (Saga)", "text": "Fudži (Saga)\n\nFudži (富士町; \"Fudži-čó\") je město v okrese Saga v prefektuře Saga v Japonsku.\n\nV květnu 2005 mělo město 4 797 obyvatel, hustotu osídlení 33,48 ob./km² a celkovou rozlohu 143,25 km².\n\n1. října 1966 byl status Fudži změněn z vesnice (\"mura\") na město resp. malé město (\"mači\").\n"}
{"id": "119615", "url": "https://cs.wikipedia.org/wiki?curid=119615", "title": "Fudži (Šizuoka)", "text": "Fudži (Šizuoka)\n\nFudži (: 富士市; \"Fudži-ši\") je město v prefektuře Šizuoka v Japonsku.\n\nK 1. lednu 2008 mělo město 237 279 obyvatel, hustotu osídlení 1110 ob./km² a celkovou rozlohu 214,10 km².\n\nModerní město Fudži bylo založeno 1. listopadu 1966.\n\n"}
{"id": "119618", "url": "https://cs.wikipedia.org/wiki?curid=119618", "title": "Chemotrofie", "text": "Chemotrofie\n\nChemotrofie je způsob získávání energie pro budování organických sloučenin u chemotrofních organismů.\n\nTyto organismy získávají energii pro syntézu organických sloučenin rozkladem látek, které přijímají z okolí. Ty mohou být organického (tzv. chemoorganotrofie) nebo anorganického (chemolitotrofie) původu. Protipólem chemotrofie je fototrofie, kdy je energie získávána ze světla.\n\n"}
{"id": "119622", "url": "https://cs.wikipedia.org/wiki?curid=119622", "title": "Messerschmitt Me 262", "text": "Messerschmitt Me 262\n\nMesserschmitt Me 262, přezdívaný Schwalbe (vlaštovka) ve stíhacích verzích, nebo Sturmvogel v roli stíhacího bombardéru, byl první operačně nasazený proudový stíhací letoun. Konstrukční práce začaly před druhou světovou válkou, ale problémy s motory, metalurgií a zásahů z nejvyšších míst dostaly letadlo do služby u Luftwaffe až od poloviny roku 1944. Me 262 byl rychlejší a silněji vyzbrojený než jakýkoli spojenecký stíhač, včetně britského proudového letounu Gloster Meteor. Šlo o jednu z nejpokročilejších druhoválečných leteckých konstrukcí v operační službě, a jeho role zahrnovaly lehký bombardér, průzkumné a experimentální varianty nočních stíhaček.\n\nPiloti Me 262 sestřelili celkem 542 spojeneckých letadel, ačkoli jsou někdy zmiňovány vyšší počty. Spojenci mu ve vzduchu čelili tak, že na letadlo útočili během vzletu a přistání. Nedostatky strategických materiálů a konstrukční kompromisy u proudových motorů Junkers Jumo 004 s axiálním kompresorem vedly k problémům se spolehlivostí. Útoky spojeneckých sil na dodávky pohonných hmot během zhoršující se válečné situace také snížily účinnost jeho bojové síly a zbrojní průmysl byl v Německu zaměřen na snadněji vyráběné stroje. Nakonec měl Me 262 na průběh války zanedbatelný dopad v důsledku pozdního zavedení do služby a následně nižšího počtu provozovaných strojů.\n\nZatímco nasazení letadel Me 262 v německých službách skončilo s koncem druhé světové války, bylo malé množství do roku 1951 provozováno československým letectvem. Ovlivnil také několik návrhů jako Suchoj Su-9 (1946) a Nakadžima J9N Kikka. Ukořistěné letouny Me 262 byly studovány a testovány hlavními mocnostmi a nakonec ovlivnily konstrukci poválečných letadel včetně typů North American F-86 Sabre, MiG-15 a Boeing B-47 Stratojet. Několik letadel přežilo jako statické exempláře v muzeích a existuje několik soukromě vyrobených letuschopných replik, které používají novější motory General Electric J85.\n\nVývoj letounu začal již před válkou, konkrétně roku 1938, kdy Technický úřad RLM zadal u společnosti Messerschmitt AG projekt letounu se dvěma proudovými motory.Dne 7. června 1939 předložila firma Messerschmitt představitelům Reichsluftfahrtministeria návrh konstrukce označené „Projekt P.1065“. Specialisté z RLM nařídili zhotovit dřevěný model, který byl dokončen 1. března 1940. Poté následovala objednávka na stavbu tří prototypů určených k letovým zkouškám a jednoho draku pro statické zkoušky.\n\nNa konci ledna 1940 byl dokončen první prototyp. 18. dubna roku 1941 začaly letové zkoušky, ale proudový motor BMW 003 ještě nebyl k mání a tak byl do přídě letounu \"Me 262 V1\" (Werk-Nr.0000001, PC+UA) zamontován jeden řadový dvanáctiválcový pístový motor Jumo 210G o výkonu 507 kW chlazený kapalinou, pohánějící dvoulistou vrtuli. Samotný první let provedl Flugkapitän Fritz Wendel. Tak byl vyzkoušen alespoň drak nového stroje, který pouze s touto pohonnou jednotkou létal do 27. července 1941. První motory BMW 003 s osovým kompresorem i turbínou, připravené k testům, byly do Augsburgu dodány z Berlína-Schönefeldu v polovině listopadu 1941. Po montáži proudových motorů, palivového potrubí, palivových čerpadel v křídle a trupu a rovněž dalších přístrojů v kokpitu Me 262 V1 bylo rozhodnuto, že dříve instalovaný pístový motor zůstane v letounu. 30. března 1942 (uváděno též datum 25. 3.) pak odstartoval Fritz Wendel k prvnímu letu Me 262 V1 s proudovým pohonem. Při poklesu vstřikovacího tlaku do levého motoru přesunul pilot Wendel plynovou páku do polohy STOP, ovšem z nepozornosti učinil totéž i s pákou pravého motoru. Obě proudové pohonné jednotky přestaly fungovat a samotné přistání tak proběhlo pomocí třetího, pístového motoru v přídi. Následně byly oba motory BMW 003 demontovány a odeslány zpět do výrobního závodu.\n\nDne 1. června 1942 byl dokončen prototyp \"Me 262 V3\" (Werk-Nr.0000003, PC+UC) s překonstruovanými ocasními plochami, poháněný dvěma proudovými motory Jumo 004 A-0 o tahu 7,4 kN. Jeho zálet opět provedl Fritz Wendel 18. července 1942 v Leipheimu s delší, ale hlavně betonovou vzletovou a přistávací dráhou. Během druhého letu v ten samý den došlo ve vodorovném letu při vysoké rychlosti k vysunutí slotů. Po opravě provedl Wendel během následujících dnů dalších 6 letů. Dne 17. srpna 1942 přišel do Leipheimu zalétávací pilot ze Zkušebního střediska Rechlin ing. Beauvais, který měl s Me 262 V3 provést několik zkušebních letů. Ještě téhož dne se mu při prvním startu nepodařilo letoun odlepit od země a V3 těžce poškodil převrácením na záda.\n\nV dalších letových zkouškách pokračovali piloti Fritz Wendel a Karl Baur na Me 262 V1 a od 1. října 1942 také na \"Me 262 V2\" (Werk-Nr.0000002, PC+UB), poháněného dvojicí motorů Jumo 004 A. Testy se opět přenesly na nové letiště, tentokrát v Lechfeldu.\n\nDne 20. března 1943 se do Leipheimu vrátil opravený Me 262 V3 a 17. dubna provedl několik letů na Me 262 V2 Hauptmann Wolfgang Späte. Následující den došlo během letu Me 262 V2 k tragické nehodě, kdy došlo ve výšce 500 m k utržení zadní pohyblivé části výstupní trysky motoru. Stroj přešel do střemhlavého letu a poté dopadl na zem poblíž Schwabmünchenu. V jeho troskách zahynul pilot Wilhelm Ostertag.\n\nNa počátku dubna se do letových testů zapojil také \"Me 262 V4\" (Werk-Nr.0000004, PC+UD) a skupina zkušebních pilotů se rozrostla o Gerda Lindnera a Karla Baura. 22. května 1943 s tímto strojem provedl na letišti v Lechfeldu zkušební let vrchní inspektor stíhacího letectva Luftwaffe Generalleutnant Adolf Galland. Po jeho společném hlášení s vedoucím zkušebních jednotek Luftwaffe Edgarem Petersenem rozhodl Erhard Milch o zahájení sériové výroby Me 262.\n\nPátý prototyp \"Me 262 V5\" (Werk-Nr.0000005, PC+UE) byl dokončen 6. června 1943 a jako první byl vybaven příďovým podvozkem, zatím však nezatahovatelným. Jeho zálet provedl 26. června 1943 pilot Karl Baur. 25. července byl při havárii během startu v Schkeuditz zničen prototyp Me 262 V4 a 4. srpna byl v Lechfeldu při zkouškách brzd poškozen Me 262 V5.\n\n17. října 1943 byl zalétán \"Me 262 V6\" (Werk-Nr.130001, VI+AA) s již plně zatahovatelným příďovým podvozkem. Jednalo se o první předsériový letoun poháněný motory Jumo 004 B-1 s menší hmotností o 91 kg a tahem zvýšeným na 8,88 kN každý. Nové motory si vyžádaly překonstruování tvaru jejich krytů. V přídi tohoto prototypu byly umístěny lafety pro výzbroj, samotné kanóny však nebyly instalovány. Během zkoušek Me 262 V6 za řízení nejčastěji usedal Gerd Lindner.\n\nNa počátku listopadu byl dokončen prototyp \"Me 262 V7\" (Werk-Nr.130002, VI+AB, druhý předsériový letoun), který provedl svůj premiérový let 20. prosince 1943. Letoun již byl vybaven přetlakovou kabinou s téměř kapkovitým krytem se zlepšeným výhledem do stran a dozadu s novým pancéřovaným čelním štítkem. Přetlakový systém odebíral stlačený vzduch od kompresorů motorů a ve výšce letu 12 000 m udržoval v kabině tlak na úrovni 6000 m.\n\n26. listopadu 1943 byly na letišti Insterburg předvedeny prototypy Me 262 V4, řízený Karlem Baurem a Me 262 V6 pilotovaný Gerdem Lindnerem Adolfu Hitlerovi. Přítomni byli rovněž Hermann Göring, Adolf Galand a ministr pro zbrojní výrobu Albert Speer. Na požadavek Führera byly pod trup Me 262 V6 instalovány dva pumové závěsníky umožňující nést po jedné 250 kg pumě. První let upraveného stroje na Blitzbommber se zavěšenými pumami provedl 20. prosince 1943 vrchní inspektor bombardovacího letectva Oberst Dietrich Pelz.\n\nNa přelomu prosince 1943 a ledna 1944 byly dokončeny prototypy \"Me 262 V8\" (Werk-Nr.130003, VI+AC) a \"Me 262 V10\" (Werk-Nr.130005, VI+AE). Me 262 V8 byl prvním strojem s instalovanou hlavňovou výzbrojí v přídi, skládající se ze čtyř kanónů MK 108 ráže 30 mm (Maschinenkanon) umístěných po dvou nad sebou s elektromagnetickým nabíjením a elektrickým odpalováním. Jako zaměřovač sloužil Revi 16 B. Me 262 V10 posloužil ke zkouškám zařízení, které snižovalo síly na řídící páce při letu vysokou rychlostí. Zalétávací pilot Gerd Lindner pak na stroji Me 262 V10 prováděl zkoušky různých pumových závěsníků. Byly demontovány pancéřové desky chránící pilota a výzbroj byla redukována na dva kanóny. Pro zvýšení doletu byla v zadní části trupu umístěna přídavná palivová nádrž. V říjnu 1944 Me 262 V10 zkoušel v Lechfeldu použití vlečné, okřídlené odhazovatelné přídavné palivové nádrže o objemu 900 dm³.\n\nNa \"Me 262 V9\" (Werk-Nr.130004, VI+AD) dokončeném v lednu 1944 bylo testováno rádiové a elektrické vybavení.\n\nNa jaře 1944 byly dohotoveny letouny \"Me 262 V11\" (Werk-Nr.130007, VI+AF) a \"Me 262 V12\" (Werk-Nr.130008, VI+AG), označené rovněž S1 a S2 (jako Serie). Odpovídaly totiž standardním sériovým strojům s úplnou výzbrojí a vybavením. Byly určeny k aerodynamickým zkouškám. 25. června 1944 dosáhl Flugkapitän Herlitzius ve střemhlavém letu na S2 rychlosti 1000 km/h. Před tímto letem byl stroj vybaven nižším překrytem kabiny, kterým byl v březnu 1945 vybaven také prototyp Me 262 V9.\n\nDo konce května 1944 byly dokončeny další dva sériové letouny S3 a S4. První z nich sloužil ke zkouškám výzbroje a podvozku, druhý k testům s klapkami Flettner. V dubnu 1944 bylo Luftwaffe dodáno 16 předsériových strojů s označením \"Me 262 A-0\", 7 dalších převzalo německé letectvo do konce roku 1944. Byly přiděleny k Erprobungsstelle Rechlin, nebo k Erprobungskommandu 262.\n\nProblémy s dodávkami pohonných jednotek Jumo 004 B společností Junkers byla sériová výroba \"Me 262 A-1a\" zahájena až v červnu 1944, kdy bylo vyprodukováno 28 strojů. Od března 1945 bylo zhruba 60 Me 262 A-1a vybaveno podkřídlovým odpalovacím zařízením pro rakety R4M firmy DWM ráže 55 mm. Takto upravené stroje nesly označení \"Me 262 A-1a/R1\".\n\nDalší variantou této verze byl \"Me 262 A-1a/U1\" vyrobený ve třech kusech ke zkouškám střelecké výzbroje skládající se ze dvou kanónů MG 151 ráže 20 mm a dvou kanónů MK 108 ráže 30 mm. Několik strojů bylo přestavěno na průzkumné \"Me 262 A-1a/U-3\" s demontovanou hlavňovou výzbrojí, na jejíž místo byly instalovány dvě fotografické kamery Rb 50/30 nebo jedna Rb 20/30 a jedna Rb 75/30. Označení \"Me 262 A-1a/U4\" nesly dva stroje vyzbrojené kanónem BK 5 ráže 50 mm (Bordkanon). Letové testy s touto zbraní byly realizovány na Me 262 A-1a (Werk-Nr.130083). V březnu 1945 byl další Me 262 A-1a pokusně vyzbrojen kanónem typu Rheinmetall-Mauser MK 214 A ráže 50 mm. \"Me 262 A-4a\" bylo provizorním označením průzkumné verze A-1a/U3 a stíhaček se smíšenou výzbrojí A-1a/U1.\n\nU třech exemplářů \"Me 262 A-1b\" byla za pohon zvolena dvojice proudových motorů BMW 003A.\n\nPrvní bombardovací verzí se stal \"Me 262 A-2a\". Byl vybaven pumovými závěsníky ETC 504 nebo Wikingerschiff, na které bylo možno zavěsit jednu pumu o hmotnosti 500 kg, nebo dvě po 250 kg. Koncem podzimu 1944 byl jeden ze strojů (Werk-Nr.110484) vybaven novou prosklenou přídí s místem pro druhého člena posádky a optickým zaměřovačem Lofte 7 H. Na začátku roku 1945 byl takto přestavěn další Me 262 (Werk-Nr.110555), který dodatečně obdržel autopilot společnosti Siemens a několik dalších přístrojů pro lety bez vidu. Po provedení 23 testovacích letů havaroval 30. března u Marburgu.\n\nTři letouny \"Me 262 A-2a/U1\" (Werk-Nr.130170, 138188 a 130164) měly namísto dvou kanónů MK 108 instalovány autopilot spojený se zařízením pro vybírání střemhlavého letu TSA. Jinou variantou byl \"Me 262 A-2a/U2\".\n\nVerze \"Me 262 A-2a/R2\" byla vybavena zesíleným pancéřováním určená k bitevním útokům v malé výšce.\n\nLetoun \"Me 262 A-5a\" byl ozbrojenou průzkumnou verzí vybavenou dvěma kamerami Rb 50/30 nebo jednou Rb 20/30 a jednou Rb 75/30 vyzbrojený dvojicí kanónů MK 108 ráže 30 mm. V podlaze kabiny bylo instalováno malé okénko pro snadnější sledování terénu pod letounem. Pumové závěsníky byly zachovány, obvykle se na ně zavěšovaly dvě přídavné palivové nádrže o celkovém objemu 600 dm³.\n\nObtížný výcvik mladých pilotů si již v roce 1944 vyžádal konstrukci dvoumístné cvičné verze \"Me 262 B-1a\". Jejím prototypem se stal pátý sériový stroj (Werk-Nr.130010) s instalovaným druhým sedadlem namísto zadní palivové nádrže a zdvojeným řízením. Tento prototyp byl zničen během přistání 8. října 1944. Deutsche Lufthansa v Berlíně-Staakenu dodala čtyři takovéto stroje, dalších 15 pak Blohm & Voss ve Wenzendorfu. Měly plnou standardní střeleckou výzbroj čtyř kanónů Mk 108 a pumové závěsníky, na které se zavěšovaly dvě přídavné palivové nádrže. První cvičné stroje převzala jednotka III.(Erg.)/JG 2 v listopadu 1944 umístěná v Lechfeldu a III./EKG 1 v Alt Lönnewitzu.\n\nAsi 12 cvičných Me 262 B-1a bylo upraveno na dvoumístnou noční stíhačku \"Me 262 B-1a/U1\" vybavenou radarem FuG 218 Neptun V s anténami Hirschgeweih a zařízením FuG 350 ZC Naxos, které zachycovalo vyzařování radaru H2S britských nočních bombardérů. Tato provizorní přestavba cvičných Schwalbe vznikla na základě úspěšných testů z října 1944 s Me 262 A-1a (Werk-Nr.170056), vybaveného radarem FuG 220 Lichtenstein SN-2. U verze \"Me 262 B-1a/U2\" již bylo odstraněno druhé řízení, sedadlo operátora se tak posunulo více kupředu a za sedadlo do volného prostoru byla umístěna větší palivová nádrž.\n\nPrvním od počátku projektovaným letounem jako noční stíhačka byl \"Me 262 B-2a\" s prodlouženým trupem na 11,80 m, v němž byly instalovány další palivové nádrže. Další dvě přídavné nádrže mohl nést podvěšené pod trupem. V pozdějším období se místo radaru FuG 218 plánoval FuG 240 Berlin nebo FuG 244 Bremen 0 společnosti Telefunken. Standardní hlavňovou výzbroj čtyř kanónů MK 108 doplnily dva kanóny stejného typu, které byly umístěny za kabinou posádky střílející šikmo nahoru dopředu (schräge Musik). Jediný vyrobený letoun padl v červnu 1945 do rukou američanům.\n\nNa konci roku 1944 bylo rozhodnuto upravit Me 262 na denní přepadovou stíhačku s přídavným raketovým motorem Walter HWK 509 A na tekuté palivo o tahu 16,8 kN po dobu tří minut. První let stroje přestavěného z Me 262 A-1a (Werk-Nr.130186) pilotovaného Gerdem Lindnerem se uskutečnil 27. února 1945. Takto upravený stroj na variantu \"Me 262 C-1a\" startoval pomocí dvou přídavných startovacích raket na tuhé palivo Borsig o tahu 4,88 kN na dráze nepřevyšující 650 m. Druhý let provedl opět Lindner 16. března, o třetí vzlet Heimatschützeru se postaral tovární pilot Kaiser. Do 22. března 1945 provedl šest zkušebních letů než byl poškozen spojeneckými stíhači na letišti Lechfeld. Po ukořistění spojeneckými oddíly 20. dubna 1945 se objevil trup s motorem HWK ve Velké Británii, kde byl důkladně prozkoumán.\n\nJako další verze s přídavným raketovým motorem vznikl \"Me 262 C-2b\" Heimatschützer II překonstruovaný ze stroje výrobního čísla 170074. Poháněly jej dva motory BMW 003 R, které vznikly spojením proudových motorů BMW 003 A s raketovými motory BMW 718 dávajícím po dobu tří minut tah 9,87 kN. Zálet stroje provedl pilot Bauer 26. března 1945 v Lechfeldu, kdy během 1,5 minuty vystoupal do hladiny 8200 m. Druhý a zároveň poslední let provedl o tři dny později.\n\nPrvní jednotkou s letouny Me 262 A-1a Schwalbe se stalo na rozkaz Adolfa Gallanda z 15. prosince 1943 ustavené Erprobungskommando 262 pod velením Hauptmanna Wernera Thierfeldera. Úkolem zkušebního oddílu zformovaného v dubnu 1944 v Lechfeldu z pilotů III./ZG 26 byly operační testy Me 262. Thierfelder se nevrátil již z prvního operačního letu s šestým sériovým letounem (S6), kdy 18. července 1944 samostatně odstartoval proti velké formaci amerických letounů. Zahynul v troskách stroje po jeho dopadu na zem v Kauferingu. Příčinou byla s největší pravděpodobností technická závada na Me 262. K prvnímu zdokumentovanému vzdušnému boji došlo 26. července, kdy Leutnant Alfred „Bubi“ Schreiber nárokoval sestřel nad Bavorskem britského letounu de Havilland Mosquito Flight Lieutenanta A. Walla z 544. perutě Royal Air Force. Získal tak první sestřel na proudovém stíhacím stroji. Ve skutečnosti poškozené Mosquito přistálo na letišti Fermo u Ancony v Itálii. Druhé vítězství si stejný pilot připsal na své konto již 2. srpna, kdy ve vzdušném boji zlikvidoval Supermarine Spitfire RAF. 8. srpna pokračoval v úspěších Erprobungskommanda 262 Leutnant Joachim Weber, kdy nad jezerem Ammersee sestřelil další Mosquito RAF. Po smrti Thierfeldera převzal 5. srpna velení EKdo 262 Hauptmann Horst Geyer. 15. srpna padla za oběť proudovému Messerschmittu s pilotem Feldwebelem Heinzem Lennartzem první Létající pevnost B-17.\n\nPrvní úspěchy vedly k vytvoření dalších dvou zkušebních jednotek v Lärzu a Erfurtu. 14. a 18. září 1944 si po jednom Mosquitu připsal na své konto Leutnant Weber, startující z letiště v Lärzu. Současně další úspěchy získali také stíhači z Lechfeldu. Oberfeldwebel Baudach sestřelil 24. srpna Lockheed P-38 Lightning, o dva dny později Leutnant Schreiber Spitfire a Oberfeldwebel Recker Mosquito. 5. září pilot Schreiber na Me 262 likviduje další Spitfire, následující den Oberfeldwebel Gobel Mosquito a 12. září pak Oberfeldwebel Baudach North American P-51 Mustang.\n\nV souboji s pístovými stíhačkami jako byl Spitfire či Mustang vycházel Messerschmitt hůře vinou své menší obratnosti a akcelerace. Oproti britskému stroji Gloster Meteor Mk.III sice měl vyšší maximální rychlost, a číselně „lépe vypadala“ jeho výzbroj 30mm kanóny oproti čtveřici 20mm kanónů Meteoru (MK 108 ovšem byly, zejména díky nižší úsťové rychlosti střely, vhodné spíše k ničení bombardérů), ovšem výzbroj Meteoru plně postačovala ke spolehlivému zničení jakéhokoli vzdušného cíle (oproti MK 108 měly 20mm kanóny British-Hispano Mk.V významnou přednost ve vyšší úsťové rychlosti střely a vyšší kadenci). Z druhé strany ovšem britský stroj byl mnohem obratnější, jak prokázaly cvičné souboje provedené u RAF, kdy Meteor hladce překonával typ Hawker Tempest, a lépe ovladatelný, navíc měl oproti Me 262 výhodu v použití aerodynamických brzd — jenže tyto dva typy se ve vzduchu nikdy neutkaly.\n\nDne 26. září se začala formovat nová jednotka, jejímž velitelem byl jmenován Walter Nowotny s piloty z Erprobungskommanda 262. První letka skupiny Nowotny byla dislokována na letišti v Achmeru a velel jí Oberleutnant Paul Bley a druhá v Hesepe zpočátku pod velením Leutnanta Fritze Müllera. Po neshodě s Nowotnym byl do čela letky postaven Oberleutnant Alfred Teumer. Ten však zahynul 4. října během přistání se svým „jetem“ a jeho nástupcem se stal Leutnant Schall. První bojovou akci skupina provedla 7. října 1944 proti velké formaci bombardérů USAAF se stíhacím doprovodem. Z letiště v Hesepe odstartovaly dva letouny Schwalbe, za jejichž řízení usedli Schall a Feldwebel Lennartz a z Achmeru Oberleutnant Bley, Leutnant Kobert a Obrfährich Russel. Schall a Lenartz zničili Consolidated B-24 Liberator a vrátili se zpět na základnu. Na letouny z Achmeru však zaútočili Mustangy a Russelova Schwalbe byla zničena ještě na VPD. Krátce po startu byly zničeny zbylé dva Messerschmitty palbou Urbana L. Drewa z 361. stíhací skupiny. Bley se zachránil na padáku, Gerhard Kobert zahynul. V dalších dnech, 10. a 12. října, byly bez vlastních ztrát sestřeleny dva Mustangy, o které se postaral Bley a Lennartz. Mezi 4. a 13. říjnem však bylo při haváriích zničeno nebo těžce poškozeno 10 Me 262. Po vyšetřování příčin technickou komisí firmy Messerschmitt, kterou vedl Fritz Wendel, obnovila skupina bojové akce 28. října 1944. V tento den Schall zničil jeden Mustang a Schreiber letoun Lightning, při startu však havaroval Oberleutnant Bley, který zahynul. Následující den sestřelili po jednom stroji Republic P-47 Thunderbolt Feldwebel Büttner a Oberfeldwebel Gobel. Schreiber zničil jeden Lightning a po srážce se strojem Spitfire opustil poškozený Me 262 na padáku. 1. listopadu sestřelil Oberfähnrich Banzhaff Mustang, sám se ale musel z hořící Schwalbe zachránit na padáku. Rovněž další týden došlo k mnoha leteckým soubojům se spojeneckými stíhači. 8. listopadu zahynul ve vzdušném boji po sestřelení Mustangu a Liberatoru velitel jednotky Walter Nowotny a Kommando Nowotny tak ukončilo svoji činnost. Její piloti získali 18 jistých a 4 pravděpodobná vítězství při vlastní ztrátě 26 Me 262.\n\nDva týdny po vylodění spojenců v Normandii začalo přeškolování pilotů KG 51 „Edelweiss“ na Me 262. Brvní dva Blitzbombery tato jednotka převzala 19. července 1944. Všechny proudové bombardéry se následně dostaly do Kommanda Schenk složeného z pilotů KG 51 pod velením Majora Wolfganga Schenka. Svou bojovou činností měli především napadat zásobovací trasy spojeneckých vojsk. 20. července se jednotka o síle devíti letounů a pilotů přesunula do Francie do Chateaudunu poblíž Orleansu. 15. srpna 1944 obdržela jednotka rozkaz ke stažení do Creil u Paříže, 22. srpna do Juvincourtu u Remeše a posléze 28. srpna do Chievres v Belgii. V tento den se zpět z akce nevrátily dva Me 262 A-2a Kommanda Schenk o které se postarali Maj. Joseph Myers a Lt. M. O. Croy z 82. stíhací peruti USAAF na letounech P-47D. Počátkem září 1944 podnikala I./KG 51, jak bylo Kommando Schenk přeznačeno, rušivé útoky proti spojeneckým postavením ze základen v Rheine a v Hopstenu na německém území těsně za hranicí. 2. října jednotka podnikla nálet na prvoliniové letiště v Grave, sídlo Spitfiry vyzbrojené 421. squadrony RCAF. Zadostiučinění se kanaďanům dostalo o tři dny později, kdy piloti Spitfirů Mk.IX od další, 401. perutě RCAF, narazili v oblasti Nijmegenu na osamocenou Schwalbe z I./KG 51. Útok na Hauptmanna Hanse-Christopha Buttmana zahájil Spitfire Sqn Ldr Roye Smithe, který opakovanou střelbou zasáhl oba proudové motory. Dalším úspěšným kanadským střelcem byl Flight Lieutenant Hedley Everard, který útočil zároveň se Smithem. V palbě na německý proudový letoun pokračoval Flying Officer John MacKay, který pozoroval zásahy do zadní části trupu a obou kořenů křídla. Další poškození Buttmanova Me 262 přidal Flying Officer Gus Sinclair a poslední ránu z milosti zasadil Schwalbe Flight Lieutenant Tex Davenport. I přes prohraný souboj Buttman prokázal, jaké převahy ve vzduchu je potřeba na zdolání technologicky vyspělejších proudových Messerschmittů. 13. října 1944 musela I./KG 51 odepsat další Me 262, sestřelený u Volkelu strojem Hawker Tempest Pilot Officera Roberta Colea ze 3. perutě RAF. Tentokrát se německý pilot zachránil na padáku.\n\nOd prosince 1944 byla celá I./KG 51, do které byli znovu zařazeni piloti Kommanda Schenk, přezbrojena na Me 262. Jednotka se účastnila ofenzívy v Ardenách a dále 1. ledna 1945 operace Bodenplatte, které se účastnilo 20 jejich Me 262, jejichž cílem byla letiště Eidhoven a Heesch v Holandsku. Ztraceny byly 2 Schwalbe, z nichž jeden stroj sestřelilo vlastní protiletadlové dělostřelectvo. 10. ledna jednotka operovala v síle 22 Me 262 v oblasti Strasbourgu, druhý den napadlo stejné cíle 30 proudových Messerschmittů. Ve stejné době byly na Me 262 přezbrojena i II./KG 51. V únoru operovaly stroje KG 51 proti americkým vojskům v údolí Rýna v okolí Hunsrücku. V březnu 1945 byla z části personálu KG 51 a KG 76 sestavena samostatná jednotka Gefechtsverband Kowalewski. Na jaře 1945 operovaly skupiny letounů Me 262 z KG 51 také nad východní frontou, kde také bombardovaly uskupení I. tankového sboru II. polské armády v oblasti Budyšína a 6. a 7. května také povstalci ovládanou Prahu.\n\nV druhé polovině srpna 1944 začalo přezbrojování a přeškolování personálu jednotky KG 54. V polovině září odevzdala I.KG 54 své dosavadní stroje Junkers Ju 88 A a byla převelena do Giebelstadtu pod velením Majora Ottfrieda Sehrta. Následně za ní dorazilo také velitelství skupiny a III. Gruppe a v říjnu také II. Gruppe. Základnami II./KG(J) 54 a III./KG(J) 54 se stala letiště Neuburg an der Donau a Gardelegen. Velitelem eskadry byl Oberstleutnant Volprecht Riedesel Freiherr zu Eisenbach. Dne 7. prosince 1944 měla I./KG(J) 54 ve stavu 10 Me 262 a 11 strojů Focke-Wulf Fw 190 A-8, F-8 a S. Většinu dodaných proudových Messerschmittů tvořily Me 262 A-2a, které musely být v dílnách upraveny na stíhací. Přeškolení pilotů se uskutečnilo u III.(Erg.)/KG 1. Dne 19. ledna 1945 se uskutečnil první cvičný společný start skupiny 22 Me 262 z KG(J) 54, která měla být nasazována proti sevřeným bombardovacím formacím USAAF. Z technických důvodů jich nakonec odstartovalo pouze 12, které se bezpečně vrátily na základnu. Po technických prohlídkách se ukázalo, že pouze 3 jsou opět schopny v krátkém čase dosáhnout bojové pohotovosti. Dne 9. února se uskutečnila první bojová akce štábního roje a I.KG(J) 54. Po startu 16 Me 262 z Giebelstadtu byly po vystoupání nad mraky ihned napadeny Mustangy 55. stíhací skupiny USAAF, které s momentem překvapení ihned sestřelily 6 Me 262. Velitel eskadry Riedesel zahynul a jeho turbína se zřítila u Limburgu. Velitel I.KG(J) 54 Sehrt byl lehce zraněn a zachránil se na padáku. Novým velitelem eskadry se stal Major Hans-Georg Batcher, který předtím velel III./KG 76 v Achmeru. 25. února přišla KG(J) 54 o šest sestřelených Schwalbe, dva stroje z technických příčin havarovaly a čtyři byly zničeny americkými stíhacími bombardéry na zemi. 5. března byla I.KG(J) 54 přemístěna do Zerbstu. 25. března pak zaútočila skupina 25 letounů Me 262 z JG 7 a KG(J) 54 na formaci 8. letecké armády USAAF. Ve vzdušných bojích mezi Magdeburgem a Berlínem ztratili Němci 4 stroje, sami však zlikvidovali 5 B-24 a 2 P-51.\n\nK největší bojové akci I./KG(J) 54 došlo v úterý 10. dubna 1945, kdy vzlétlo 21 strojů Me 262 proti několika jednotkám americké 8. letecké armády; jen za ten den při operaci číslo 938 vyslala do vzduchu 1315 čtyřmotorových bombardérů B-17 a B-24 ve čtyřech samostatných svazech, spolu s 905 stíhačkami; výsledek byl předvídatelný — stroje Me 262 sestřelily nejspíše jen deset bombardérů, ovšem za cenu ztráty 17 proudových stíhaček. 16. února přišla III./KG(J) 54 umístěná v Neuburgu o dva zcela zničené Me 262 na zemi působením bombardérů 15. letecké armády USAAF, dalších 16 bylo poškozeno střepinami pum. Další dva nálety Liberatorů z 8. letecké armády zcela zničily základnu v Neuburgu an der Donau. Jednotka byla přemístěna do Erdingu u Mnichova, ale v posledních květnových dnech byla také tato základna zničena americkými bombardéry. Zbylé Me 262 byly přemístěny na letiště Rimstig u Chiemsee, kde byly těsně před kapitulací zničeny vlastními posádkami. Od konce dubna 1945 vytvořily zbytky I. a II./KG(J) 54 společně s letouny z KG 51, III./KG(J) 6 a JG 7 na letišti v Praze-Ruzyni Gefechtsverband Hogeback, který do konce války operoval proti Rudé armádě.\n\nDalší jednotkou létající na Me 262 A-1a a Me 262 B-1a byla III.(Erg.)/JG 2 umístěná v Lechfeldu, které od jara 1945 velel Major Heinz Bär. Piloti školení u této jednotky uskutečnili 8 až 10 cvičných letů a potom byli odesláni k bojovým jednotkám. Leteckých bojů se účastnili jak instruktoři, tak i sám velitel Bär, který se stal se 16 sestřelenými letouny protivníka na Me 262 nejúspěšnějším stíhačem proudových letounů za II. světové války.\n\nNejvětší bojovou jednotkou užívající Me 262 byla JG 7, jejíž III. skupina byla vytvořena 19. listopadu 1944 z personálu Kommanda Nowotny. Velitelem byl jmenován Oberst Johaness Steinhoff, letecké eso se 170 sestřelenými letouny protivníka. Po neshodách s Göringem byl nahrazen ještě před koncem přeškolování Majorem Theodorem Weissenbergerem. III./JG 7 byla uznána bojeschopnou 12. února 1945. Do konce ledna 1945 bylo z technických příčin zničeno během výcviku 19 Me 262 a 7 těžce poškozeno při ztrátě devíti pilotů. Již během cvičných letů však dosáhli piloti této jednotky vzdušných vítězství. 2. prosince 1944 sestřelil Leutnant Weber Lightning a následující den si na své konto připsal Flying Fortress z 15. letecké armády Oberfeldwebel Lubking. 23. prosince Oberfeldwebel Bütnner zlikvidoval průzkumný Lightning a doprovodný Mustang, o druhý doprovodný Mustang se postaral Feldwebel Bockels. 29. prosince Büttner sestřelil další Mustang a 31. prosince 1944 zvítězil nad P-51 Feldwebel Baudach. V lednu 1945 byly jedinými úspěchy jednotky dvě B-17, které k zemi poslal 14. a 17. ledna Hauptmann Eder. 1. února získal první vítězství na Me 262 Leutnant Rudi Rademacher, který sestřelil Spitfire a o dva dny později B-17. Dne 3. února sestřelil Unteroffizier Schoppler P-51 a Leutnant Weber, Leutnant Schnorrer a Oberleutnant Rademacher další dvě B-17. Další tři Létající pevnosti sestřelili piloti Rademacher, Unteroffizier Schoppler a Unteroffizier Engler dva dny po vyhlášení bojové připravenosti III./JG 7, 14. února 1945, nad Kielem. O dva dny později poslal Rademacher k zemi v okolí Hannoveru P-51. K masovému nasazení Me 262 došlo 22. února, kdy proti 1500 americkým bombardérům nad územím říše odstartovalo 32 Schwalbe z III./JG 7 a dva z I./JG 7, která ještě procházela výcvikem. Za pět vzdušných vítězství zaplatila JG 7 ztrátou tří sestřelených strojů, dva havarovaly z technických příčin a další tři byly poškozeny. 24. února sestřelil Rademacher východně od Lüneburgu Liberator a Leutnant Weber Mustang. Další vítězství Rademacher získal 27. února nad B-17. Během února tak JG 7 dosáhla celkem 23 sestřelů při vlastní ztrátě 14 Me 262 a 11 poškozených. Dne 3. března vystartovalo všech 29 bojeschopných Me 262 Geschwaderstab a III./JG 7 do akce proti 1102 bombardérům a 743 stíhačkám. Němečtí piloti dosáhli 9 vzdušných vítězství při ztrátě 3 strojů. 7. března sestřelili Me 262 dva Mustangy a 14. března byl zničen další Mustang. 15. března pak piloti JG 7 na proudových strojích při odrážení náletu 1353 bombardérů doprovázených 833 stíhačkami sestřelili 5 nepřátel.\n\nNa druhý den na Me 262 poprvé skóroval Major Theodor Weissenberger, když ve vzdušném boji zničil P-51 Mustang. 17. března zaútočilo několik Schwalbe na formaci amerických bombardérů doprovázených 820 stíhači a bez vlastních ztrát sestřelilo 4 B-17. V tomto období úplného zhroucení konvenční obrany říše byla JG 7 se svými 60 Me 262 jedinou stíhací jednotkou na území severního a středního Německa. I přes nepoměr sil 50:1 v neprospěch pilotů Me 262 se jim nejednou podařilo dosáhnout momentální taktické převahy a s ní i spojených úspěchů. 18. března, v den nejtěžšího náletu na Berlín, kterého se zúčastnilo 1329 bombardérů a 733 doprovodných stíhačů, zaútočilo na tuto formaci v oblasti Postupimi a Brandenburgu 37 Me 262. V 11:09 začala k zemi padat první B-17 a o minutu později poslal velitel Weissenberger k zemi další. O pět minut později sestřelili Oberfeldwebel Lubking, Leutnant Rademacher a Leutnant Sturm po jednom B-17. Za chvíli vyšel Oberleutnant Schall vítězně ze souboje s Mustangem. V 11:17 sestřeliil během této akce druhou B-17 Weissenberger. Na těchto 7 vítězství během osmi minut navázala v 11:20 9.Staffel s Me 262 vybavenými odpalovacím zařízením neřízených střel R4M Orkan, které byly poprvé použity v tento den. Ničivá síla těchto raket, odpálených ve vzdálenosti 400 m ze šesti Schwalbe, ze vzduchu smetla 8 bombardérů. JG 7 při této akci přišla o 5 Me 262 a 3 piloty. 19. března došlo k dalším vzdušným bojům tentokrát v prostoru Zwickau-Jena-Plavno. Na americkou formaci 1273 bombardérů chráněných 675 stíhači zaútočilo 45 Me 262. Němečtí stíhači sestřelili 5 B-17 a 1 Mustang při ztrátě dvou strojů i s piloty. Následujícího dne dosáhly Me 262 šesti potvrzených vítězství nad letouny USAAF na severozápad od Hamburku. JG 7 přišla o tři proudové stroje a dva piloty. 21. března bylo nasazeno 31 Me 262 proti 1408 bombardérům a 806 stíhačům. V oblasti Lipsko-Drážďany-Saská Kamenice piloti Luftwaffe zlikvidovali 13 Flying Fortressů a 1 Mustang při vlastní ztrátě čtyř Me 262 a dvou pilotů. Také 22. března odráželo americký nálet 27 Me 262, kterým se při ztrátě čtyř letounů a tří pilotů podařilo zničit 13 bombardérů. Následující den sestřelil Major Ehrler nad Saskou Kamenicí 2 Liberatory a Oberfeldwebel Reinhold jeden B-17. 24. března padly za oběť Me 262 2 Mustangy, 1 Lightning 10 čtyřmotorových bombardérů. JG 7 za to zaplatila ztrátou čtyř Schwalbe. 25. března zahynul již při startu proti americké bombardovací formaci Leutnant Rettberg v důsledku požáru motoru. Me 262 Feldwebela Taubeho byl sestřelen Mustangy krátce poté, co sám zničil B-24, Oberfähnrich Ullrich byl také sestřelen doprovodnými Mustangy a třetího pilota JG 7 sestřelily P-51 nad vlastním letištěm. Německým pilotům toho dne podlehlo 5 Liberatorů, 2 Mustangy a 1 Mosquito. 27. března sestřelil Leutnant Günther Heckmann britský bombardér Avro Lancaster, které v počtu 180 útočily na sklady pohonných hmot v okolí Brém. \n\nDalší řady sestřelů JG 7 rozšířil velitel její II. skupiny Oberleutnant Stehle 30. března 1945, kdy sestřelil B-17 a Oberleutnant Schuck jeden Mustang. V ten stejný den se terčem bombardovacích útoků USAAF stala města Hamburk, Wilhelmshaven a Brémy. Proti formaci 1402 bombardérů a 899 doprovodných stíhačů vzlétlo 19 Me 262, které na tento svaz zaútočily poblíž Luneburgu. Během prvního útoku dostal jeden B-17 z oblohy Leutnant Schnorrer, který byl ovšem zasažen obrannou palbou bombardérů. Zamířil s poškozeným Me 262 ihned na domovskou základnu avšak se čtveřicí Mustangů v závěsu. U Uelzenu byl dostižen a raději opustil stroj na padáku. Během dalších útoků Němci sestřelili ještě jeden B-17, P-51 a v okolí Hamburku Mosquito. Největší úspěch během války zaznamenala JG 7 poslední březnový den, kdy 8 Me 262 pod velením Oberleutnanta Grünberga atakovalo velkou formaci čtyřmotorových bombardérů RAF nad Hamburkem. Během prvního útoku odpálili piloti Luftwaffe salvy raket R4M a následně britské bombardéry ostřelovali palubními kanóny. Bez vlastních ztrát ve vzduchu zničili 13 bombardérů. Během dne si pak piloti JG 7 připsali na své konto sestřelený Lancaster, 3 B-17 a 2 Mustangy při vlastní ztrátě jednoho pilota a čtyř Schwalbe. Během pokračujících vzdušných bitev přišla JG 7 od 4. do 10. dubna o 37 Me 262, naopak její piloti zničili 5 Lancasterů, 13 B-17, 1 B-24, 9 P-51, 2 P-38, 3 Thunderbolty a 7 dalších čtyřmotorových bombardérů a 2 stíhačky. Následně se JG 7 přesunula na letiště v severním Bavorsku, odkud se jim podařilo zničit dalších 19 B-17 a 1 P-47 při vlastní ztrátě 9 Me 262. Na samém konci dubna došlo rovněž k bojům JG 7 se sovětským letectvem. 27. dubna bylo sestřeleno 6 bitevních strojů Iljušin Il-2 při vlastní ztrátě dvou Me 262. 28. dubna sestřelil Oberleutnant Schluter v prostoru Vratislavi Jak-9 a Oberfähnrich Wittbold dvojici Il-2. 8. května v 16:00 sestřelil Oberleutnant Stehle poslední letoun zničený ve II. světové válce německým stíhačem, sovětský Jak-9.\n\nPrůzkumné verze byly používány mj. Kommandem Braunegg a také jednotkou NAGr. 6. Noční stíhací Me 262 byly poprvé nasazeny do akce v prosinci 1944. Jednalo se o standardní Me 262 A-1a, z nichž byla vytvořena jednotka zpočátku nazvaná Kommando Welter a později přejmenovaná na 10./NJG 11. Její velitel Oberleutnant Kurt Welter získal první vítězství na Me 262 v noci 12. prosince 1944. Od března 1945 létala tato jednotka na Me 262 B-1a/U1 a do kapitulace Německa sestřelila 48 letounů RAF (1×B-17, ostatní většinou Mosquita).\n\nPo odvolání z funkce inspektora stíhacího letectva obdržel 24. února 1945 Adolf Galland svolení ke zformování stíhací jednotky vyzbrojené Me 262. Jednotka s označením JV 44 ukončila pod jeho velením 31. března přeškolování a byla přemístěna na letiště Mnichov-Riem. Gallandovi se pro JV 44 podařilo získat letecká esa jako Heinz Bär (220 sestřelů), Johaness Steinhoff (176), Günther Lützow (108), Erich Hohagen (55), Gerhard Barkhorn (301) a Walter Krupinski (197). Během měsíce bojů sestřelila JV 44 56 spojeneckých letounů při ztrátě několika vlastních Me 262. Největší ztrátou JV 44 byla smrt Lützova dne 24. dubna v boji s formací letounů Martin B-26 Marauder a vážná zranění utrpěná Steinhoffem a Gallandem. Steinhoff havaroval při startu 18. dubna, když jeho Schwalbe zapadla do kráteru po výbuchu pumy a Galland byl 26. dubna po zničení jednoho B-26 sestřelen P-47, za jehož řízením seděl Lt. James Finnegan z 50. stíhací skupiny. JV 44 ukončila činnost 3. května po obsazení letiště u rakouského Salzburgu americkými vojsky.\n\nPo válce sice byl letoun poměrně intenzivně zkoumán a zkoušen, ale již mnoho nového nepřinesl — v době hektického vývoje letecké techniky začal rychle zastarávat.\n\nBylo vyrobeno asi 1 400 ks Me 262, ale maximálně 200 ks bylo v provozu v jednu dobu. Podle zdrojů zničily 300-450 nepřátelských letadel, zatímco spojenci ve vzduchu zničili asi 100 ks Me 262. V době, kdy bylo Německo intenzivně bombardováno, byla výroba Me 262 rozptýlena do nízkoprofilových výrobních zařízení, víceméně mimo města nebo v okupovaných zemích. Od konce února do konce března 1945 bylo zničeno přibližně 60 Me 262 při náletech na Obertraubling a 30 v Leipheimu; závod na proudové motory poblíž Neuburgu byl bombardován 19. března 1945.. Fotoprůzkumná verze Me 262 byla také vyráběna v továrně Flugzeugwerke Eger GmbH (FWE) v Chebu.\n\nVelké a silně chráněné podzemní továrny byly konstruovány tak, aby pokryly celou výrobu Me 262 a uchráněnou od náletů, ale válka skončila dříve, než mohly být dokončeny. Křídla byla vyráběna v německém nejstarším dálničním tunelu \"Engelberg\" západně od Stuttgartu. V komplexu \"B8 Bergkristall-Esche II\" v St. Georgenu/Gusenu v Rakousku vyráběli vězni z tábora \"Gusen II\" pro Me 262 na velkých montážních linkách kompletně vybavené trupy s měsíčním tempem 450 jednotek od počátku roku 1945.\n\nPo ukončení druhé světové války nalezli Spojenci na území Německa velké množství Me 262 včetně nedokončených draků a dílů. Do USA byly ke zkouškám dopraveny následující letouny. Me 262A-2a (Werk-Nr.111711), který byl po testech na základnách Freeman a Wright Field sešrotován. Me 262 B-1a (Werk-Nr.118689) prošel zkouškami u US Navy a v 50. letech 20. století sešrotován. Me 262 A-1a/U4 (Werk-Nr.170083) byl následně umístěn v muzeu USAF. Me 262 A-1/U3 byl po testech umístěn v muzeu Planes of Fame. Me 262 A-1a (Werk-Nr.121422) převzalo opět muzeum USAF, další stroj stejné verze byl po zkouškách zrušen. Třetí Me 262 A-1a (Werk-Nr.500491) je v Národním leteckém a kosmickém muzeu. Posledním ukořistěným letounem, který se po zkouškách nakonec dostal na výstavní plochu pensylvánské námořní základny Willow Grove, byl Me 262 B-1a. V roce 1948 zletuschopnila firma Hughes jeden letoun Me 262 A-1a, se kterým firma North American Aviation ověřovala funkci Němci užitých slotů na křídle pro vlastní letoun F-86 Sabre.\n\nMe 262 se zkoušely rovněž ve Velké Británii střediskem RAE ve Farnborough. Zachovaný stroj Me 262 A-1a (Werk-Nr.112372) je vystaven v muzeu RAF v Hendonu.\n\nArmée de l'Air získalo tři Me 262 A-1a, které byly uvedeny do letuschopného stavu dílnami v Chatillonu. Do roku 1948 se testovaly letectvem i továrnou SNCASO a poté sešrotovány.\n\nSovětská armáda ukořistila kolem 12 kusů Me 262 na letištích Oranienburg, Dalgow, Tempelhof a Schalindorf. Po demontáži byly po železnici odeslány do SSSR, kde do kokpitu Schwalbe jako první sovětský pilot usedl Andrej G. Kočetkov. Do listopadu 1945 uskutečnil na Me 262 18 zkušebních letů. V říjnu se k testům připojil další zalétávací pilot Pjotr N. Stefanovskij. Nehody Me 262 se nevyhnuly ani sovětským pilotům. Pilot Fedor F. Demida se stal prvním sovětským letcem, který zahynul při letu s proudovým motorem. Jeho Me 262 (Werk-Nr.170063), s nímž německý pilot Helmut Lenardz od JG 7 nouzově přistál u Kolbergu v dubnu 1945, dne 17. září 1946 havaroval po závadě na motoru.\n\nStroj Me 262 A-1a (Werk-Nr.500071) se 25. dubna 1945 dostal do Švýcarska, kam s ním ulétl pilot od jednotky JG 7. Letoun po létech vrácený do Německa je vystavován v mnichovském Deutsches Museum.\n\nKoncem druhé světové války došlo vzhledem k častým náletům na německá průmyslová centra k rozdělení letecké výroby do většího počtu menších závodů. Výroba se tak dostala také na území tehdejšího protektorátu, kde probíhala i produkce některých částí letounu Me 262. Továrna Avia v Letňanech vyráběla přední části trupů, v bývalé prádelně v Semilech se opravovaly motory Jumo 004 a vyráběly se zde rovněž některé jejich části, podobně jako v ČKD Praha-Vysočany. V Podmoklech byly zřízeny zkušebny pro testování proudových a raketových motorů s vybudovanou zkušební brzdou. Práce na proudových motorech probíhaly také v Roztokách u Křivoklátu, ve Cvikově, v tunelech v Povltaví a v Posázaví. Strojní vybavení těchto tunelů získala po osvobození se svolením maršála Koněva společnost Avia.\n\n27. května 1945 došlo k dohodě o kompletaci několika Me 262 pro československé vojenské letectvo v čakovické továrně Avia. Z četných oblastí v Čechách se ze zbytků po Luftwaffe soustředilo v Avii v roce 1946 18 draků a různé části Me 262. Pracemi na motorech Jumo 004 B-1, označované v ČSR M-04, byly pověřeny Letecké závody v Malešicích, kde byl 5. března 1946 poprvé na brzdě spuštěn. 9. dubna 1946 byl komisí uznán k zástavbě do draku Me 262, který byl v Avii dohotoven již před koncem roku 1945. Odpovídal variantě Me 262 A-1a a obdržel označení Avia S-92. Pro zálet a zkoušky prvního československého proudového letounu byl vybrán šéfpilot Avie Antonín Kraus. Po pojížděcích zkouškách, které byly zahájeny 22. srpna 1946, odstartoval A. Kraus s S-92.1 k prvnímu letu. Další lety proběhly 28. a 29. srpna, čtvrtý a pátý let byl proveden 3. září 1946. Během šestého letu 5. září došlo k vysazení levého motoru a následnému nouzovému přistání v terénu, při kterém se S-92.1 rozlomil u vesnice Březno (okres Chomutov).\n\nV říjnu byly z výroby na zkušební letiště dodány další dva nevyzbrojené stroje, které pilot Kraus zalétal 24. října (S-92.2, V-33) a 10. prosince 1946 pak dvoumístnou verzi Avia CS-92 (V-31). 23. května 1947 byly oba letouny předvedeny delegaci jugoslávského vojenského letectva, včetně seznamovacího letu majora Jiřího Maňáka s jugoslávským pilotem majorem Zelenikou na CS-92.3.\n\nV roce 1947 byl dokončen pouze jediný letoun S-92.4, který pilot Kraus zalétal 18. června. Tento stroj již nesl hlavňovou výzbroj zredukovanou na dva kanóny MK 108. Letoun S-92.2 byl poprvé veřejnosti předveden na leteckém dnu v Praze 7. září 1947. Následně stroje S-92.2 a CS-92.3 přelétly 18. prosince 1947 na letiště Praha Ruzyně.\n\nK dalším testům došlo až po 27. dubnu 1948. 17. června 1948 pak zalétal pilot Kraus S-92.6 a 4. července společně s technikem Horákem druhý dvoumístný CS-92.5. V pořadí sedmý vyrobený letoun CS-92.7 byl třetím a posledním dvoumístným letounem. Osmý S-92.8 zalétal Kraus 20. července a S-92.9 spolu s S-92.10 pak 24. září 1948.\n\nOd 9. července 1948 obdržel funkci zkušebního a přejímacího pilota poručík Andrej Kostík. Jiřím Maňákem byl přeškolen na CS-92.3 2. července a spolu s Leopoldem Šromem se stal dalším pilotem proudových letounů. 3. července absolvoval společně s Maňákem let na dvoumístné verzi také poručík Rudolf Duchoň. Koncem měsíce června začal nácvik slétanosti ve tříčlenné skupině, která 8. července přelétla nad IX. všesokolským sletem v Praze.\n\nV únoru 1949 byly zahájeny práce na zkušební zástavbě dvojice motorů BMW 003 (čs. označení M-03) do draku CS-92.7. Při záletu tohoto stroje se slabšími pohonnými jednotkami osádkou Kraus a Štoček došlo po vysazení jednoho motoru k nouzovému přistání. Další práce na instalaci M-03 byly po této události zastaveny.\n\nV roce 1950 přelétla skupina letounů S-92 (V-33, V-34, V-36, V-39 a V-40) a CS-92 (V-31, V-35 a V-37) na letiště Praha-Kbely. Koncem tohoto roku byly zahájeny přípravy k vytvoření 5. stíhací letky vyzbrojené proudovými Aviemi, jejíž velení převzal Ľudovít Solár. Po pražské květnové vojenské přehlídce v roce 1951, nad kterou proletěla šestičlenná formace „dvaadevadesátek“, byla 5. stíhací letka rozpuštěna a její stroje posloužily jako učební pomůcky mechaniků.\n\nObě verze jsou k vidění v Leteckém muzeu Kbely.\n\n\nJaponský návrh inspirovaný zprávami o Me 262:\n\nPoválečné varianty:\n\n\n\n\nse zásobou 2×80 nábojů na zbraň (spodní dvojice kanónů) a 2× 100 nábojů (horní)\n\n\n"}
{"id": "119627", "url": "https://cs.wikipedia.org/wiki?curid=119627", "title": "Lípa nad Orlicí", "text": "Lípa nad Orlicí\n\nObec Lípa nad Orlicí () se nachází v okrese Rychnov nad Kněžnou, kraj Královéhradecký. Žije zde  obyvatel.\n\nSeverně od vesnice vede železniční trať z Týniště nad Orlicí do Kostelce nad Orlicí, na severním konci vesnice je železniční zastávka. Vede tudy také silnice I. třídy č. 11, která se dvakrát na severu dotýká zastavěných částí obce.\n\n\nPrvní písemná zmínka o obci pochází z roku 1396.\n\n"}
{"id": "119628", "url": "https://cs.wikipedia.org/wiki?curid=119628", "title": "Doudleby nad Orlicí", "text": "Doudleby nad Orlicí\n\nMěstys Doudleby nad Orlicí () se nachází v okrese Rychnov nad Kněžnou, kraj Královéhradecký. Žije zde obyvatel.\n\n\nPrvní písemná zmínka o obci pochází z roku 1259.\n\n10. října 2006 byl obci vrácen status městyse.\n\n\n\nPřes Doudleby vede od roku 1874 železniční trať Týniště nad Orlicí - Letohrad se stanicí \"Doudleby nad Orlicí\". Zastavují zde všechny vlaky; část jich pokračuje do Hradce Králové rychlíky do Prahy byly omezeny. Odbočuje zde regionální trať do Rokytnice v Orlických horách, kde jsou v provozu pouze osobní vlaky.\n\nSilnice I/11 (Hradec Králové - Vamberk - Šumperk) prochází severní částí městyse. Jezdí po ní nepříliš četné autobusové spoje spojující Prahu s Orlickými horami a Jeseníky. Z mnoha místních linek je nejfrekventovanější ta, která spojuje Kostelec nad Orlicí, Doudleby, Vamberk a Rychnov nad Kněžnou.\n\nZaniklá vlečka do podniku Perla, zrušená a snesená v letech 2005–2006, byla zajímavě trasovaná po hlavní městské ulici (Dukelská, dříve Legií) mezi vozovkou a zdmi domů.\n\n"}
{"id": "119629", "url": "https://cs.wikipedia.org/wiki?curid=119629", "title": "Žďár nad Orlicí", "text": "Žďár nad Orlicí\n\nObec Žďár nad Orlicí () se nachází v okrese Rychnov nad Kněžnou, kraj Královéhradecký. Žije zde obyvatel.\n\nVesnicí prochází železniční trať z Týniště nad Orlicí do Borohrádku, na západním konci vesnice je železniční zastávka.\n\nNázev obce pochází od slova \"žďářit\", tedy získávat pozemek vymýcením a vypálením lesa. V první písemné zmínce z roku 1342, kdy ves patřila k majetku pána Mikuláše z Potštejna, se uvádí s poplužními dvory Horní Žďár, Světlá a Chotiv.\n\n12. května 2016 byly obci uděleny znak a vlajka.\n\nV obci fungují dvě restaurační zařízení (Restaurace Pod Kaštany – celoročně, Hospoda Na Hřišti – během letní sezóny). V obci je obchod se smíšeným zbožím v budově obecního úřadu.\n\n\n"}
{"id": "119655", "url": "https://cs.wikipedia.org/wiki?curid=119655", "title": "Bitva na Pelennorských polích", "text": "Bitva na Pelennorských polích\n\nBitva na Pelennorských polích je bitva ve fiktivním fantasy světě J. R. R. Tolkiena, popsaná v autorově knize Pán prstenů: Návrat krále. Utkala se v ní vojska Gondoru a Rohanu na straně jedné a vojska Mordoru a jeho spojenců na straně druhé. Bitva proběhla na Pelennorských polích na konci Třetího věku a byla největší bitvou nejen ve Válce o Prsten, ale také celého Třetího věku. Bitvy se pod vedením krále Aragorna zúčastnili také Dúnadani ze severu.\n\nJiž 10. března 3019 Třetího věku zahalila slunce mordorská Tma a nadešly dny bez svítání.\n\nPo dobytí Osgiliathu a Rammas Echor, poslední výspy obrany proti silám Mordoru, vstoupila 13. března 3019 Třetího věku Sauronova vojska na Pelennorská pole a oblehla Minas Tirith. Při ústupu z pohraničních pevnůstek byl gondorský kapitán Faramir, syn vládnoucího správce Denethora, zraněn jižanským šípem a byl zachráněn jen rychlým výpadem Gandalfa a knížete Imrahila. Po ústupu byla brána města uzavřena.\n\nVojska Mordoru čítala nesmírné množství skřetů (autorem neurčené, zřejmě kolem 100 000), 18 000 Haradských, velké zástupy Východňanů spolu s četnými mûmakily (olifanty). Počty obránců byly znatelně menší, Stráž Minas Tirith tvořilo zřejmě okolo 2000 vojáků a posily z jižních lén Gondoru čítaly ani ne víc než 3000 mužů, kteří dorazili navečer 9. března. Jižní provincie poslaly jen desátek své síly, neboť byla obava z možného útoku korzárů z Umbaru.\n\nObléhatelé pálili na Pelennoru pole i stromy a rozsekávali každého, koho našli, ať živého, nebo mrtvého. Skřeti kopali v širokém okruhu mimo dostřel hradem dlouhé řady ohňových příkopů.\nZa ně přijížděly vozy a rozkládaly velké obléhací stroje. Katapulty pak zasypávaly město zápalnými střelami, které létaly vysoko, a lidé v Minas Tirith museli hasit velké množství požárů za hradbou. Mordorští vrhali do města také zohyzděné hlavy mužů, jež padli v Osgiliathu, na Rammas Echoru a na jiných místech, kudy vojska Mordoru prošla. Na samotnou hradbu města nicméně obléhatelé neútočili, neboť byla dílem númenorských stavitelů a byla tak vysoká a pevná, že by ji mohlo rozbořit pouze rozsáhlé zemětřesení. Celou dobu kroužili nad městem nazgûlové na svých létajících netvorech a svými výkřiky probouzeli v srdcích mužů hrůzu a děs.\n\nObrany města se ujal Gandalf a kníže Imrahil z Dol Amrothu. Neúnavně chodili podle hradeb od severu k jihu a snažili se dodat mužům odvahy. V prvním kruhu města už ohně hořely bez překážek a obránci na vnějším opevnění měli na mnoha místech odříznutý ústup. Většina z nich se stáhla za druhou zeď. V tu chvíli byl konečně spuštěn samotný útok: vojska Nepřítele se zvolna přibližovala k městu, gondorských lučištníků však bylo příliš málo na to, aby jim mohli způsobit významnější ztráty. Ze tmy se valily velké obléhací věže zbudované v Osgiliathu.\n\nZa zvuků bubnů se Sauronova vojska, včetně obrovitých mûmakilů, přiblížila k hradbám ze severu i z jihu. Byly přivlečeny obléhací věže. Pán nazgûlů však příliš nedbal, jak tyto útoky dopadnou a jak vysoké budou ztráty; svou hlavní sílu plánoval vrhnout proti Bráně. Ta byla sice velmi silná, vyrobená z oceli a železa, a stála mezi baštami z nepoddajného kamene, přece ale byla nejslabším místem zdi. Velká zvířata přitáhla beranidlo nazvané Grond, dlouhé 100 stop, s hlavou z černé kalené oceli ve tvaru vlka. Byla na něj vložena ničivá kouzla a šli za ním horští obři, aby jej rozhoupali.\n\nPrvní úder Grondu Brána vydržela. Černý kapitán pak vykřikl hrozným hlasem a zapomenutou řečí vyslovil mocná a děsivá slova. Třikrát tak zvolal a třikrát udeřilo beranidlo; napotřetí už Brána neodolala, dveře se zhroutily na zem a Pán nazgûlů vjel dovnitř. V prostoru za Branou se mu postavil Gandalf na Stínovlasovi a řekl:\n\n\"„Sem nemůžeš. Jdi zpátky do propasti, která je pro tebe připravena! Jdi zpátky! Padni do nicoty, která očekává tebe i tvého pána. Jdi!“\"\n\nČerný kapitán odhodil svou kápi, aby se odhalil, a odpověděl:\n\n\"„Starý blázne! Starý blázne! Toto je moje hodina. Nepoznáš smrt, když ji vidíš? Zemři teď a marně proklínej!“\"\n\nPak pozdvihl proti Gandalfovi svůj meč, avšak k souboji nedošlo, protože konečně přijeli Jezdci Rohanu. Kohout svým kokrháním přivítal úsvit a jitro. Pán nazgûlů se zarazil, otočil se a na svém létajícím monstru odletěl, aby čelil novému nepříteli.\n\nSauronova snaha zabránit Rohirům, aby zasáhli do bitvy, se nadvakrát setkala s neúspěchem. Rohirům se podařilo porazit Sarumanovo vojsko v bitvě u Hlásky v Helmově žlebu a vyhnout se mordorské blokádě Anórienu.\n\nKrál Théoden a jeho Jezdci Marky se na bitevní pole dostali nepozorovaně díky tajemným Divokým lidem z Drúadanského lesa a také díky Sauronově Velké tmě, která je skryla před očima Nepřítele. Rohanské vojsko se rozdělilo na tři části. Éomer vedl první éored (jezdecký oddíl) za královou zástavou uprostřed, Elfhelm zamířil se svým éoredem doprava a Grimbold vedl svůj éored po levé straně.\n\nSkřeti, kteří byli zastiženi na Rammas Echoru, byli rychle poraženi a Rohirové projeli zničenou severní branou a průrvami ve zdi do Pelennoru. Král pak vedl své vojsko mírně na východ; před výjezdem ještě muže povzbudil hlasitým voláním:\n\n\"„Vzhůru teď, vzhůru, Jezdci Théodenovi!\"\n\"Lítý boj čeká, plameny a činy!\"\n\"Kopí se štípe, štít jiskry křeše,\"\n\"den mečů, den rudý, nežli slunce vzejde!\"\n\"Jeďte jen, jeďte! Do Gondoru jeďte!“\"\n\nPoté vzal Théoden roh od svého praporečníka Guthláfa a zadul na něj tak mocně, až se rozpukl. Na svém koni Bělohřívákovi vyrazil do bitvy a rohanské vojsko ho následovalo. S jezdcem Dernhelmem jel také hobit Smíšek, ačkoliv mu král zakázal účastnit se boje.\n\nÚtok Jezdců Marky vojsko Nepřítele překvapil. Skřeti prchali a jezdci je v bojové zuřivosti zabíjeli, rozdupávali kopyty svých koní a zaháněli do hořících jam. Brzy se Rohirové zmocnili celé severní poloviny Pelennoru a všech tamějších táborů a obléhacích strojů. Jezdili si jak chtěli, bojovali a zpívali ve strašlivé radosti z bitvy. Haradská jízda se pokusila o protiútok, ale nedosáhla úspěchu, ačkoliv byli Haradští třikrát početnější než Jezdci Marky. Théoden totiž zabil jižanského vůdce a sťal jeho praporečníka; nato se všichni nepobití Haradští zalekli a dali se na útěk.\n\nVládnoucí správce Gondoru Denethor mezitím zoufal nad svým synem Faramirem, který byl zasažen šípem a vystaven Černému dechu nazgûlů. Kromě toho se zdálo, že co viděl v palantíru, ukazuje porážku Gondoru: celý Východ v pohybu, nespočetná vojska Temného pána a loďstvo korzárů plavící se s černými plachtami k Minas Tirith proti proudu Anduiny. V beznaději odnesl Faramira do hrobek, aby ho tam v Domě správců upálil na hranici. To se mu díky zásahu Pipina, Gandalfa a rytíře Beregonda nepodařilo, zdrcen zoufalstvím se však sám vrhl do plamenů, zlomil hůl Správců a uhořel, svíraje palantír oběma rukama na hrudi. Zatímco Gandalf s Berengondem odnášeli Faramira do Domů uzdravování, zřítila se střecha Domu správců a Denethora pohřbila.\n\nTěžkosti s Denethorem způsobily, že Gandalf nemohl Jezdcům Marky pomoci, a toho využil Pán nazgûlů. Zaútočil na krále Théodena a rozehnal jeho vojáky hrůzou své přítomnosti. Králův kůň Bělohřívák se v hrůze vzepjal a byl zasažen černou střelou; padl a rozdrtil krále pod svým tělem. Mrchožravý létavec Černokněžného krále se snesl na Bělohřívákovo tělo, zaryl do něj drápy a ohnul svůj holý krk, aby mohl hodovat.\n\nThéoden však nezůstal sám, ačkoliv většina jeho družiny byla rozehnána nebo zabita. Na pomoc mu přišel jezdec Dernhelm a vyzval Pána nazgûlů:\n\n\"„Táhni, ohavný dwimmerlaiku, pane mrtvol! Nech mrtvé na pokoji!“\"\n\nČernokněžný král se mu sebejistě vysmál a prozradil mu proroctví, podle nějž ho nemůže zabít žádný živý muž. Dernhelm se v tu chvíli odhalil, zasmál se a zvolal:\n\n\"„Ale já nejsem živý muž! Máš před sebou ženu. Jsem Éowyn, Éomundova dcera.“\"\n\nLétající nestvůra na Éowyn zaútočila, ale Éowyn jí mečem uťala hlavu. Z umírajícího monstra povstal Černý jezdec, vydal výkřik a udeřil svým palcátem. Éowyn jeho ránu kryla štítem, ten se však roztříštil na malé kousky. Zraněná Éowyn klopýtla a padla na kolena. Černokněžný král pozvedl palcát, aby ji zabil. To ale překazil Smíšek, který se k Černému jezdci připlížil zezadu a přeťal mu šlachu pod kolenem mečem, jenž byl ukován za časů válek mezi Arnorem a Angmarem a byl určen samotnému Černokněžnému králi. Zraněný Pán nazgûlů zakolísal, Éowyn povstala a zasadila mečem úder mezi jeho korunu a plášť na místo jeho obličeje a tak ho zabila; její meč přitom byl zničen a sama Éowyn se zhroutila.\n\nUmírající Théoden dal sbohem Smíškovi a svěřil velení nad Rohiry svému synovci Éomerovi. Pak starý král zemřel, aniž si povšimnul, že jeho neteř Éowyn, se kterou se rovněž chtěl rozloučit, leží jen kousek od něj. Když Éomer zpozoroval svou těžce raněnou sestru, zbledl a s výkřikem\n\na pobídl své muže do nového útoku.\n\nJezdci, kteří se měli postarat o padlého krále, vzali Théodenovo tělo a tělo Éowyn (o které si mysleli, že rovněž padla) a nesli je k městu; sedm rytířů z královy družiny ještě odnést nemohli, proto je položili stranou od nepřátel a zabodli kolem jejich těl kopí, aby se k nim později mohli vrátit. Kníže Imrahil z Dol Amrothu potkal tento ponurý průvod; a byl to právě on, kdo odhalil, že Éowyn ve skutečnosti ještě žije. K její tváři přiložil svůj lesklý náloketník a objevila se na něm sotva znatelná mlžička. Proto byla Éowyn spolu se Smíškem odnesena do Domů uzdravování.\n\nZ Minas Tirith byli mezitím vysláni všichni zbylí muži pod vedením knížete Imrahila, aby pomohly Rohirům v jejich nerovném boji. Gothmog, morgulský pobočník, ale vyslal do bitvy zpoza řeky mordorské zálohy, připravované na chystané plenění města, čímž Rohiry od Gondořanů odřízl. Haradští se seskupili kolem svých mûmakilů, kteří plašili rohanské koně nebo je rozdupávali; tak vznikly na bojišti ostrůvky Haradských, které Rohirové nedokázali přemoci. Bitva se opět začínala naklánět v neprospěch sil Západu.\n\nÉomera a jeho jezdce zradil jejich divoký hněv, neboť v klínech sice dokázali prorazit řady svých nepřátel, byli však odděleni od města a od Imrahilových posil početnými zástupy. Na pahorku asi míli od přístavu Harlond se Éomer zastavil, aby tam vedl poslední zoufalý boj, opěšalý v hradbě štítů. V tu chvíli spatřil lodě s černými plachtami, jak se blíží po Anduině. Jak bojující, tak lidé v Minas Tirith je zprvu považovali za korzáry z Umbaru, kteří připlouvají na pomoc mordorským. Éomer se vysmál zoufalství a vzdorně proti lodím pozvedl meč.\n\nNebyli to však Korzáři z Umbaru, ale Aragorn, Legolas a Gimli a nové gondorské posily z jižních lén; korzáři byli již dříve zničeni vojskem Mrtvých, jež povolal Aragorn. Na první z lodí vyvěsili velkou zástavu s Bílým stromem, Sedmi hvězdami a vysokou korunou, tedy znaky Elendila, které žádný pán nespočetně let nenosil. Tak do bitvy zasáhl Isildurův dědic Aragorn. Spolu s ním se vylodili jeho přátelé a hraničáři, čerství Gondořané a také Elladan a Elrohir, synové Elrondovi.\n\nMordorské vojsko bylo chyceno \"mezi kladivo a kovadlinu\"; ze severu útočili Éomerovi muži, ze západu Imrahilovi a z jihu Aragornovi. I přesto vojska Západu stále čelila přesile, a ačkoliv skřeti prchali, Haradští a Východňané byli hrdí a silní válečníci, nevzdávali se a neprosili o milost. Tak trvalo ještě celý den, než byli konečně všichni Mordorští na Pelennoru pobiti. Než slunce zapadlo za horu Mindolluinu, nezůstal už v celém kruhu Rammas jediný živý nepřítel.\n\nNení uvedeno, jaké ztráty si bitva na Pelennorských polích vyžádala. Přesně je udán pouze počet rohanských jezdců, kteří dorazili na pomoci Gondoru; bylo jich 6000. Z toho plná jedna třetina (2000) padla v boji, včetně krále Théodena. Množství obránců Minas Tirith a posil z gondorských jižních lén, jež přivedl Aragorn, není vyjádřeno konkrétními čísly. Dva dny po bitvě vyvedl Aragorn armádu, se kterou hodlal napadnout Černou bránu, a toto vojsko sestávalo ze 7000 mužů: 1000 Rohirů a 6000 Gondořanů (z toho zřejmě 3000 až 4000 z jižních lén, mnozí totiž do Minas Tirith dorazili až po bitvě). Posily, které dorazily na Aragornových lodích, mohly čítat jakékoliv množství od 1000 až po 6000, jejich počet není nikde uveden. Celkové ztráty Gondořanů lze nicméně odhadovat mezi 3000 až 5000.\n\nVelikost Sauronovy obrovské armády také není přesně uvedena, takže i její ztráty lze pouze hádat. Na pláně Pelennoru vniklo minimálně 45 000 přisluhovačů Mordoru, ale pravděpodobně více, kolem 50 000 nebo 60 000. Jen Haradských bylo kolem 18 000, jak je možno odvodit z výroku, že Rohirů (kterých bylo 6000) bylo „na počátku útoku třikrát méně než samotných Haradských“. Vojsko Nepřítele bylo naprosto rozprášeno: všichni olifanti byli zabiti, padl Pán nazgûlů a zřejmě všichni obři a skřeti (kteří tvořili hlavní část armády). Ti, jež se pokusili ustoupit, se utopili v Anduině. Pouze málo Jižanů a Východňanů uniklo zpět do svých zemí, kam přinesli příběh o hrozivém a mocném hněvu Gondoru.\n\nV bitvě padli:\n\n\nBitva na Pelennorských polích znamenala rozhodné vítězství vojsk Západu a záchranu města Minas Tirith před zničením. Vojska Saurona však nebyla zcela zničena. Aragorn sice dosáhl vítězství, ale Sauron si hlavní část vojsk ponechal v Mordoru. I tak ale gondorští a rohanští velitelé dostali čas, aby si mohli rozmyslet další postup, jak nejlépe ochránit své země a jak pomoci Nositeli Prstenu.\n\nDěj bitvy je ve filmu zjednodušen a pozměněn.\n\nSauronova vojska dobyla Osgiliath a Faramir nařídí ústup do Minas Tirith. Denethor poté pošle Faramira znovu dobýt Osgiliath.\n\nObléhání je zahájeno katapulty Mordoru, které vrhají na město hlavy padlých vojáků. Denethor\nvyjde na citadelu a zešílí, když uvidí síly nepřítele na Pelennoru.\n\nNa hradby útočí obléhací věže a katapulty. Obránci odráží skřety na hradbách. Nazgûlové srážejí vojáky a působí hrůzu. Brána města je napadena malým beranidlem, jež je však bez účinku. Poté Gothmog nařídí přitáhnout Grond a jím je rozbita brána. Dalším rozdílem je, že Aragorn, Legolas a Gimli nepřivedli posily z jižních lén, ale přímo vojsko mrtvých.\n\n\n"}
{"id": "119660", "url": "https://cs.wikipedia.org/wiki?curid=119660", "title": "Tenebrismus", "text": "Tenebrismus\n\nTenebrismus, česky Temnosvit (z italského \"tenebroso\" - temný) je umělecký směr v malířství založený na prudkém střídání světla a stínu, viz též šerosvit. Směr se objevil v sedmnáctém století a mezi jeho představitele patří Caravaggio, Georges de La Tour, a Rembrandt van Rijn. \n\n"}
{"id": "119668", "url": "https://cs.wikipedia.org/wiki?curid=119668", "title": "Kuželov", "text": "Kuželov\n\nKuželov (německy \"Kuzelau\", \"Kuschelau\") je obec v okrese Hodonín v Jihomoravském kraji, 3 km jihozápadně od Velké nad Veličkou v horňácké oblasti Moravského Slovácka na severním svahu hlavního hřebene Bílých Karpat v nadmořské výšce 294 m n. m. na katastrální ploše 1016 ha. Žije zde obyvatel. První písemná zmínka pochází z roku 1406. Při úpravě státní hranice se Slovenskem roku 1997 ztratila obec některé pozemky na jihovýchodě svého tehdejšího katastru.\n\nV obci se nachází kostel Nejsvětější Trojice postavený v roce 1718 a v roce 1768 stavebně rozšířený, jako součást procesu rekatolizace místního obyvatelstva.\n\nVýznamnou technickou památkou je větrný mlýn holandského typu stojící na kopci nad obcí, který byl postaven roku 1842 a fungoval do roku 1946. Od 70. let 20. století jej jako památku spravuje Technické muzeum v Brně.\n\nV roce 1990 byla v blízkosti mlýna na vrchu Bojiště vystavěna větrná elektrárna na třicetimetrovém stožáru se třemi vrtulovými listy.\n\nV letech 1998 až 2014 byl starostou Ing. Jiří Prášek. Na ustavujícím zasedání zastupitelstva v listopadu 2014 byl do této funkce zvolen Milan Kostelanský. \n\n\n"}
{"id": "119669", "url": "https://cs.wikipedia.org/wiki?curid=119669", "title": "Hermetismus", "text": "Hermetismus\n\nHermetismus, hermetika či hermetická nauka je starověká, až do současné doby živá a ne zcela jednotná duchovně-nauková tradice. Jde o druh esoterismu a současně o filozofický směr. Název pochází od základního řecko-egyptského díla \"Corpus Hermeticum\", za jehož autora je považován mýtický egyptský mudrc Hermes Trismegistos, snad pozdější antická podoba staroegyptského boha Thovta ztotožněná s řeckým Hermem. Z hermetické nauky odvozuje svůj původ také alchymie.\n\nHermetiku nelze zaměňovat s naukou o výkladu textů zvanou hermeneutika.\n\nHermetismus odvozuje svůj původ ze starověkého Egypta. Tento v rámci hermetismu tradovaný názor ovšem nebyl v moderní době vědou potvrzen a je odbornými historiky zpochybňován: namísto toho je vznik hermetismu kladen do kosmopolitního prostředí helénistické Alexandrie. Egyptolog Erik Hornung, který se zaměřuje na zkoumání staroegyptských kořenů hermetismu, nicméně s odkazem na výzkumy Jana Assmanna poukazuje na to, že dosavadní badatelé pro tuto otázku „neměli valné pochopení“: „Ve starém Egyptě sice ještě žádný hermetismus ve vlastním smyslu neexistoval, ale nejpozději od doby Nové říše zde vládlo duchovní klima, které bylo pro vznik hermetické moudrosti příznivé… (Teprve) nyní existují podstatně lepší předpoklady k tomu, aby byly odhaleny potenciální staroegyptské kořeny ‚hermetické‘ moudrosti.“\n\nPramenem hermetických nauk jsou řecky psané spisy přisuzované Hermovi Trismegistovi (někdy považovaného za identického s egyptským bohem Thovtem) sdružené do souboru Corpus Hermeticum. Za nejvýstižnější z nich bývá pokládána Smaragdová deska.\n\nJeden z hlavních principů hermetismu je první teze, kterou lze nalézt na smaragdové desce a která často podléhá různým (často ne zcela přesným) reinterpretacím.\n\nZ tohoto základu hermetismu vyplývají další možné reflexe:\n\nJednou z moderních reinterpretací je vědou často znovuobjevovaný fakt, že všichni a všechno jsme tvořeni jedním a tímtéž, ať již je aktuální vědecké povědomí nakloněno tomu, že ono „totéž“ jsou atomy, subatomární částice, kvarky, superstruny, vše dohromady, či jiné myšlené formy existence. Jsme v každém ohledu doslova jedno a to samé, vyjádřené v nekonečném spektru různých možných obdobných forem.\n\nVědeckým vyjádřením této obecné myšlenky jsou pak fraktály.\n\nPozoruhodným znakem hermetismu je jeho náboženská neutralita – v západní kultuře může být rozvíjen v rámci křesťanství, judaismu i nenábožensky pojímaného panteismu, a stejně tak může být přítomen i v novopohanských proudech, například v kemetismu. Jak shrnuje Erik Hornung, je veškerý hermetismus svou povahou tolerantní a prostý jakýchkoli strnulých dogmat. Za součásti hermetického proudu jsou pokládány alchymie, astrologie, magie a kabala.\n\n\n"}
{"id": "119676", "url": "https://cs.wikipedia.org/wiki?curid=119676", "title": "Sirotčí svaz", "text": "Sirotčí svaz\n\nVýchodočeský husitský svaz byl radikálním husitským uskupením měst a šlechty ustanoveným v roce 1423 z iniciativy Jana Žižky, po jeho smrti 11. října 1424 se příslušníci svazu začali označovat jako sirotci (lat. \"Orphani\") a uskupení nese označení sirotčí svaz či sirotčí bratrstvo. Východočeský svaz byl zformován splynutím Žižkovy části táborského svazu (bratrstvo Menšího či Nového Tábora) s orebity. Na rozdíl od táborského svazu zde výraznou roli stejně jako v původním orebském svazu hrála šlechta, na úkor měst a radikálních kněží, jak tomu bylo právě v Táboře. Mezi nejdůležitější osobnosti sirotků patřili Jan Žižka z Trocnova (vlastně ještě v době Menšího Tábora), kněz Ambrož z Hradce, Viktorin z Kunštátu na Liticích a Pardubicích, Jan Královec z Hrádku, Kuneš z Bělovic, Jan Roháč z Dubé, Jan Čapek ze Sán, Prokop Malý či Jakub Vlk. Hlavním centrem svazu bylo královnino věnné město Hradec Králové.\n\nNa jaře roku 1423 se vojevůdce Jan Žižka ve zlém rozešel s táborským svazem a začal ve východních Čechách budovat tzv. Menší Tábor. Pod Žižkovu moc byli postupně zahrnuti i původní východočeští husité-orebité vedení Žižkovým přítelem knězem Ambrožem z Hradce. Svaz Menšího Tábora se po svém založení v Německém Brodě 8. března 1423 zpočátku opíral zejména o bývalou táborskou polní obec a orebskou a táborskou šlechtu. Vzrůstající moc slepého hejtmana se nelíbila zemskému panstvu a Čeněk z Vartemberka proti Žižkovi vytáhl. 20. dubna 1423 jej Jan Žižka porazil v bitvě u Hořic. V červenci Žižka obsadil Hradec Králové, který do té doby patřil husitskému šlechtici Diviši Bořkovi z Miletínka. V létě došlo k vůbec prvnímu střetu mezi husitskými vojsky. 4. srpna 1423 porazil slepý hejtman bývalého spojence Diviše Bořka z Miletínka v bitvě u Strachova dvora. Patrně v září 1423 byl vydán Žižkův vojenský řád, který byl sirotky vždy dodržován.\n\n6. ledna 1424 porazil Žižka katolické šlechtice v bitvě u České Skalice a 7. června 1424 rozdrtil spojené pražany a kališnickou a katolickou šlechtu v bitvě u Malešova. K bratrstvu Menšího Tábora postupně připojil města Hradec Králové, Čáslav, Jaroměř, Dvůr Králové a Trutnov. Pod tíhou krvavých porážek se téměř rozpadl pražský městský svaz. Vojsko východočeského svazu poté táhlo k samotné Praze, kterou byl Žižka rozhodnut za její zradu ztrestat. Od krveprolití ho až 14. září odradil Jan Rokycana smírem na Špitálském poli. Místo boje došlo k vzájemné dohodě a spojené husitské armády vytáhly na Moravu proti vojsku Albrechta Habsburského. Před obleženou Přibyslaví však Jan Žižka 11. října 1424 zemřel.\n\nAmbrož z Hradce odvezl tělo mrtvého velitele do Hradce Králové, kde bylo pohřbeno v kostele sv. Ducha a o něco později v Čáslavi. Pravděpodobně na popud samotného Ambrože si od té doby východočeští husité začali říkat sirotci. Pod vrchním velením táborského hejtmana Prokopa Holého, se sirotci zúčastnili krvavé bitvy u Ústí. Po vítězství v bitvě u Světlé v roce 1427 se husitům otevřela cesta pro spanilé jízdy. V květnu vyplenila spojená vojska sirotků a táborů Horní Lužici a Slezsko. 4. srpna 1427 byla spojenými kališníky rozehnána třetí křížová výprava v bitvě u Tachova. Od roku 1428 stál v duchovním čele sirotků kněz Prokop Malý zvaný Prokůpek. Na jaře roku 1428 spojená husitská vojska protáhla skrz Horní Uhry a Slezsko. Zmocnila se měst Uherského Brodu, Ostravy, Osoblahy, Hlohova a dalších a s obrovskou kořistí se vrátila domů. V roce 1429 plenili sirotci Horní Falc a v roce 1430 Horní Uhry.\n\nV letech 1431-1434 se vrchním sirotčím hejtmanem stal Jan Čapek ze Sán. 14. srpna 1431 byla poslední křížová výprava rozprášena spojenými husitskými vojsky v bitvě u Domažlic. Na podzim byli sirotci vedení Janem Čapkem drtivě poraženi uherským vojskem na jižním Slovensku v Pováží. V létě roku 1433 podnikli sirotčí oddíly vedené Janem Čapkem ze Sán slavnou rejsu na pomoc polskému králi Vladislavu Jagellovi, přičemž se dostali až k Baltu. Po nezdaru u obležené Plzně, se radikálové (sirotci a táboři) pod vrchním velením Prokopa Holého střetli s panskou jednotou (umírněná husitská šlechta a katolíci) 30. května 1434 v bitvě u Lipan. Radikálové byli drtivě poraženi. V boji padli vůdci Prokop Holý a Prokop Malý. Jan Čapek ze Sán s jízdou opustil bojiště. Po bitvě bylo ve stodolách nedaleko bitevního pole upáleno na 700 zajatých radikálů. Z této rány se již sirotčí svaz nevzpamatoval a v podstatě zaniknul. Pouze načas se ještě naposledy od 27. září 1436 do 3. března 1437 vlády v Hradci Králové zmocnil radikální kněz Ambrož. Poté se Hradec Králové usmířil s císařem Zikmundem Lucemburským.\n\n\n"}
{"id": "119685", "url": "https://cs.wikipedia.org/wiki?curid=119685", "title": "Dubí", "text": "Dubí\n\nDubí (německy ) je město v severních Čechách, v okrese Teplice, v Ústeckém kraji. Žije zde obyvatel. Město leží v nadmořské výšce 389 m.\n\nDubí je lázeňské město, které proslulo výrobou skla a porcelánu. Na přelomu tisíciletí bylo však město známé také kvůli vysoké koncentraci prostituce kolem silnice E55 u česko-německých hranic. Nicméně po zprovoznění nové dálnice na Drážďany a podstatně nižšímu provozu došlo k útlumu tohoto negativního jevu.\n\nPrvní zmínky o Dubí jako o horním místě jsou z let 1494 až 1498, kdy zde přespávali horníci, těžící cín. Po rozsáhlých dubových lesích, které se rozprostíraly po okolních stráních, byla rodící se osada pojmenována Dubí (\"Eichwald\").\n\nV 16. století došlo k rozvoji osady a po mnoha změnách majitelů a sporech o její vlastnictví se stává součástí teplického panství. Roku 1592 přikoupil Radslav Vchynský od Rudolfa II. další lesní pozemky, vybudoval velkou oboru. V té době snad byla založena i myslivna „Barvář“. Po roce 1634, kdy byl v Chebu spolu s Valdštejnem zavražděn i Vilém Vchynský, majitel teplického panství, se toto dostalo do rukou rodu říšského maršálka Jana Jiřího Marka Clary-Aldringena. (Jeho potomci se zde udrželi až do května 1945, kdy uprchli před Rudou armádou). Po převzetí zdejšího panství budovali Aldringenové ve mstišovské oboře šestiboký letohrádek dnes zvaný Dvojhradí – původně Tuppelinburg.\n\nPřes Dubí a Cínovec do Drážďan vedla formanská cesta, kudy se do Saska vozilo obilí, podél cesty byly staré mlýny. Městem se přehnala třicetiletá válka, po které z původních 18 usedlostí zůstalo obydlených jen deset – což byla obvyklá situace po třicetiletém drancování a zabíjení. Později, v době napoleonských válek mělo Dubí již 64 domů a pracovalo devět vodních kol. Pracovala papírna, pily, mlýn na výrobu střelného prachu zničený výbuchem a mlýn – hamr (kovárna) na zpracování železa. Toto období připomíná pamětní kámen \"Franzosenstein\" s německým nápisem: Napoleon I, dne 30.8.1813 – zvrat v řadě jeho vítězství. Nejstarší známou usedlostí v Dubí, již nedochovanou, byl \"Buschmühle\" rodiny Walterů, který stál již roku 1579. Příslušníci této rodiny vykonávali také funkci rychtářů. (V 19. století byl přestavěn na závod na výrobu dřevité vlny.)\n\nPo napoleonských válkách, v souvislosti s velkým rozvojem teplického lázeňství se stalo Dubí vyhledávaným výletním místem teplických lázeňských hostů. Patřil k nim po mnoho let například J. W. Goethe. 1849–1851 byla vybudováno prodloužení silnice z Teplic přes Dubí na Cínovec. Tím se dále zlepšilo spojení se sousedním Saskem. Budova nové školy byla postavena v roce 1853, vyučovalo se německy, české děti mohly docházet do Běhánek. Roku 1860 podnikatel Anton Tschinkel zkoumal možnosti výroby dubových sudů. Objekty \"Buchsmühle\" zakoupil A. Tschinken v roce 1864 a vybudoval zde továrnu na siderolit a porcelán. (V roce 1932 shořela původní dřevěná mlýnská budova.) V roce 1862 také Tschinkel přestavil někdejší hostinec Diana na lázeňský objekt. Úředně přiřazeno k lázeňským místům bylo Dubí roku 1872. Roku 1877 Ing. Novák, stavitel moldavské železnice, uvedl do provozu Tereziny lázně, v místech bývalého Smrkového mlýna. Významnou událostí bylo dopravní propojení tramvajemi z Teplic. Trasa byla otevřena 14. října 1895. (Byla v provozu až do přelomu ledna–února 1959.) Poté co Teresiiny lázně v roce 1888 vyhořely, byl Ing. Novák nucen je odprodat – dostaly se do vlastnictví Clary-Aldringenů.\nDůležitým stavebním počinem bylo vybudování kostela Neposkvrněného početí Panny Marie z prostředků veřejné sbírky, doplněných rodinou Clary-Aldringen. Stavbu s přísnou sebekázní projektoval profesor Benátské umělecké akademie Pietro Bigaglio. Přidržel se formy benátského kostela Santa Maria dell ´Orto. Stavba byla a je považována za místně exotický příklad italské gotiky. V době její realizace v letech 1896 až 1906 její tvůrci netušili, že pod povrchem vnitřního nádvoří teplického zámku jsou skryty základy podobné trojlodní baziliky, románské, vystavěné královnou Juditou, matkou Přemysla Otakara I. Stavební zbytky byly odhaleny až při archeologickém výzkumu v 50. letech.\n\nRozhodují měrou ovlivnil život města rozvoj těžby hnědého uhlí, na jehož slojích se město z velké části rozkládá. Těžba uhlí vyvolala potřebu výstavby železnic a navázal rozvoj sklářského a keramického průmyslu.\n\nVýznamnou kapitolou v životě města byla a je výroba porcelánu. V roce 1871 byla založena továrna na výrobu porcelánu – „Eichwalde Porzellan-und Ofenfabriken Bloch und Co.“. Později byla známá pod jménem „Eichwalder Porzellan-, Ofen- und Wandplattenfabriken Dr.Widera und Co., Kdt.Ges.“ Její rozsáhlý sortiment zahrnoval stolní nádobí, dekorativní předměty a obkládačky. Míšeňská královská manufaktura prodala licenci na výrobu cibulového porcelánu (původní formy i dekor) firmě „Meissner Ofen- und Porzellanfabrik, vorm. Teichert,gegr. 1864“. Ta po spojení s firmou Bloch v Dubí zavedla výrobu „cibulového“ porcelánu, nejprve pod značkou Meissen s hvězdičkou provedenou jen v kontuře. Po druhé světové válce byla porcelánka v roce 1945 znárodněna a později prošla dalšími organizačními a majetkovými změnami. V současné firmě „Český porcelán Dubí“ výroba „cibulového“ porcelánu tvoří důležitou část výrobního programu. Je tak možno v jistém smyslu hovořit o kontinuitě s míšeňskou tradicí. V původně samostatné obci Bystřice, nyní místní části Dubí, byla v roce 1911 firmou „Krautzberger,Mayer und Purkert G.m.b.H. Wistritz“ založena továrna na porcelán vyrábějící jídelní soubory a nápojové soupravy nebo dekorativní předměty malované po způsobu Kodaně šedomodrými pastelovými tóny. Zboží bylo značeno také K.M.P. nebo KAEMPE.\n\nDubí bylo na přelomu 19. a 20. století součástí teplické aglomerace výroby keramiky a porcelánu nesporně světového významu, orientované silně proexportně. Zejména výrobky ovlivněné secesí (Jugendstill) jsou vyhledávaným objektem zájmu muzeí a sběratelů. Existuje záměr radnice, vybudovat a veřejnosti zpřístupnit v budově zrušeného kina expozici výrobků dubských porcelánek. V současnosti v Dubí působí Ateliér designu keramiky Fakulty umění a designu UJEP v Ústí nad Labem. Velkým zájmem výtvarníků jsou provázena každoroční „hrnková sympozia“, která přinášejí výrazné výtvarné podněty v oblasti designu hrnku a zároveň zpětně korigují výtvarné pojetí z hlediska technologických možností průmyslové výroby.\n\nZnačné povodně roku 1897 s sebou přinesly značné množství stromů, kamení a bahna. Narušily koleje tramvajové dráhy Teplice – Dubí, poškodily mnoho domů, v ulicích vymetly hluboká koryta a usmrtily velké množství zvěře. V roce 1933 započala výstavba české školy.\n\nObnovu české státnosti po druhé světové válce, zahájenou povstáním českého lidu umožnila vojenská akce Rudé armády. V podvečer 8. května 1945 pronikli do Dubí dva průzkumníci – motocyklisté a za nimi tanková brigáda spěchající na pomoc Praze. Na českém území musely překonávat vojenský odpor kladený Němci i po všeobecné kapitulaci. V Teplicích a různých místech v okolí padlo na dvě stě rudoarmějců.\n\nPo válce bylo z města vysídleno původní německé obyvatelstvo, které do té doby drtivě převažovalo. Došlo zde k takřka kompletní výměně obyvatelstva a město se nikdy nepodařilo dosídlit na předválečnou úroveň.\n\nRoku 1960 vzniklo město Dubí sloučením obcí Dubí, Pozorka a Horská Bystřice. K Dubí ještě patří Běhánky a Drahůnky. V pozdějších letech (1. 7. 1980) byly přičleněny obce Mstišov a Cínovec. Roku 1966 získalo Dubí statut lázeňského města.\n\nSovětská vojska překročila hranici v prostoru Cínovce znovu v roce 1968, v noci na 21. srpna, kdy v 0.10 hodin mohutná uskupení vojensky obsadila československé území. Hranice byly uzavřeny, celníci a pohraničníci internováni. Sovětští vojáci odzbrojili místní oddělení VB, rozmístili se v místních lesích. Později byl v bohosudovských kasárnách (někdejším klášteře) dislokován jejich tankový pluk.\nMohutný nárůst kamionové dopravy si vynutil v roce 2000 výstavbu infrastruktury hraničního přechodu na Cínovci. Po převedení dálkové kamionové dopravy na dálnici Praha-Drážďany s přechodem v Petrovicích byla trasa přes Dubí pro nákladní dopravu uzavřena.\n\n\n\n\n\n\n"}
{"id": "119688", "url": "https://cs.wikipedia.org/wiki?curid=119688", "title": "Łowicz", "text": "Łowicz\n\nŁowicz [uovič] je polské okresní město (\"powiat łowicki\") v Lodžském vojvodství. Nachází se asi 60 km jižně od Lodže na řece Bzura. Město bylo založeno v roce 1136. Počet obyvatel v roce 2011 byl 29 770 . Rozloha města činí 23 km² .\n\n"}
{"id": "119697", "url": "https://cs.wikipedia.org/wiki?curid=119697", "title": "Mandelbrot", "text": "Mandelbrot\n\nJméno Mandelbrot se užívá ve více významech:\n\n\n"}
{"id": "119703", "url": "https://cs.wikipedia.org/wiki?curid=119703", "title": "Johann Palisa", "text": "Johann Palisa\n\nJohann Palisa (7. prosince 1848, Opava – 2. května 1925, Vídeň) byl rakouský astronom slezského původu, jenž vešel ve známost díky objevení 122 planetek a také díky vydání hvězdných map.\n\nNarodil se jako nejstarší syn obchodníkovi s obilím Františkovi Palisovi a jeho manželce Kateřině. Maturitu úspěšně složil v roce 1866 na opavském gymnáziu, kde se již projevily jeho matematické schopnosti. Během studií matematiky a astronomie na vídeňské univerzitě vypomáhal na vídeňské hvězdárně Karlu von Littovi, Edmundu Weisovi, kteří jej spolu s ředitelem hvězdárny Theodorem von Oppolzerem uznávali a obdivovali. Všichni jmenovaní byli nápomocni jeho kariéře a jejich ženské protějšky a dcery připomenul v názvech jím objevených planetek: Augusty, Agathy, Klotildy, Adelindy, Irenaey, Anny, Coelestiny. Díky svým příznivcům se stal v roce 1870 asistentem vídeňské hvězdárny. O rok později nastoupil místo astronoma na hvězdárně ve švýcarské Ženevě, ale záhy na doporučení zmíněného E. Weise roku 1872 přijal místo vedoucího hvězdárny v chorvatské Pule.\nV rámci jeho pobytu bylo hlavní náplní starat se o lodní chronometr. Na hvězdárně se ještě nacházel skromný patnácticentimetrový refraktor, se kterým brzy dokázal objevit své první planetky. Stal se prvním astronomem, kterému se podařilo objevit více než 50 planetek. Mezi jeho zájmy, kromě astronomie patřila i cyklistika, ve které se stal dokonce předsedou Klubu vídeňských mužů-jezdců. S první manželkou, která zemřela v roce 1901, vychoval sedm dětí, z nichž čtyři přežily svého otce. Podruhé se oženil v roce 1902. Zemřel na infarkt a byl pochován na centrálním hřbitově ve Vídni.\n\nNa rozdíl od jiných badatelů mu více záleželo na zajištění a spolehlivém určení dráhy nově nalezených nebeských těles, neboť mnoho z nich bylo ztraceno ještě předtím, než se podařilo zjistit parametry oběžné dráhy. Ve Vídni pořádal řadu přednášek i mimo univerzitu a to ve Spolku pro šíření vědeckých poznatků, ve vědeckém klubu, v lidových vysokoškolských kurzech. Přednášel např. o tom, jak se určuje čas, nebo o dalekohledu a jeho vývoji.\n\nV roce 1880 se J. Palisa vzdal vedoucího místa v Pule a přijal místo prvního adjunkta na Vídeňské univerzitní hvězdárně, kde se nacházel 68centimetrový refraktor, tehdy největší na světě. Zde lokalizoval hlavní pás planetek, ve kterém obíhá většina planetek, ve vzdálenosti 2,2 až 3,6 astronomických jednotek a našel několik drah sahajících až k Marsu.\n\nSpolečně s Maxem Wolfem v Heidelbergu vytvořil mimo jiné první hvězdný atlas pro hledání a identifikaci, ale také pro potřeby astrofyziky. Později vznikly fotografické Wolf-Palisovy hvězdné mapy na 210 listech.\n\nJ. Palisa zkoumal i Měsíc a Slunce, např. na expedici v roce 1883 za zatměním Slunce na Tahiti, a zabýval se též hledáním hypotetické planety Vulcanus, která se měla nacházet v blízkosti Slunce. Editoval dva hvězdné katalogy se 4700 přesnými polohami hvězd, které se staly důležitým základem pro zajištění drah planetek, za což obdržel v roce 1906 cenu Pařížské akademie. Kromě planetek pozoroval i meteory. Zabýval se i časovými pásy a zasadil se o zavedení středoevropského času v občanském životě.\n\nPrvní Palisou objevená planetka nese jméno (136) Austria (latinský název Rakouska) a je to také vůbec první planetka objevená z území tehdejšího Rakouska-Uherska. Názvy planetek (255) Oppavia (latinský název Opavy) a (257) Silesia (latinský název Slezska) odkazují na Palisovo rodiště. \n\nDvě z Palisových planetek byly navštíveny kosmickými sondami: (253) Mathilde sondou NEAR roku 1997 a (243) Ida sondou Galileo v roce 1993.\n\nByl významným rodákem Opavy, proto bychom se s jeho jménem mohli setkat např. na naučné cyklostezce po Opavsku, na pamětní desce na Horním náměstí v Opavě. Jelikož působil hlavně ve Vídni, má i u zdejšího planetária pamětní desku. V tomto městě byl i pohřben na \nčestném místě centrálního hřbitova. Dále byly po něm pojmenovány:\nVýznamná ocenění:\n\n\n"}
{"id": "119704", "url": "https://cs.wikipedia.org/wiki?curid=119704", "title": "ISO 639", "text": "ISO 639\n\nISO 639 je jedním z mezinárodních standardů, který udává seznam kódů pro názvy jazyků.\n\nStandard ISO 639 se skládá z různě podrobných částí. Na některých částech se ještě pracuje.\n\nVydané části:\n\nISO 639-3 je nadmnožinou (co do výčtu jazyků, kódy stejné nejsou) ISO 639-1, není však nadmnožinou ISO 639-2. ISO 639-2 totiž obsahuje i kódy pro skupiny jazyků, které v ISO 639-3 nejsou. ISO 639-2 také pro některé jazyky nabízí dva kódy, jeden (B) vycházející z anglického názvu jazyka a druhý (T) vycházející z názvu jazyka v něm samém. Pro jazyky, které mají v ISO 639-2 tyto dva kódy různé, přebírá ISO 639-3 kód T.\n\n"}
{"id": "119711", "url": "https://cs.wikipedia.org/wiki?curid=119711", "title": "Ozubnicová železnice Štrba – Štrbské Pleso", "text": "Ozubnicová železnice Štrba – Štrbské Pleso\n\nOzubnicová železnice Štrba – Štrbské Pleso (lidově zvaná „zubačka“) je úzkorozchodná ozubnicová dráha na Slovensku ve Vysokých Tatrách. Byla postavena roku 1896 a zrekonstruována v roce 1970. V dolní stanici (Štrba) navazuje na hlavní trať běžné železniční sítě, v horní stanici na trať Tatranských elektrických železnic do Starého Smokovce.\n\n\nNová ozubnicová dráha po přestavbě ozubnicového systému a elektrizaci byla otevřena 12. února 1970 těsně před konáním Mistrovství světa ve sjezdovém lyžování.\n\n\nNové jednotky byly vyrobeny a dodány během rekonstrukce trati v roce 1970 švýcarskou firmou Schweizerische Lokomotiv und Maschinenfabrik (SLM). Jedná se o elektrické jednotky řady 405.95, které se skládají z hnacího vozu řady 405.95 (původní označení EMU 29.0) a řídicího vozu řady 905.95 (původní označení Ř 29.0).\n\n\n"}
{"id": "119726", "url": "https://cs.wikipedia.org/wiki?curid=119726", "title": "Carcharodontosaurus", "text": "Carcharodontosaurus\n\nRod Carcharodontosaurus („Ještěr se žraločími zuby“) byl obřím dravým (teropodním) dinosaurem, žijícím asi před 100 až 93 miliony let na severu Afriky. Byl popsán již německým paleontologem Ernstem Stromerem (mj. autorem popisu spinosaura) v roce 1931, avšak první popis zkamenělin tohoto rodu měli na svědomí vědci Charles Depéret a J. Savornin již v roce 1927. Ti však nový druh teropoda chybně přiřadili k rodovému názvu \"Megalosaurus\" (jako druh \"Megalosaurus saharicus\"). Jedná se o obřího teropoda z čeledi Carcharodontosauridae, tedy blízkého příbuzného jihoamerických gigantů - giganotosaura, tyranotitana a mapusaura. Pozůstatky holotypu (originálu) byly zničeny během 2. světové války v roce 1944, neboť se tehdy nacházely v bombardovaném mnichovském muzeu. Až v roce 1996 pak objevil vědecký tým pod vedením známého amerického paleontologa Paula Serena pozůstatky dalšího jedince tohoto druhu.\n\nDruh \"Carcharodontosaurus saharicus\" je znám ze souvrství Baharíja, Tegana a Čenini (státy Egypt, Maroko, Tunisko, Alžírsko, Libye a Niger).\n\n\"C. saharicus\" žil v období přelomu spodní a svrchní křídy (stupně apt, alb, cenoman), před přibližně 100 až 93 Ma (Ma = Mega annum; miliony let).\n\n\"Carcharodontosaurus\" byl kolosální dravec, dosahující délky asi 11-13,5 m a hmotnosti od pouhých 3 až do 8 metrických tun, což z něj dělá jednoho z největších suchozemských dravců všech dob (pro srovnání lze uvést, že největší dochovaná kostra tyranosaura zvaná \"Sue\", měří na délku 12,3 m a zaživa vážil tento jedinec asi 6 - 9 tun). Největší odhadované údaje pro exemplář druhu \"C. saharicus\" mlaví o délce 13,28 metru a hmotnosti kolem 15 125 kilogramů. Jen samotná lebka karcharodontosaura měřila kolem 1,6 metru na délku.\n\nJiž v roce 2005 publikovali paleontologové Paul Sereno a Steve Brusatte objev nového druhu tohoto rodu obřího teropoda. O dva roky později popsal Brusatte na základě fosílií lebky a cervikálních obratlů nový druh karcharodontosaura - \"C. iguidensis\". Tento druh byl podle autorů studie stejně velký, nebo dokonce ještě větší než \"C. saharicus\" (délka je odhadována až na 14 metrů, samotná lebka měří asi 175 cm). Podle jiných odhadů byl však naopak menší, a to s délkou asi 10 metrů a hmotností kolem 4000 kg.\n\n\"Carcharodontosaurus\" se objevil v dokumentu Planet Dinosaur. Největší pozornost mu byla věnována v prvním díle (Ztracený svět), kde byl spolu s dalším obřím teropodem spinosaurem hlavním tématem epizody. Objeví se také v pátém díle, kde loví mládě obřího sauropoda paralititana.\n\nStudie z roku 2015 určuje sílu čelistního stisku karcharodontosaura na 28200 newtonů. Čelistní a krční svaly dinosaura byly schopny uzvednout závaží až o hmotnosti 424 kilogramů, což je nejspíš o trochu méně než u tyranosaura.\n\n"}
{"id": "119727", "url": "https://cs.wikipedia.org/wiki?curid=119727", "title": "Rod Finwëho", "text": "Rod Finwëho\n\nRod Finwëho je ve fiktivní mytologii J. R. R. Tolkiena královský rod Noldor, jednoho ze tří zástupů elfů, kteří odešli do Valinoru. Jeho zakladatelem byl Finwë, který navštívil Valinor a který tam poté svůj lid vedl. Pozdější žal a nesváry uvnitř Finwëho domu měly hluboký dopad nejen na dějiny Noldor, ale i historii celé Středozemě.\n\nHistorie Finwëho rodu je popisována především v Tolkieně knize \"Silmarillion\", avšak jeho členové vystupují jako hlavní či vedlejší postavy i v Tolkienových dílech \"Nedokončené příběhy\" a \"Húrinovy děti\".\n\nFinwë byl prvním Velekrálem Noldor. To on mluvil před Tatyar a vyzýval je, aby opustili okolí jezera Cuiviénen a odešli žít do Valinoru. Finwë byl zabit před branami Formenosu Melkorem.\n\nFinwë byl dvakrát ženat. Poprvé s Míriel, velkou tkadlenou, která však vydala veškerou svou sílu do svého syna Fëanora, a zemřela. Valar ji již nikdy nepropustili ze síní Mandosu, a stala se společnicí Vairë, tkadleny času. Finwëho druhou ženou byla Indis z Vanyar. Jejich dětmi byli: dcera Findis, syn Fingolfin, dcera Irien Lalwen, a nejmladší syn Finarfin.\n\nFindis byla velmi blízká své matce a po smrti Finwëho spolu odešly zpět k Vanyar. Irien byla blízká Fingolfinovi, odešla s ním do vyhnanství, ale o jejím dalším osudu není nic známo.\n\nFëanor znamená Ohnivý duch. Toto jméno mu dala Míriel a ukázalo se až příliš pravdivé. Fëanor byl nejzručnější ze všech Ilúvatarových dětí, ale byl velmi prudký, a snadno se rozhněval. Fëanor nenáviděl Indis a její děti – jednou dokonce vytasil meč na svého bratra Fingolfina. Fëanorovou ženou byla Nernandel, dcera kováře Mahtana. Fëanor a Nerdanel měli sedm synů: Maedhrose, Maglora, Celegorma, Caranthira, Curufina, Amroda a Amrase. Fëanor odvedl většinu Noldor z Amanu do Středozemě poté, co mu Melkor ukradl silmarily, jeho nejlepší dílo. Přivolával na sebe věčnou tmu, pokud je nezíská zpět, a přísahal, že půjde po všech, kdo by si nárokoval silmarily. Jeho synové přísahali stejně. Fëanor pak zemřel krátce po návratu do Středozemě v bitvě pod hvězdami.\n\nFëanorovi synové pak založili svá vlastní království ve Východním Beleriandu, a několikrát se krutě pokusili získat silmarily zpět. Při těchto činech zemřeli Amrod, Caranthir, Celegorm a Curufin. Maedhros a Maglor sice skutečně získali zpět dva silmarily, ale jejich právo na ně zaniklo, takže jejich dotyk je pálil. Maedhros se pak vrhl do propasti plné ohně i se silmarilem, zatímco Maglor ho hodil do moře a poté se toulal po březích Středozemě, zpívajíc o žalu Noldor.\n\nFëanorův jediný vnuk byl Celebrimbor, který se zřekl svého otce Curufina a žil s Orodrethem v Nargothrondu. Po jeho zničení uprchl s Gil-galadem k Círdanovi na ostrov Balar a poté žili spolu v Lindonu. Celebrimbor však odvedl část svého lidu do Cesmínie, kde ukul se Sauronovou pomocí Prsteny moci. Celebrimbor byl později zabit samotným Sauronem a prsteny ukradeny.\n\nPo Fëanorově smrti Maedhros odmítl stát se Velekrálem Noldor a přenechal tento titul svému strýci Fingolfinovi. Ten, stejně jako většina rodu, odešel do vyhanství. Fingolfin byl manželem Anairë a s ní otcem čtyř dětí – Fingona, Turgona, dcery Aredhel a Argona. Fingolfin byl králem Hithlumu na severu Středozemě a podle Silmarilionu byl \"„nejsilnější, nejudatnější a nejstálejší z noldorských pánů“\". Fingolfin zemřel po Dagor Bragollachu, když vyzval Morgotha na souboj muže proti muži.\n\nFingon se poté stal Velekrálem a pánem Hithlumu. Fingon byl největším válečníkem z elfů, a měl velmi prudkou povahu. Mezi jeho nejslavnější momenty patří záchrana Maedhrose z Thangorodrim či jeho mnohá vítězství nad skřety. Fingon vedl polovinu vojsk Svobodných národů do bitvy nespočetných slz, ale nezachoval se takticky a nechal se vyprovokovat k zbrklému opuštění pozic. Byl poté obklopen balrogy a zabit.\n\nTurgon byl nejmoudřejším noldorským princem. Byl oblíbencem Ulma a zpočátku přítelem Finroda Felagunda. Ulmo mu ve snu zjevil údolí Tumladen, kde Turgon založil skryté město Gondolin. Turgonovo město bylo posledním noldorským královstvím, které odolávalo, ale Turgon zpyšněl, a nevyslyšel Ulmovy rady, aby obracel pozornost na západ (přestože zpočátku tak činil) a jeho město bylo vinou zrady dobyto. Turgonova manželka Elenwë zemřela při přechodu Helcaraxë, a zanechala jedinou dceru Idril. Tu později Turgon provdal za smrtelného muže, Tuora, a narodil se jim syn Eärendil. Když Tuor zestárl, společně s Idril se nalodil na loď a zmizel z příběhů. Později se soudilo, že Tuor byl připočten k Prvorozeným (na rozdíl od Lúthien a Arwen, které si zvolily smrtelný osud)\n\nËarendil Požehnaný po útěku z Gondolinu žil u Ústí Sirionu, kde se oženil s jinou půlelfkou, Elwing, která byla nositelkou silmarilu. Eärendil byl největší mořeplavec z písní a často plul po dosud neprobádaných mořích. Když Fëanorovi synové zničili Přístavy, byl pryč. Eärendil a Elwing pak spolu dopluli až do Valinoru, kde jako vyslanci Dvou plemen mluvili o žalu Středozemě a vyburcovali Valar do války hněvu. \n\nSyny Eärendila a Elwing byli Elros a Elrond. Eärendil, Elwing a Elrond si zvolili úděl elfů, ale Elros se rozhodl být souzen s lidmi, a stal se prvním králem Númenoru. Z jeho krve vzešli králové Númenoru, pánové z Andúnië, králové Gondoru a Arnoru a náčelníci Dúnadanů.\n\nElrond žil zprvu v Lindonu, ale byl vyslán Gil-galadem na pomoc Celebrimborovi do Eregionu, když jej napadl Sauron. Elrond však přišel příliš pozdě a Celebrimbor již byl mrtev. Elrond sebral jeho lid a založil Imladris, poslední domácký dům, známější jako Roklinka. Elrond se oženil s Galadrielinou dcerou Celebrían a byli rodiči Elladana, Elrohira, a Arwen Večernice. \n\nElladan a Elrohir byli přáteli hraničářů a po Elrondově odplutí zůstali ve Středozemi s dědečkem Celebornem. Není jasné, zda odpluli s ním, či zůstali navěky ve Středozemi. Jejich sestra Arwen Večernice byla nejkrásnější elfkou od časů Lúthien Tinúviel. Zamilovala se do Aragorna II., Elrosova dědice, a určila si smrtelný osud. Stala se pak královnou Obnoveného království a matkou královské linie\n\nAredhel Bílá byla jedinou dcerou Fingolfina. Byla si blízká s Turgonem a jeho ženou Elenwë, žila s ním v Nevrastu a později i v Gondolinu. Tam si však připadala jako ve zlaté kleci, a tajně odjela za Fëanorovými syny, zabloudila však v lese Nan Elmoth, kde si ji vzal za ženu temný elf Eöl. Aredhel mu porodila syna Maeglina, s kterým později uprchla do Gondolinu. Eöl je však sledoval a v Gondolinu se pokusil Maeglina zabít. Aredhel však skočila do rány a zemřela na následky (šíp byl otráven).\n\nMaeglin zůstal v Gondolinu, kde se zamiloval do Idril. Získal přízeň všech včetně krále, ale kromě Idril. V bitvě nespočetných slz nechtěl zůstat v Gondolinu jako regent a odešel bojovat s králem. Vedl v Gondolinu Dům krtka, a doloval i za hranicemi Gondolinu. Jednou byl přistižen Morgothovými špehy a vyzradil mu Gondolin. Byl zabit Tuorem.\n\nNejmladším Fingolfinovým dítětem byl Argon. Když byl zástup elfů příchozích z Helcaraxë napaden v Bitvě pod hvězdami, Argon vyrazil skřetům vstříc a byl zabit. \n\nFinarfin byl nejmladším dítětem Finwëho. Ze všech jeho synů byl také srdcem nejmoudřejší. Byl manželem Eärwen z Labutího přístavu Alqualondë, proto po Zabíjení rodných opustil se svým lidem zástup Noldor a vrátil se do Tirionu, kde získal odpuštění Valar a stal se králem Noldor. Dětmi Finarfina a Eärwen jsou Finrod Felagund, Angrod, Aegnor a Galadriel.\n\nFinrod Felagund byl nejsvětlejším z Noldor, byl pánem Nargothrondu. Kdysi mu byl Barahirem zachráněn život a Finrod poté přísahal, že to Barahirovu domu oplatí. Když za ním přišel Beren, vydal se s ním za silmarilem. Byl však zajat Sauronem, uvězněn a později i zabit. Ironicky se to stalo ve věži Minas Tirith, kterou nechal sám postavit. V Silmarilionu je naznačeno, že později se Finrod znovu obživl a oženil se s Amarië z Vanyar. Gildor Inglorion může být jeho synem. \n\nAngrod a Aegnor byli pány Dorthonionu a zemřeli v bitvě náhlého plamene. Angrod byl ženat s Edhellos a byl otcem Orodretha. Aegnor nebyl ženat, ale byl zamilován do smrtelné ženy Andreth.\n\nOrodreth byl zprvu pánem Minas Tirith, později Nargothrondu. Nebyl příliš válečnicky založen. Při vzpouře Noldor stejně jako dědeček Finarfin mluvil pro otálení. Se svou nejmenovanou ženou byl otcem Finduilas a Ereiniona Gil-galada. Společně se svou dcerou Finduilas a mnoha jinými zemřel při zániku Nargothrondu. Finduilas byla zamilovaná do Túrina Turambara.\n\nGil-galad byl posledním Velekrálem Noldor. Ve válkách prvního věku měl pramalý podíl a dlel s Círdanem na ostrově Balar, později v Lindonu. Zemřel v souboji se Sauronem na svazích Hory osudu. Gil-galad nebyl ženat a neměl děti.\n\nGaladriel toužila odejít do Středozemě, neúčastnila se však vzpoury proti Valar. Žila s Melian v Doriathu, kde se vdala za Celeborna, a později s ním překročila Modré hory a žila v Lothlórienu. Jako jediná z těch, co vedli Noldor do vyhnanství, přežila válku hněvu (pokud se nepočítá Maglor). Byla matkou Celebrían, ženy Elrondovy.\n\n\n"}
{"id": "119732", "url": "https://cs.wikipedia.org/wiki?curid=119732", "title": "Elephunk", "text": "Elephunk\n\nElephunk je třetí řadové album americké skupiny The Black Eyed Peas, které vyšlo v roce 2003 a zaznamenalo první větší komerční úspěch této formace. Album se usadilo na 14. místě Billboard 200, bylo dvakrát platinové a prodalo se 8,5 milionu kusů.\n\nOd vydání předchozího alba \"Bridging the Gap\" nastala v kapele jedna změna, přišla zpěvačka Stacy Ferguson.\n"}
{"id": "119740", "url": "https://cs.wikipedia.org/wiki?curid=119740", "title": "Znělec", "text": "Znělec\n\nZnělec (též fonolit) je výlevná magmatická hornina světle šedé až nazelenalé barvy. Samotný název ve většině jazyků vyjadřuje vlastnost horniny vydávat při poklepání zvuk, tedy znít. Obvykle obsahuje značný podíl živcových hornin a živce (s větším obsahem alkalických prvků), v menší míře plagioklasy. Název souvisí s tím, že při úderu znělcové kameny vydávají znělý zvuk. Používá se mj. pro výrobu dlažby, lze jej použít i pro výrobu tmavého znělcového skla.\n\nRozpadá se tence deskovitou odlučností. Těží se pro štěrk.\n\nZnělec je neobvyklý v tom, že se formuje z vysoce křemičitě nenasycených tavenin při nízkém stupni částečného tavení (méně než 10 %) vysoce hliníkových hornin zemské kůry jako je tonalit, monzonit a přeměněné horniny. Slabé natavení takových hornin uvolňuje hliník, draslík, sodík a vápník tavením živce s účastí mafických minerálů. Tavenina je podsycená oxidem křemičitým (křemenem), tj. ztuhlá hornina neobsahuje krystaly křemene.\n\nVýskyt znělce je spojen s několika druhy geologických procesů a tektonických jevů, které mohou vést k tavení s potřebnými vlastnostmi. Patří sem pevninský vulkanismus horkých skvrn, jaký se může formovat nad plášťovými plumami přikrytými tlustou pevninskou zemskou kůrou. Žuly typu A a zásadité vulkanické provincie se obvykle spojují se znělcem. Znělce mohou také vznikat částečným tavením spodních žulových desek v kolizních orogénních zónách.\n\n\n"}
{"id": "119742", "url": "https://cs.wikipedia.org/wiki?curid=119742", "title": "Jezero svaté Kláry", "text": "Jezero svaté Kláry\n\nJezero svaté Kláry ( ) je jezero v Severní Americe v systému Velkých jezer, které se nachází mezi Huronským a Erijským jezerem. Jezerem prochází státní hranice mezi Kanadou (Ontario) a USA (Michigan). Má rozlohu 1114 km². Je 42 km dlouhé a maximálně 37 km široké. Průměrně je hluboké 3 m a dosahuje maximální hloubky 8,2 m. Objem vody činí 4 km³. Leží v nadmořské výšce 175 m.\n\nDo jezera ústí řeka svaté Kláry a odtéká řeka Detroit.\n\nJezero je součástí vodní cesty přes Velká jezera a za tím účelem byla vybudovaná přes jezero lodní trasa hluboká 7,6 m.\n\nU odtoku řeky Detroit leží města Detroit (USA) a Windsor (Kanada).\n"}
{"id": "119761", "url": "https://cs.wikipedia.org/wiki?curid=119761", "title": "Velký Belt", "text": "Velký Belt\n\nVelký Belt ( ) je prostřední z Dánských úžin, které spojují Baltské moře a průliv Kattegat. Nachází se mezi ostrovy Lolland a Sjælland na východě a Langeland a Fyn na západě. Je 120 km dlouhý a minimálně 11 km široký. Maximální hloubka je 58 m a minimální hloubka 15 m. Zamrzá v tuhých zimách.\n\nV průlivu se nacházejí ostrovy Sprogø, Agersø, Romsø, Musholm, Omø.\n\nŽelezniční trajekt spojoval Nyborg na \"Fynu\" s Korsørem na \"Sjællandu\". Od roku 1997 vede mezi oběma městy přes průliv most (železnice vede do poloviny po mostě a v druhé části podmořským tunelem).\n\n"}
{"id": "119763", "url": "https://cs.wikipedia.org/wiki?curid=119763", "title": "Because of You", "text": "Because of You\n\nBecause of You (Kvůli tobě) je v pořadí čtvrtý singl z alba Breakaway americké pop rockové zpěvačky Kelly Clarkson.\n\nBecause of You napsala Clarkson společně s Benem Moodym a Davidem Hodgesem. Píseň je jednou z nejosobnějších jakou Clarkson kdy napsala, původní text vznikl, když ji bylo šestnáct a odvíjel se od její emocionální bolesti, kterou tehdy prožívala. Svůj smutek se snažila řešit skrze Boha, kdy mu vyznávala i svou úctu. Tehdy ještě netušila, že píseň se stane celosvětovým hitem.\n\nO pár let později tuto píseň upravila za pomoci Hodgese a Moodyho. Chtěla vědět jestli tato píseň je dobrá pro její tehdy připravované album Breakaway, jim se ale text moc nezamlouval, proto jej s její pomoci přepsali. V této emocionální autobiografické hymně Clarkson zpívá o problémech v rodině.\n\nStejně jako videoklip k písni Behind These Hazel Eyes, rozhodla se Clarkson tak trochu léčit své bolístky, režisérské taktovky se uchopil světově známý Vadim Perelman.\nDěj videoklipu je podle skutečné události, máme tak možnost nahlédnout do problémového dětství Clarskon. Než bylo video vytvořeno, musela Clarskon získat svolení rodičů k natočení autobiografických scén.\nVideoklip začíná odpolední scénou kdy Clarkson se svým manželem mají hádku, ten v afektu uchopí rodinnou fotografii a chce ji rozbít v tom se zmrazí čas a jediný, kdo se může hýbat je Kelly Clarkson. Koukne se přes práh a vidí sebe samou jako malou holčičku.\n\nRuku v ruce prochází spolu bolestivé momenty jejího dětství, vidí jak její otec vyvolal hádku u večeře, vidí matku jak bere prášky na uklidnění a opět otce, který se jí vůbec nevěnuje a ignoruje ji.\nBod zlomu nastává, kdy se rodiče pohádají a otec se sebere a opustí rodinu. Naplněna vzpomínkami z dětství se vrátí do chvíle, kdy se její manžel pokoušel rozbít fotografii, vezme mu ji a udobří se.\n\nV roce 2007 Kelly Clarkson natočila country verzi této písně jako duet s Rebou McEntire. Za to získala nominaci na Grammy Award za Nejlepší country duet. Píseň se nachází na alba Reby McEntire .\n\nV americké hitparádě píseň skončila na 50. místě, v kanadské hitparádě na 36. místě a v americké country hitparádě na 2.\n\nVideoklip zachycuje Clarkson i McEntire jako zpěvačky v 30. letech 20. století.\n"}
{"id": "119765", "url": "https://cs.wikipedia.org/wiki?curid=119765", "title": "Seznam jezer v Tádžikistánu", "text": "Seznam jezer v Tádžikistánu\n\nTádžická jezera (tádžicky jezero - \"-кул\"). V Tádžikistánu je soustředěno 72 % všech jezer, která náleží do povodí Amudarji. Celkem je v \"Tádžikistánu\" 1449 jezer o celkové ploše 716 km². Jsou to především obrovské zásobárny sladké čisté vody.\n\nSeznam zachycuje v tabulce jezera bez tádžických přehrad seřazen podle rozlohy.\n"}
{"id": "119769", "url": "https://cs.wikipedia.org/wiki?curid=119769", "title": "Seznam planetek 129501-129750", "text": "Seznam planetek 129501-129750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "119772", "url": "https://cs.wikipedia.org/wiki?curid=119772", "title": "Seznam planetek 129751-130000", "text": "Seznam planetek 129751-130000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119773", "url": "https://cs.wikipedia.org/wiki?curid=119773", "title": "Seznam planetek 130001-130250", "text": "Seznam planetek 130001-130250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119774", "url": "https://cs.wikipedia.org/wiki?curid=119774", "title": "Seznam planetek 130251-130500", "text": "Seznam planetek 130251-130500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119775", "url": "https://cs.wikipedia.org/wiki?curid=119775", "title": "Seznam planetek 130501-130750", "text": "Seznam planetek 130501-130750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119778", "url": "https://cs.wikipedia.org/wiki?curid=119778", "title": "PEMEX", "text": "PEMEX\n\nPEMEX je zkratka pro mexickou státní společnost Petroleos Mexicanos. Jde o naftařskou společnost spravující těžbu a distribuci nafty a plynu, těženého na území Mexika a v Mexickém zálivu ve výsostných vodách Spojených států mexických. Tato společnost byla založena v roce 1938. Její hlavní sídlo je v hlavním městě v budově \"Centro Administrativo Pemex\".\n\n"}
{"id": "119781", "url": "https://cs.wikipedia.org/wiki?curid=119781", "title": "Jílek", "text": "Jílek\n\nJílek (\"Lolium\") je rod trav z čeledi lipnicovitých (\"Poaceae\"). Jedná se o jednoleté, dvouleté až vytrvalé byliny. Jsou trsnaté, stébla vystoupavá až přímá. Listy jsou ploché, na vnější straně listu se při bázi nachází jazýček. Květy jsou v kláscích, které jsou přisedlé a tvoří dvouřadý lichoklas. Klásky jsou zploštělé, úzkou hranou k vřetenu přitisklé, zpravidla vícekvěté (nejčastěji 3–20 květů). Na bázi klásku je jen 1 pleva, dolní z plev chybí, jen vrcholový klásek má 2 plevy. Pluchy jsou blanité až pergamenové, bez osin nebo s osinami. Plušky jsou úzce kýlnaté a brvité. Plodem je obilka. Rod je rozšířen v Evropě, Asii i Severní Americe, ale zdomácnělý je i jinde.\n\nOd roku 2001 je vysazován kvůli své víceletosti na tenisové dvorce slavného Wimbledonu.\n\nRod jílek (\"Lolium\") je příbuzný rodu kostřava (\"Festuca\"). Proto se také vytvářejí mezirodoví kříženci, hybridní rod se jmenuje ×\"Festulolium\". Nejznámější je kříženec mezi kostřavou luční a jílkem vytrvalým (\"Festuca pratensis\" × \"Lolium perenne\"), který se jmenuje ×\"Festulolium loliaceum\" a kříženec mezi kostřavou luční a jílkem mnohokvětým (\"Festuca pratensis\" × \"Lolium multiflorum\"), který se jmenuje ×\"Festulolium braunii\". Kříženci zpravidla vypadají jako jílek, ale mají spodní klásek či klásky stopkaté. Jsou často uměle přisévány do kulturních luk.\n\nV České republice můžeme vidět v současnosti jen 2 druhy z rodu jílek. Velmi hojný je jílek vytrvalý (\"Lolium perenne\"), který obsazuje krátkostébelné louky, často sešlapované. Jílek mnohokvětý (\"Lolium multiflorum\") bývá robustnější a má osiny. Je to druh hojně přisévaný do kulturních produkčních luk. Další 2 druhy v České republice kdysi rostly, ale už je dlouho nikdo nenašel, proto jsou považovány za nezvěstné — A2. Jsou to jílek oddálený (\"Lolium remotum\"), což byl plevel ve lnu, a jílek mámivý (\"Lolium temulentum\"), což byl plevel v jarním obilí, zvaný kdysi též matonoha.\n\n\n\n \n"}
{"id": "119787", "url": "https://cs.wikipedia.org/wiki?curid=119787", "title": "Lémnos", "text": "Lémnos\n\nLémnos (druhý pád \"Lemnu\", řecky: Λήμνος) je ostrov na severu Egejského moře patřící Řecku. Spolu s okolními malými neobydlenými ostrůvky tvoří stejnojmennou obec. Spolu s ostrovem Agios Efstratios ležícím na jihozápadě je součástí stejnojmenné regionální jednotky.\n\nV obci žilo v roce 2011 16 992 obyvatel. Obec Lémnos se člení na čtyři obecní jednotky, které se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\nRozloha ostrova a obce čítá 476 km². Ostrov má z velké části hornatý charakter, avšak nalezneme zde i úrodné nížiny. Nejvyšší horou je Vigla dosahující nadmořské výšky 434 m.\n\nNejvýznamnější města jsou Myrina s 5711 obyvateli na západním pobřeží a Moudros s 974 obyvateli na východním. Hlavní město Myrina je důležitým obchodním centrem, díky svému významnému přístavu.\n\nNa ostrově panuje středomořské klima s mírnými zimami. Podzimní období je charakteristické silným větrem.\n\nHorský terén je využíván zejména jako pastviny pro ovce. Z plodin se četně vyskytují morušovníky a ovocné stromy. Nejsou zde vhodné podmínky pro pěstování oliv. Na ostrově se nachází několik pláží. Ostrov je ideálním cílem pro cestovní ruch. Díky své strategicky významné poloze v Egejském moři se na ostrově nachází řecká vojenská základna.\n\nPůvodně byl ostrov zřejmě osídlen Thráky a o jeho rané historii je známo velice málo. Existuje nález hrobky s písemným pozůstatkem dokumentující lemnoštinu (jazyk Lemnojců), který vykazuje četné podobnosti s jazykem Etrusků.\n\nOkolo roku 800 př. n. l. byl ostrov dobyt Řeky, kteří byli ovšem po cca 100 letech na čas vytlačeni a svoji mocenskou pozici zde opět upevnili až okolo roku 600 př. n. l.. Ostrov poté patřil Athénám a po celé helénské období sdílel svůj osud s Řeckem.\n\nRoku 1657 byl ostrov obsazen Turky a až roku 1921 byl v rámci 1. balkánské války opět sjednocen s Řeckem.\n\n30. října 1918 bylo v Mudrosu podepsáno příměří mezi Spojenci a osmanskou říší, jež na Blízkém východě ukončilo válečné akce 1. světové války.\n\nV řecké mytologii je ostrov Lémnos domovem řeckého boha ohně Héfaista a nalézá se zde jeho pověstná dílna.\n\n"}
{"id": "119809", "url": "https://cs.wikipedia.org/wiki?curid=119809", "title": "Mrvka", "text": "Mrvka\n\nMrvka (\"Vulpia\") je rod trav, tedy z čeledi lipnicovitých (\"Poaceae\"). Jedná se zpravidla o jednoleté, vzácně dvouleté byliny. Jsou trsnaté, vytváří jen vnitropochevní výběžky. Listy jsou ploché, úzké a za sucha svinuté, na vnější straně listu se při bázi nachází jazýček, do 1 mm délky. Květy jsou v kláscích, které tvoří jednostrannou latu, někdy hroznovitou. Stopky klásků jsou na konci kyjovitě ztlustlé, vřeteno klásků je za zralosti rozpadavé. Klásky jsou zprvu tenké, po odkvětu nahoře rozšířené, zpravidla vícekvěté (nejčastěji 3-12 květů). Na bázi klásku jsou 2 plevy, které jsou však velmi nestejné, dolní je velmi malá. Pluchy jsou suchomázdřité, dlouze osinaté. Plušky jsou dvouklané. Plodem je obilka, která okoralá a úzce elipsoidní.\n\nV České republice rostou jen 2 druhy z rodu mrvka. Oba rostou na píscích. Běžnější je mrvka myší ocásek (\"Vulpia myuros\"). Hlavně Z a J Čechách rostla v minulosti roztroušeně také mrvka sveřepovitá (\"Vulpia bromoides\"), která patří mezi kriticky ohrožené druhy – C1. V současnosti je recentní výskyt mrvky sveřepovité v oblasti J a Z Čech znám patrně jen u Domažlic. Jen velmi vzácně jsou při železnici zavlékány další 2 druhy původem ze Středozemí: mrvka ligurská (\"Vulpia ligurica\") a mrvka brvitá (\"Vulpia ciliata\")\n\nKvětena ČR: 9 díl\n"}
{"id": "119816", "url": "https://cs.wikipedia.org/wiki?curid=119816", "title": "Chris Sawyer", "text": "Chris Sawyer\n\nChris Sawyer je skotský nezávislý vývojář počítačových her se zaměřením na stavební/strategické/simulační hry. Má titul v oboru „informatika a mikroprocesorové systémy“.\n\nDo počítačového průmyslu přišel v roce 1983, kdy psal hry v programovacím jazyce pro stroje Z80 na domácím počítači Memotech MTX. Poté programoval pro domácí počítač řady Amstrad CPC.\nOd roku 1988 do 1993 pracoval na konverzi her z Amigy pro PC a podílel se na několika populárních hrách, jako Virus (1989), Campaign (1992), Birds of Prey (1992), Dino Dini's Goal (1993) a Frontier Elite 2 (1993).\n\nOd roku 1993 vyvíjí Chris hry na PC, první z nich byl Transport Tycoon, vydaný pod křídly firmy Microprose v roce 1994. Verze hry \"World Editor\" následovala v polovině roku 1995, následována zdokonalením s názvem Transport Tycoon Deluxe koncem roku 1995.\nChrisův druhý velký projekt byla hra RollerCoaster Tycoon, vydána firmou Hasbro Interactive počátkem roku 1999, následována dvěma datadisky Added Attractions/Corkscrew Follies koncem roku 1999 a Loopy Landscapes v září 2000. \nRollerCoaster Tycoon 2 byl vydán zanednlouho prostřednictvím firmy Infogrames Interactive v roce 2002.\nDlouho očekávané pokračování hry Transport Tycoon, Chris Sawyer's Locomotion, byla dokončena a vydána firmou Atari v říjnu 2004.\n\nChris programuje v MS Macro Assembler (např. RollerCoaster Tycoon je z 99 % napsán v x86 assembleru/strojovém kódu), MS Visual C, DirectX a v dalších nástrojích. Na tvorbu 3D a 2D grafiky používá různé modelovací, renderovací, a kreslící balíky, včetně Lightwave, Raydream Studio, DeBabelizer Pro, Adobe Photoshop, Paint Shop Pro, Deluxe Paint, Pro Motion, Painter, True Space, Corel Draw a Meta Creations Poser.\n\nSvé vzdělání získal v osmdesátých letech na Strathclyde University.\n\n"}
{"id": "119818", "url": "https://cs.wikipedia.org/wiki?curid=119818", "title": "Cikánka I", "text": "Cikánka I\n\nNárodní přírodní památka Cikánka I se nachází na horních svazích Radotínského údolí a na přiléhající náhorní plošině nad sliveneckými lomy Na Cikánce. NPP Cikánka I a PP Cikánka II byly vyhlášeny jako dvě samostatná chráněná území, nicméně ve vyhlášce je uvedeno pouze jedno chráněné území bez číselného rozlišení, což vede k občasnému zaměňování.\n\nDůvodem pro vyhlášení této NPP byla snaha o ochranu teplomilných skalních stepí na největším území tohoto typu v Praze.\n\nPodklad tvoří vápencové vrstvy pražského souvrství (stupeň prag spodního devonu a stupeň zlíchov spodního devonu), které však nevystupují až na povrch a jsou odkryty v blízkých lomech Na Cikánce.\n\nÚzemí pokrývala původně šípáková lesostep, po odlesnění a vlivem pastvy vznikla náhradní teplomilná travinná a keřnatá společenstva. Vyskytují se zde typické druhy rostlin skalních stepí jako je například ostřice nízká, čekanice porýnská, kostřava žlábkatá, kostřava walliská, kavyl Ivanův, sasankovka lesní, chrpa chlumní, prvosenka jarní, koniklec luční český, kavyl vláskovitý a ožanka kalamandra.\n\nÚzemí NPP je významným útočištěm teplomilných druhů bezobratlých - z motýlů se zde vyskytuje otakárek fenyklový a přástevník medvědí. Z obratlovců se zde běžně vyskytuje ještěrka obecná a vzácně ještěrka zelená. Z ptáků hnízdí např. linduška lesní, budníček menší, ťuhýk obecný a skřivan polní.\n\nV současnosti se zde provádějí asanační zásahy k zamezení zarůstání území křovinami a v budoucnu se plánuje zavést i extenzivní pastvu.\n\n"}
{"id": "119821", "url": "https://cs.wikipedia.org/wiki?curid=119821", "title": "Wolfenstein 3D", "text": "Wolfenstein 3D\n\nWolfenstein 3D je počítačová hra z dílny firmy id Software, vydaná v roce 1992 firmou Apogee. Jedná se o jednu z prvních známějších 3D akčních her z „vlastního pohledu“, která se dostala do povědomí hráčů.\n\nPříběh hry je situován do roku 1943. Hráč se dostane do role spojeneckého špiona \"Williama „B. J.“ Blazkowicze\" a je vyslán na důležitou misi do nacistické pevnosti \"Castle Hollehammer\". Má za úkol odhalit tajný program Třetí říše s krycím názvem \"Operation Eisenfaust (Operace Železná pěst)\". Mělo by se jednat o snahu nacistů vytvořit dokonalou armádu. Doneslo se, že v pevnosti působí ďábelský Dr. Schabbs, vyvíjející technologii pro sestavení nelítostné armády složené ze zabitých vojáků. Blazkowicz je během akce zajat a uvězněn.\nB. J. v průběhu \"první\" epizody odstraní vězeňského dozorce Hanse Grosseho a z děsivého vězení uteče.\nV Epizodě \"druhé\" se dozví, že operace Eisenfaust opravdu existuje. Na jejím konci eliminuje ďábelského Dr. Schabbse, a tak i hrozbu v podobě geneticky modifikovaných vojáků.\nVe \"třetí\" epizodě se B. J. dostává na metu nejvyšší – musí zabít samotného vůdce.\n\nVe hře má B. J. k dispozici celkem čtyři zbraně, z nichž dvě získá až v průběhu hry. Do všech zbraní se používá stejný typ munice:\n\nKaždá z epizod obsahuje 10 úrovní (9 obyčejných a jednu skrytou, přístupnou pouze přes tajnou místnost) a na konci každé z nich na hráče čeká boss, tj. několikrát silnější a odolnější nepřítel, jehož eliminace je nutná k dokončení epizody. Původní hra měla epizody 3 – \"Escape from Wolfenstein\" (útěk z Wolfensteinu) s finálním bossem Hanse Grossem, \"Operation Eisenfaust\" (Operace Eisenfaust) s doktorem Schabbsem na konci a \"Die, Fuehrer, Die!\" (Zemři, vůdče, zemři!) s trojí podobou Hitlera na konci – několika duchů, vůdce ve futuristickém brnění a nakonec Hitlera v jeho oblíbeném obleku.\n\nPouze první epizoda byla shareware, tzn. volně šiřitelná. Zbylé dvě si musel hráč dokoupit. Časem přibyly 3 další epizody, \"The Nocturnal Missions\", opět ve formě dokoupitelného softwaru – \"Dark Secret\" (Temné tajemství) s konečným nepřítelem Ottem Giftmatcherem, \"Trail of the Madman\" (Stezka šílence) s ošklivou matronou Gretel Grosse, sestrou Hanse Grosseho jako závěrečnou překážkou a nakonec šestá epizoda, \"The Confrontation\" (Konfrontace), v jejímž závěru se hráč setká s Generálem Fettgesichtem.\n\nHra byla z důvodů zobrazování nacistické tematiky (hákové kříže, podobizny Hitlera) v Německu postavena mimo zákon. A to jak její prodej, tak její dovezení ze zahraničí. Německo všeobecně, jako de facto jediný stát Evropy, má zákony cenzurující herní obsah. Německé verze hry musí mít cenzurované vulgarismy, zcenzurovanou krev a případné mrzačení nepřátel a podobně. Většina odborníků tento postoj považuje za směšný, podle nich se jedná jen o politické machinace před volbami (viz poslední odkaz pod článkem).\n\nWinner of 3 Shareware industry awards, včetně People's choice award.\n\nHra byla v roce 1992 dále oceněna:\n\n\n\nVolitelné příslušenství\n\n"}
{"id": "119823", "url": "https://cs.wikipedia.org/wiki?curid=119823", "title": "Clostridium", "text": "Clostridium\n\nClostridium je rod bakterií volně žijících hlavně v mírně kyselých půdách. Zahrnuje anaerobní, sporulující, mezofilní, G+ tyčinkovité bakterie o průměrných rozměrech 1 x 8 μm.\n\nBakterie mají tvar velkých tyčinek, širších než 0,5 μm. Robustnější formy jsou široké i 2 μm. Délka je u některých druhů až 30 μm (\"Clostridium septicum\"). Jsou pohyblivé, mají bičíky uložené kolem celé buňky (tzv. peritrichia). Charakteristická je tvorba endospor, které jsou oválné i kulaté a vyklenující se z buňky. Říká se, že spora \"bubří tyčinku\".\n\nVýskyt \"Clostridií\" je hojný v půdách, kde se podílí na hnilobných procesech. Dále je nacházíme ve vodách, při kontrole čistoty pitné vody je výskyt těchto bakterií mezní hodnotou. Také v prachu a někdy kontaminují potraviny. \"Clostridium\" se též minoritně vyskytuje jako epifytní mikroflóra na rostlinách, kde produkuje kyselinu máselnou. Clostridium se též vyskytuje jako amylolytická bakterie v bachoru a je součástí střevní mikroflóry i u jiných živočichů.\n\nPro růst každé bakterie je důležitý redoxní potenciál prostředí, ten zodpovídá mj. za správnou funkci enzymatických dějů, resp. oxido-redukčních procesů v buňce. Pro \"Clostridie\" je typický růst v prostředí o nízkém redoxním potenciálu. Bakterie mají bohatou enzymatickou výbavu, která umožňuje kvasit sacharidy za tvorby široké škály produktů. Rod \"Clostridium\" také Fixuje vzdušný dusík, dovedou rozkládat bílkoviny a energii získávat máselným kvašením, toho se využívá při průmyslové produkci kyseliny máselné. Některé druhy jsou schopny využít jako zdroj energie puriny a pyrimidiny. Mezi další neméně důležité enzymy patří superoxiddismutasa, peroxidasa a katalasa, které neutralizují kyslíkové radikály a jiné škodliviny vzniklé oxidačními procesy za přítomnosti kyslíku. Proto jsou tyto bakterie schopny přežít i v prostředí kyslíkem obohaceným, nikoliv přílišně. Přežití je pouze dočasné, po delší době bakterie mohou zanikat, neboť účinnost těchto enzymů je oproti typicky aerobním bakteriím výrazně nižší. Růst \"Clostridií\" je proto výhodný pouze v anaerobním prostředí. I pro klíčení spor je nutné prostředí bez kyslíku.\n\nBakterie také produkují toxiny. Jen několik málo druhů je schopno tvořit toxiny smrtelně nebezpečné pro člověka i jiná zvířata. Mezi ně patří botulotoxin, tetanický toxin. Mezi nejčastější postižení těmito toxiny patří neurotoxikózy, sepse, nekrotizující infekce měkkých tkání a enterotoxikózy.\n\n\n"}
{"id": "119824", "url": "https://cs.wikipedia.org/wiki?curid=119824", "title": "Bacillus", "text": "Bacillus\n\nBacillus je rovná grampozitivní sporulující tyčinkovitá bakterie o velikosti 1x4 μm, z čeledi \"Bacillaceae\". Bakterie rodu \"Bacillus\" se využívají hlavně v medicíně, kde produkují antibiotika. Tvoří bělavé až hnědavé nepravidelné kolonie buněk. Tyto bakterie jsou aerobní, nebo fakultativně aerobní. Spory jsou teplotně rezistentní teplotě 120 °C po dobu 30 minut. Optimální pH je 5,5-8,5. Stejně jako \"Clostridium\" tvoří asi do 10 % epifytních bakterií na rostlinách. Tato bakterie je též známá pro produkci fytoalexinů, látek působících stimulačně, nebo inhibičně na růst rostlin. Spolu s Deuteromycétami je obsažen v seně. To souvisí i s úpravou siláže, kdy se za určitých podmínek po očkování BMK přidávají další bakterie jako zdroj hydroláz. Je to právě \"Bacillus\", nebo též \"Aspergillus\".\n\n\n"}
{"id": "119825", "url": "https://cs.wikipedia.org/wiki?curid=119825", "title": "Azotobacter chroococcum", "text": "Azotobacter chroococcum\n\nAzotobacter chroococcum je diazotrofní nesymbiotická bakterie z rodu \"Azotobacter\". Vyskytuje se v půdě a ve vodě. Je to pleomorfní pohyblivá gramnegativní tyčinka o průměru 2-5 μm. K pohybu jí slouží peritrichní bičíky. Je aerobní a mezofilní. Na agaru roste ve formě kulovitých buněk, jednotlivě nebo ve shlucích zabalené ve slizu. Tvoří hnědý pigment melanin. Fixuje okolo 10 mg vzdušného dusíku na 1 g spotřebovaných látek (glukóza, alkoholy, organické kyseliny). Vyžaduje přítomnost molybdenu a selektuje se pomocí Ashbyho agaru. Optimální růstové pH je 7-7,5.\n"}
{"id": "119826", "url": "https://cs.wikipedia.org/wiki?curid=119826", "title": "Azotobacter", "text": "Azotobacter\n\nAzotobacter je rod gramnegativních pleomorfních bakterií. Jsou to nesymbiotické, vzdušný dusík fixující bakterie, které se vyskytují volně v půdě s vyšším obsahem organických látek.\n\nBakterie rodu \"Azotobacter\" jsou pleomorfní, to znamená, že jednotlivé buňky mají různou velikost i tvar. Buňky bývají 2-10 µm dlouhé a 1-2 µm široké, barví se gramnegativně. Některé druhy mají bičíky a jsou pohyblivé.\n\nStaré buňky tvoří dvojlomné, tlustostěnné cysty z polysacharidů, ve kterých dokážou přežít nepříznivé podmínky, i když tyto cysty nejsou tak odolné jako endospory grampozitivních bakterií.\n\nJsou to mezofilní, aerobní bakterie fixující nesymbioticky vzdušný dusík. Vytvoří 15-20 mg dusíku na 1 g substrátu (glukóza, alkoholy, organické látky). Přijímá škrob.\n\n"}
{"id": "119827", "url": "https://cs.wikipedia.org/wiki?curid=119827", "title": "Γ-Hydroxymáselná kyselina", "text": "Γ-Hydroxymáselná kyselina\n\nγ-Hydroxymáselná kyselina (γ-hydroxybutyrát, zkráceně GHB, sůl se také označuje jako oxybát nebo oxybutyrát) je bezbarvá hydroxykyselina bez zápachu a slané chuti, která se přirozeně vyskytuje v lidském těle. Mimoto se uměle vyrábí v malém množství jako lék pro pacienty trpící narkolepsií a je zneužívána jako omamná látka s nebezpečnými vedlejšími účinky.\n\nγ-Hydroxybutyrát vzniká v některých částech mozku, obvykle přeměnou známější gama-aminomáselné kyseliny (GABA). GHB je významný neuromodulátor či neuropřenašeč, který zvyšuje či snižuje aktivitu nervových buněk ve svém okolí. Je v mozku ve velmi nízkých koncentracích a chová se odlišně, než je-li podán jako lék či droga. Za běžných koncentrací se totiž vůbec neváže na GABA receptory. Váže se však zřejmě na GHB receptory (z rodiny GPCR receptorů) a nepřímo ovlivňuje GABA<nowiki>ergní</nowiki>, dopaminergní a opioidní systémy v mozku.\n\nPosmrtně se také přirozeně vyskytuje v očním sklivci, proto jsou nutné testy, zda byla droga podána nebo vznikla přirozeně.\n\nKdyž byla GHB objevena, zdála se být ideálním celkovým anestetikem, které vyvolává hluboký spánek a vymazává veškeré vzpomínky na operaci. Problém však byl s řadou vedlejších účinků – látka má nebezpečný vliv na dýchání i na srdeční činnost. Dnes se používá jen k léčbě narkolepsie. Na černém trhu si však oblíbily GHB tři skupiny uživatelů: sportovci usilující o zvýšení svalové hmoty, mladí lidé z klubové scény, kteří hledají nové drogy, a sexuální násilníci, kteří se snaží uspat své oběti. Po zákazu GHB se část těchto osob přeorientovala na velmi podobný γ-butyrolakton. GHB se podává orálně (konzumací ústy), distribuuje se buď jako rozpustný prášek nebo přímo jako kapalina.\n\nÚčinky, trvající asi 3–6 hodin od podání, jsou silně závislé na dávce. V malých množstvích dochází ke stavu podobnému prvním fázím opilosti – příjemné pocity, družnost, někdy také zintenzivnění smyslů. Vyšší dávky vedou k agresivnímu, zmatenému a nesoudnému jednání; může však dojít i k srdeční či dechové nedostatečnosti, dostavuje se extrémní únava a nevolnost. Většina osob, které zažily a přežily předávkování, si na události během stavu opojení vůbec nevzpomínají. Vznik fyzické závislosti ani růst tolerance nebyl dosud prokázán, přesto existuje riziko závislosti psychické provázené nepříjemným abstinenčním syndromem. Odvykací kúra s sebou nese řadu velmi nepříjemných průvodních symptomů.\n"}
{"id": "119828", "url": "https://cs.wikipedia.org/wiki?curid=119828", "title": "Meskalin", "text": "Meskalin\n\nMeskalin (též mescalin nebo mezkalin; systematický název 2-(3,4,5-trimethoxyfenyl)ethanamin) je psychoaktivní droga ze skupiny alkaloidů, která se vyskytuje např. v rostlině peyotl (\"Lophophora williamsii\") či v kaktusu San Pedro (\"Trichocereus pachanoi\"). Meskalin je zakázaná látka.\n\nPeyotl, rostlina obsahující meskalin, byl a je tradičně užíván indiány, původními obyvateli Ameriky, a to prokazatelně již před 3 000–5 000 lety. Halucinace považovali za cestu k porozumění světa. První zprávy o halucinogenních účincích peyotlu podal Evropanům misionář Fray Bernardino Sahagun v 16. století. Posléze se katolíci snažili užívání meskalinu vykořenit, protože to považovali za pohanský zvyk. Přesto však mezi Indiány užívání peyotlu nezaniklo. Od 50. a 60. let se dostaly informace o účincích meskalinu do různých knih a došlo ke vzestupu užívání této látky např. na univerzitních kampusech. Meskalin byl postupně zakázán, nicméně vedou se spory o tom, zda se zákaz vztahuje i na medicinální užití mezi Indiány.\n\nNeexistují oficiální lékařské důvody pro užívání meskalinu, ačkoliv probíhaly jisté vědecké studie. Jeho zneužití jakožto omamné látky je velmi vzácné i z toho důvodu, že izolace z peyotlu by byla velmi drahá. Účinná dávka je nízká, 0,03–0,1 g meskalinu. Přípravky, které jsou na ulicích prodávány jako „meskalin“, většinou obsahují jen velmi málo této látky a zpravidla jsou na bázi PCP, LSD nebo MDMA. Peyotl však stále užívají Huičolové a Tarahumarové.\n\nMeskalin se váže na 5-HT2A serotoninový receptor a aktivuje ho. Prvním efektem na tělo je často intenzívní bolest břicha a nevolnost. Po 30–60 minutách nastupují první halucinogenní účinky, které následně trvají až 10–12 hodin, ale nejsilnější účinky se projevují během prvních dvou hodin. Meskalin, podobně jako další halucinogeny, způsobuje intenzivní vnímání smyslů, prohloubení citů a jejich nestabilitu (stavy smíchu střídané návaly strachu). Tzv. trip, tedy halucinogenní prožitek, však může mít i celkově nepříjemný průběh. Předávkování meskalinem je vzácné. Dlouhodobé užívání halucinogenů může vyvolávat přetrvávající psychózu.\n\n"}
{"id": "119832", "url": "https://cs.wikipedia.org/wiki?curid=119832", "title": "Seznam planetek 130751-131000", "text": "Seznam planetek 130751-131000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119833", "url": "https://cs.wikipedia.org/wiki?curid=119833", "title": "Seznam planetek 131001-131250", "text": "Seznam planetek 131001-131250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119834", "url": "https://cs.wikipedia.org/wiki?curid=119834", "title": "Seznam planetek 131251-131500", "text": "Seznam planetek 131251-131500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "119835", "url": "https://cs.wikipedia.org/wiki?curid=119835", "title": "Seznam planetek 131501-131750", "text": "Seznam planetek 131501-131750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nHLD – Hildina skupina,\nJUT – Jupiterův troján,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "119836", "url": "https://cs.wikipedia.org/wiki?curid=119836", "title": "Seznam planetek 131751-132000", "text": "Seznam planetek 131751-132000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119837", "url": "https://cs.wikipedia.org/wiki?curid=119837", "title": "Seznam planetek 132001-132250", "text": "Seznam planetek 132001-132250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119838", "url": "https://cs.wikipedia.org/wiki?curid=119838", "title": "Seznam planetek 132251-132500", "text": "Seznam planetek 132251-132500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119839", "url": "https://cs.wikipedia.org/wiki?curid=119839", "title": "Seznam planetek 132501-132750", "text": "Seznam planetek 132501-132750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119840", "url": "https://cs.wikipedia.org/wiki?curid=119840", "title": "Seznam planetek 132751-133000", "text": "Seznam planetek 132751-133000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119841", "url": "https://cs.wikipedia.org/wiki?curid=119841", "title": "Seznam planetek 133001-133250", "text": "Seznam planetek 133001-133250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "119842", "url": "https://cs.wikipedia.org/wiki?curid=119842", "title": "Seznam planetek 133251-133500", "text": "Seznam planetek 133251-133500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119843", "url": "https://cs.wikipedia.org/wiki?curid=119843", "title": "Seznam planetek 133501-133750", "text": "Seznam planetek 133501-133750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119844", "url": "https://cs.wikipedia.org/wiki?curid=119844", "title": "Seznam planetek 133751-134000", "text": "Seznam planetek 133751-134000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "119845", "url": "https://cs.wikipedia.org/wiki?curid=119845", "title": "Seznam planetek 134001-134250", "text": "Seznam planetek 134001-134250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "119847", "url": "https://cs.wikipedia.org/wiki?curid=119847", "title": "Seznam planetek 134251-134500", "text": "Seznam planetek 134251-134500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "119849", "url": "https://cs.wikipedia.org/wiki?curid=119849", "title": "Suché Vrbné", "text": "Suché Vrbné\n\nSuché Vrbné je městskou čtvrtí na východním okraji Českých Budějovic, v katastrálním území a městské části České Budějovice 5. Dřívější názvy též \"Suché Vrbny, Německé Vrbné, Dürnfellern (Dirnfellern)\". Do roku 1850 bylo městskou vsí. Suchým Vrbným protéká Dobrovodský potok.\n\nPrvní písemná zmínka o vsi pochází z roku 1380, kdy je uváděna jako poddanská ves s pěti usedlostmi. Název Vrbné dostala podle zdejšího typického porostu, původní pojmenování Německé Vrbné vzniklo podle převažujícího jazyka obyvatel, důvodem bylo ale zejména odlišení od Českého Vrbného. Mladší je název Suché Vrbné, který pochází od pojmenování Suchý Dvůr, patřící nedalekému šosovnímu dvoru. Poprvé je tento název uváděn v roce 1490, německy jako Dürnfellern v roce 1654.\n\nVesnice sestávala stále jen z pěti selských usedlostí ještě na počátku 18. století. V roce 1789 uváděno 16 domů, v roce 1843 pak pouze 12. Od roku 1850 byla ves součástí obce Mladé jako osada Suché Vrbny. V roce 1903 se stala samostatnou obcí. Od poloviny 19. století zde začala prudce růst výstavba a s ní i počet obyvatel. Roku 1900 vykázalo Suché Vrbné 1215 obyvatel, roku 1930 pak 4354 obyvatel, roku 1947 po odsunu německého obyvatelstva 3428 obyvatel. V roce 1952 bylo přičleněno k městu České Budějovice jako osada, od roku 1970 je část Suchého Vrbného základní sídelní jednotkou (ZSJ) části obce České Budějovice 5. Počet obyvatel ZSJ Suché Vrbné od roku 1991 klesá: v roce 1991 měla 4008 obyvatel, při sčítání lidu v roce 2001 vykázala ZSJ Suché Vrbné 3685 obyvatel v 666 domech, v roce 2011 podle trvalého bydliště 3343 a podle obvyklého pobytu jen 3286 obyvatel. Naopak s výstavbou nových domů v lokalitách \"Na Jelením vršku\" a \"V Hluboké cestě\" roste počet obyvatel v sousedních ZSJ, které společně vytvářejí souvislou zástavbu. Nárůst počtu obyvatel je především v ZSJ U Dobrovodského potoka (2 obyvatelé v roce 1991, 505 obyvatel v roce 2011) a v ZSJ U Vrbného (87 obyvatel v roce 2001, 255 obyvatel v roce 2011). V ZSJ Pětidomí se počet obyvatel vyvíjel následovně - v roce 1991 vykázala 2846 obyvatel, roku 2001 2765 obyvatel a roku 2011 podle trvalého bydliště 2655 obyvatel, podle obvyklého pobytu 2829 obyvatel. Domovní zástavba v minulosti postupně spojila Suché Vrbné s osadami Pětidomí (ze západu) a nově vzniklou Novou Pohůrkou na východě, která v současnosti víceméně dále navazuje na ves Starou Pohůrku, která již nenáleží k městu České Budějovice.\n\nVe třicátých letech 20. století byl v Suchém Vrbném vystavěn římskokatolický kostel sv. Cyrila a Metoděje s klášterem těšitelů. Modlitebna Církve československé husitské byla postavena začátkem padesátých let.\n\nSuché Vrbné je především obytnou čtvrtí, jejímž přirozeným středem je urbanisticky nedořešené Suchovrbenské náměstí, na jehož severozápadní straně se nacházela původní stavení staré vesnice. V prostoru náměstí je nyní točna trolejbusů městské hromadné dopravy, ve východní části náměstí bylo v 70. letech 20. století vybudováno nákupní středisko. Obytnou zástavbu v Suchém Vrbném tvoří z velké většiny rodinné domy, především řadové, z menší části pak činžovní a panelové domy.\n\nV průmyslovém obvodu v severní části čtvrti mají své sídlo a výrobní prostory Českobudějovické pekárny Pekast (od roku 2008 Penam), dále jsou zde především sklady, z části též administrativní budovy některých firem.\n\nU současné \"Dobrovodské silnice\" stávala dříve kovárna, kterou dodnes připomíná místní označení \"U Kovárny\", dále na východ pak známá zvonařská dílna (do r. 1945) a dvě cihelny, nyní již zaniklé. Zatopením jam vzniklých zde těžbou hlíny vznikl současný rybník v místě označovaném jako \"Na Hlíně\" (nebo \"Hliník\").\n\n"}
{"id": "119854", "url": "https://cs.wikipedia.org/wiki?curid=119854", "title": "Čtyři palice", "text": "Čtyři palice\n\nPřírodní rezervace Čtyři palice se rozkládá na rozloze 37,25 ha ve Žďárských vrších nedaleko od vesnice České Milovy.\n\n\nPR byla vyhlášena pro ochranu rulových skalních útvarů modelovaných mrazovým zvětráváním a obklopených balvanitými sutěmi se zachovalými původními lesními porosty Žďárských vrchů.\n\nÚzemí PR porůstají smrkové bučiny v nichž je vedle smrku ztepilého (\"Picea abies\") výrazně zastoupen buk lesní (\"Fagus sylvestris\"). Na balvanitých svazích je vtroušena jedle bělokorá (\"Abies alba\"), javor klen (\"Acer pseudoplatanus\") a ojediněle i jilm horský (\"Ulmus glabra\") a na skalách rostou zakrslé borovice lesní (\"Pinus sylvatica\"). Bylinný podrost je chudý a tvoří jej zejména brusnice borůvka (\"Vaccinium myrtillus\"), šťavel kyselý (\"Oxalis acetosella\"), metlička křivolaká (\"Avenella flexuosa\") a kapraď osténkatá (\"Dryopteris chartusiana\"). Skály a sutě jsou porostlé pokryvnou vegetací lišejníků.\n\nNa území PR se vyskytuje bohatá fauna bezobratlých živočichů, z obratlovců zde žije ropucha obecná (\"Bufo bufo\"), ještěrka živorodá (\"Zootoca vivipara\") a slepýš křehký (\"Anguis fragilis\"). Z ptáků zde žijí běžné lesní druhy ze vzácnějších druhů například sýc rousný (\"Aegolius funereus\"), lejsek malý (\"Ficedula parva\") a krkavec velký (\"Corvus corax\").\n\nČtyři palice (730 m n. m.) jsou skupina tří hlavních skalních útvarů (Děvín, Paličatá, Tvrz) a nízkého skalnatého hřebene (Opomenutá). Zvedají se na jihovýchodním okraji lesnatého hřbetu na východ od obce Křižánky. Složeny jsou z pevné dvojslídné ortoruly. V současnosti jsou skály vyhledávány jako cvičný horolezecký terén pro registrované horolezce. Podle informací Českého horolezeckého svazu na skalním útvaru Paličatá, kde je registrováno 51 lezeckých cest, je lezení povoleno celoročně s výjimkou období hnízdění krkavce velkého, na dalších je sezónně omezeno.\n\nPřístup ke skalám je možný po turistických značkách směrem od Milovy, Křižánek nebo ze Svratky po červené značce přes zámeček Karlštejn, dále po modré značce přes Zkamenělý zámek a Milovské perničky ke Čtyřem palicím.\n\nVe středu skupiny stojící hlavní skála, mohutný hranatý útvar s téměř svislou, 30 m vysokou západní stěnou, ukončenou 4 mohutnými bloky – palicemi: jejich spodky tvoří převisy a stropy. Názvy palic zleva: Sfinga, Kobyla, Paličák, Bašta. Názvy štěrbin zleva: Jukadlo, Zásek, Sedánek. 40 m široký podstavec skály tvoří 3 mohutné pilíře. Stěna je v údolní třetině přerušena výraznou římsou, zvanou Ochoz.\n"}
{"id": "119856", "url": "https://cs.wikipedia.org/wiki?curid=119856", "title": "Český telekomunikační úřad", "text": "Český telekomunikační úřad\n\nČeský telekomunikační úřad je ústřední správní úřad České republiky pro výkon státní správy ve věcech stanovených zákonem, včetně regulace trhu a stanovování podmínek pro podnikání v oblasti elektronických komunikací a poštovních služeb. Byl zřízen zákonem č. 127/2005 Sb., o elektronických komunikacích ke dni 1. května 2005. Úřad je právním nástupcem Českého telekomunikačního úřadu, který byl jako samostatný správní úřad zřízen zákonem o telekomunikacích ke dni 1. července 2000. \n\nVzniku Úřadu předcházelo historicky významné období podstatných změn v telekomunikacích, kdy byl úřad součástí různých ministerstev. Na základě zákona o opatřeních v soustavě ústředních orgánů státní správy České republiky a ústavního zákona o opatřeních souvisejících se zánikem ČSFR, byl rozhodnutím ministra hospodářství České republiky k 1. lednu 1993 zřízen Český telekomunikační úřad jako 6. sekce Ministerstva hospodářství, v jehož působnosti byly telekomunikace do 31. října 1996. Od 1. listopadu 1996 přešly veškeré kompetence této sekce do působnosti Ministerstva dopravy a spojů, kde byly vykonávány až do 30. června 2000. \n\nSídlem Úřadu je Praha. Úřad vykonává působnost prostřednictvím útvarů, tj. sekcí, odborů a samostatných oddělení. Odbory pro oblast jihočeskou, západočeskou, severočeskou, východočeskou, jihomoravskou a severomoravskou jsou jako dislokovaná pracoviště umístěny mimo Prahu.\n\nÚřad vede pětičlenná Rada. Jeden z členů Rady je předsedou Rady. Členy Rady a jejího předsedu jmenuje a odvolává vláda na návrh ministra průmyslu a obchodu. Funkční období členů Rady je pět let. Každý rok je jmenován jeden člen Rady. Do funkce předsedy Rady je člen Rady jmenován na dobu zbývající do konce jeho členství v Radě, nejvýše však na dobu tří let.\n\nÚřad jako jiný ústřední orgán státní správy má samostatnou kapitolu ve státním rozpočtu. Úřad je účetní jednotkou.\n\n\nPůsobnost Českého telekomunikačního úřadu je dána zejména: \n\n"}
{"id": "119857", "url": "https://cs.wikipedia.org/wiki?curid=119857", "title": "Naja", "text": "Naja\n\nNaja je rod jedovatých korálovcovitých hadů. Jde o nejrozšířenější rod hadů, kteří se v češtině souhrnně označují rodovým jménem kobra, často se označují jako tzv. \"pravé kobry\". Rod Naja se skládá z 21 všeobecně přijatých druhů. Tito hadi žijí v rozmezí od Afriky přes Blízký východ, Indii a jihovýchodní Asii až po Indonésii.\n\n\nKobry rodu Naja jsou dlouzí hadi s poměrně úzkým tělem. Většina druhů dosahuje v dospělosti délky kolem 2 metrů, někdy dokonce i více. Všichni zástupci tohoto druhu mají jednu společnou charakteristickou vlastnost, mohou vztyčit přední část svého dlouhého těla ze země a srovnají svůj krk tak, aby vypadali větší. Tuto schopnost využívají v případě nebezpečí. Některé kobry tohoto rodu dokáží ,plivat\" spršky jedu.\n\nVšichni zástupci rodu Naja jsou pro člověka smrtelně nebezpeční, dokážou totiž uštědřit kousnutí, při kterém do těla oběti vypustí prudký jed. Většina druhů používá silný neurotoxický jed, který napadá nervový systém uštknutého jedince a způsobuje ochrnutí. Některé druhy v tomto jedu navíc mají hemotoxické přísady, které způsobují otoky, nekrózu a závažný efekt, při kterém se zabraňuje srážení krve. Některé druhy rodu se řadí k tzv. plivajícím kobrám, které mohou svůj jed vystřikovat na dálku.\n\n"}
{"id": "119865", "url": "https://cs.wikipedia.org/wiki?curid=119865", "title": "Hlavní histokompatibilní komplex", "text": "Hlavní histokompatibilní komplex\n\nHlavní histokompatibilní komplex (MHC, z angl. major histocompatibility complex) je označení pro několik typů glykoproteinových komplexů nacházejících se na vnějších stranách cytoplazmatické membrány buněk obratlovců. Mají významnou funkci v imunitním systému, konkrétně se podílejí na rozeznávání cizorodých struktur (například virových bílkovin, jež značí infekci). MHC totiž slouží jako jakési „podstavce“, na něž se upevňují náhodně vybrané peptidy pocházející zevnitř buňky a vystavují se ke kontrole buňkám imunitního systému.\n\nPůvodní název „major histocompatibility complex“ upomíná na vlastnost, jíž si povšimli první vědci zabývající se MHC. Zjišťovali, že se jedná o soubor genů, jejichž produkty jsou silné transplantační antigeny. To znamená, že při transplantacích tkání MHC způsobuje problémy s příjmem cizorodé tkáně, tedy jinými slovy omezuje histokompatibilitu mezi tkáněmi různých jedinců.\n\nPokud je buňka například napadena virem, vznikají v rámci jeho činnosti uvnitř buňky určité chemické látky, které jsou vylučovány na povrch buňky a připevňují se ke komplexům MHC, kde jsou prezentovány buňkám imunitního systému. V současné době je známo 5 druhů MHC komplexů, z čehož první dva jsou nejprobádanější. K MHC I se vážou peptidy o délce 8–9 aminokyselin. Tyto peptidy na MHC I jsou endogenního původu, jsou vybrané z bílkovin přítomných v buňce. Naopak u MHC II, které prezentují peptidy o délce 11 a více aminokyselin, mají tyto peptidy exogenní původ; pocházejí z materiálu stráveného (fagocytovaného) touto buňkou.\n\nKdyž T-lymfocyt detekuje tyto látky na povrchu, danou buňku zabije, nebo zprostředkuje imunologický poplach (podle typu MHC).\n\nGeny pro MHC se nachází u člověka na chromozomu 6 a u myši na chromozomu 17. U člověka se tyto geny značí velmi často zkratkou „HLA“, u kuřete „B“, u psa „DLA“, u myši „H–2“, u morčete GPLA a u krysy Rt–1. Celkem je v lidském shluku genů pro MHC (tzv. „6p21-31“) na chromozomu 6 přítomno 128 genů a 96 pseudogenů, které dohromady zabírají 3,6 milionů bází. Celá oblast je rozdělena na tři části, a to geny pro MHC I, geny pro MHC II (ty mají nízký obsah GC) a MHC III (ty mají obsah GC vyšší).\n\nKe genům pro MHC I komplex patří u člověka HLA–A, HLA–B a HLA–C. Každá lidská diploidní buňka exprimuje samozřejmě od každého typu dvě alely; jednu od otce a jednu od matky. Jsou velmi proměnlivé, čímž ztěžují život patogenním organizmům jež by se jinak k MHC komplexům snadno adaptovaly. Jako HLA–D se někdy označují MHC II geny, ale ty jsou kódované v lokusech DP, DQ a DR.\n\nExprese (míra syntézy) může být velmi proměnlivá. Zatímco zvýšené množství MHC znamená lepší ochranu před patogeny, za jistých podmínek dochází i k snížení. Například buňky v mozku snižují množství MHC na jejich povrchu, aby bylo zamezeno prudkému zánětu v citlivé části těla. Jindy se podaří snížit množství MHC samotným patogenním organizmům – například \"Cytomegalovirus\" je tímto způsobem schopen zajistit si bezpečnější přežití v napadené buňce.\n\nRozlišuje se několik tříd MHC komplexů, z nichž je však nejčastěji zmiňována jen první a druhá.\n\nMHC I jsou komplexy nacházející se na povrchu téměř všech savčích buněk, u člověka snad jedině s výjimkou buněk trofoblastu a spermií. Látky transportované MHC I rozeznávají takzvané cytotoxické T-lymfocyty (T), které mají na svém povrchu k tomu určený receptor CD8.\n\nMHC II není zdaleka přítomen na povrchu všech buněk; mají je především B-lymfocyty, dendritické buňky, makrofágy a od nich odvozené imunitní buňky a několik málo dalších buněčných typů. Souhrnně se tyto buňky někdy označují jako antigen prezentující buňky (ačkoliv i jiné buňky prezentují antigeny, ale pouze na MHC I).\n\nNa látky transportované MHC II reagují zejména takzvané pomocné T-lymfocyty (T). Tyto lymfocyty buňku nezabíjejí, ale zprostředkují imunologický poplach (vytváří jisté látky, tzv. lymfokiny, řazené mezi cytokiny) upozorněním B lymfocytů, které začnou vyrábět protilátky. Úskalím tohoto systému je nedostatek pomocných T-lymfocytů. Ty jsou likvidovány například virem HIV. To pak vede k oslabené imunitě daného pacienta.\n\n\n"}
{"id": "119867", "url": "https://cs.wikipedia.org/wiki?curid=119867", "title": "Úřad pro ochranu osobních údajů", "text": "Úřad pro ochranu osobních údajů\n\nÚřad pro ochranu osobních údajů (ÚOOÚ) je ústředním správním úřadem, který v České republice dohlíží na ochranu soukromí a osobních údajů. Činnost úřadu vymezuje zákon č. 110/2019 Sb., o zpracování osobních údajů. \n\nÚřad vznikl v roce 2000 transformací dosavadního odboru ochrany osobních údajů Úřadu pro státní informační systém (ÚSIS) (zbytek Úřadu pro státní informační systém byl přejmenován na Úřad pro veřejné informační systémy (ÚVIS) a později začleněn do Ministerstva informatiky). \n\nÚřad řídí předseda, kterého jmenuje na dobu 5 let a případně odvolává prezident České republiky na návrh Senátu Parlamentu České republiky. Podle zákona o zpracování osobních údajů má mít Úřad 2 místopředsedy, které na návrh předsedy Úřadu volí a odvolává Senát. Podle přechodného ustanovení (§ 66 odst. 1) ale ode dne nabytí účinnosti tohoto zákona do 31. prosince 2020 má Úřad pouze 1 místopředsedu. \n\nPředseda i místopředsedové mohou být jmenováni maximálně na 2 po sobě jdoucí funkční období. \n\nPůsobnost ÚOOÚ v oblasti ochrany osobních údajů je vymezena v článcích 55 až 59 GDPR a v § 50 až 60 zákona o zpracování osobních údajů. \n\nPodle § 54 odst. 2 zákona o zpracování osobních údajů zejména\n\nZvláštní působnost ÚOOÚ je vymezena ve zvláštních právních předpisech: \n\nKromě toho se úřad snaží o osvětu, zveřejňuje různá stanoviska, vydává věstník, bulletin apod. \n\nV oblasti spamu je působnost úřadu daná zákonem 480/2004 Sb., o některých službách informační společnosti (§ 10 odst. 1 a § 12 odst. 5). Úřad může ve správním řízení potrestat odesílatele nevyžádaných obchodních sdělení pokutou až do 10 milionů Kč. Z celé šíře spamu se ovšem pravomoc úřadu vztahuje pouze na malou část, a to na sdělení obchodní povahy odeslaná českými právnickými osobami. Obdobnou kompetenci úřadu svěřuje ve vztahu k nevyžádané reklamě šířené elektronickými prostředky také § 7 odst. 1 písm. f) zákona č. 40/1995 Sb., o regulaci reklamy. \n\nV letech 2000–2005 byl předsedou ÚOOÚ Karel Neuwirt, v letech 2005–2015 byl do této funkce jmenován Igor Němec. Od 26. srpna 2015 je předsedkyní ÚOOÚ Ivana Janů.\n\nPodle zrušeného zákona č. 101/2000 Sb., o ochraně osobních údajů, kontrolní činnost Úřadu prováděli inspektoři. Inspektorů bylo 7 a byli jmenováni prezidentem republiky na návrh Senátu Parlamentu České republiky na období 10 let. Zákon č. 110/2019 Sb., o zpracování osobních údajů, sice již funkci inspektorů nezavádí, stávající inspektoři ale dokončí své funkční období podle dosavadních právních předpisů. \n\n"}
{"id": "119875", "url": "https://cs.wikipedia.org/wiki?curid=119875", "title": "Zákon o ochraně osobních údajů", "text": "Zákon o ochraně osobních údajů\n\nZákon o ochraně osobních údajů (celým názvem zákon č. 101/2000 Sb., o ochraně osobních údajů a o změně některých zákonů) byl v letech 2000–2019 základním právním předpisem upravujícím ochranu osobních údajů a činnost Úřadu pro ochranu osobních údajů.\n\nSmyslem zákona o ochraně osobních údajů byla realizace Listinou základních práv a svobod zaručeného práva na ochranu občana před neoprávněným zasahováním do jeho soukromého a osobního života neoprávněným shromažďováním, zveřejňováním nebo jiným zneužíváním osobních údajů (čl. 10 odst. 2 a 3 LZPS).\n\nS účinností od 24. dubna 2019 byl zrušen a nahrazen zákonem o zpracování osobních údajů (č. 110/2019 Sb.), který provádí nařízení EU 2016/679 (GDPR). \n\n"}
{"id": "119876", "url": "https://cs.wikipedia.org/wiki?curid=119876", "title": "Monty Hallův problém", "text": "Monty Hallův problém\n\nMonty Hallův problém, také známý jako Monty Hallova úloha nebo problém tří dveří je pravděpodobnostní hádanka volně založená na\namerické soutěžní show \"Let's Make a Deal\". Jméno dostala podle moderátora soutěže Montyho Halla.\n\nMísto problém se někdy používá označení Monty Hallův paradox, o paradox se přesto nejedná, pouze řešení hádanky je neintuitivní.\n\nVeskrze poctivý moderátor umístil soutěžní cenu – auto – za jedny ze tří dveří. Za každými\nze zbývajících dveří je cena útěchy – koza.\nÚkolem soutěžícího je zvolit si jedny\ndveře. Poté moderátor otevře jedny ze dvou zbývajících dveří, ale jen ty, za nimiž je\nkoza. Teď má soutěžící možnost buď ponechat svou původní volbu, nebo změnit volbu na\nzbývající dveře. Soutěžící vyhrává cenu, která je za dveřmi, které si zvolil.\nSoutěžící nemá žádné předchozí znalosti, které by mu umožnily odhalit, co je za dveřmi.\n\nNechť soutěžící nejprve zvolí dveře číslo 1. Nechť moderátor otevře dveře\nčíslo 3, za kterými je koza. Zvýší se šance na výhru auta, pokud\nsoutěžící změní volbu na dveře číslo 2?\n\nOdpověď zní ano, šance na výhru auta je dvojnásobná pokud soutěžící\nzmění svou volbu, než když ponechá původní volbu. Důvodem toho je, že pro\nvýhru auta při strategii ponechání původní volby je nutno hned na začátku vybrat dveře\nza kterými je auto, což je jedna možnost ze tří. Naproti tomu, pro výhru auta při strategii\nzměny volby je nutno na začátku vybrat dveře, za kterými je koza, což jsou dvě\nmožnosti ze tří.\n\nV okamžiku, kdy je soutěžící dotázán, zda chce změnit svou volbu, mohly nastat\ntři situace odpovídající původní volbě soutěžícího, každá s třetinovou\npravděpodobností:\n\nPokud se soutěžící rozhodne pro změnu volby, vyhrává auto v prvních dvou\npřípadech. Hráč ponechávající původní volbu vyhrává pouze ve třetím případě.\nŠance na výhru při změně je tedy 2/3, neboli soutěžící dodržující strategii\nzměny vyhrává auto v průměru ve dvou ze tří her.\n\nNejčastější námitka k řešení je názor, že při určování pravděpodobnosti lze z různých důvodů zanedbat\nminulost. Proto jsou první volba dveří i moderátorova vynucená reakce\nzanedbány. Protože na výběr zbývají dvoje dveře, mnoho řešitelů dojde k\nzávěru, že pravděpodobnost výhry je padesát na padesát.\n\nAčkoliv zanedbání minulosti funguje pro některé hry, například hod mincí,\nnení to pravidlem. V našem případě můžeme zanedbat \"první\" otevření dveří.\nSoutěžící volí mezi původně vybranými dveřmi a \"zbylou dvojicí\" –\notevření jedněch z nich je pouze úskok. Auto je pouze jedno. Původní volba\nrozděluje možné umístění auta mezi dveře vybrané soutěžícím\na zbylou dvojicí\n(pravděpodobnost 2/3). Je již známo, že alespoň za jedněmi z této dvojice dveří je\nkoza. Odhalení kozy za jedněmi z nich proto nepřidává soutěžícímu žádnou dodatečnou informaci o\njím vybraných dveřích. Odhalení nezmění dvoutřetinovou pravděpodobnost toho, že auto\nje v prostoru dvojice dveří.\n\nDalší možný důvod pro zmatení je, že úloha je často zadána jako by moderátor\nsoutěžícího překvapil otevřením dveří a nabídkou změnit původní volbu.\nToto může vyvolat dojem, že moderátor se pokouší zmást soutěžícího, který\nsi vybral správně, a že soutěžící neznal pravidla předem. Pokud soutěžící\nneznal pravidla předem, pravděpodobnost v konkrétním případě se nezmění,\navšak soutěžící \"nemůže\" provést optimální volbu, neboť dopředu neví, podle kterých\npravidel hraje. Proto je nutné v zadání uvést, že moderátor sdělí soutěžícímu pravidla předem.\n\nVyskytly se spekulace, že jedním z důvodů neintuitivnosti Monty Hallova\nproblému je to, že v podobných situacích očekáváme podvod. Pokud je moderátor\npodvodník a otevře dveře pouze pokud soutěžící původně zvolil správně, pak\nby po otevření dveří soutěžící neměl nikdy měnit své rozhodnutí.\n\nK pochopení řešení může být snazší uvažovat sto dveří namísto tří. V tomto\npřípadě je za 99 z dveří koza a jedny dveře s autem. Soutěžící si zvolí dveře,\nv 99 % případů za nimi bude koza. Šance zvolit napoprvé správné dveře je\nminimální, pouze 1 %. Moderátor poté otevře 98 z ostatních dveří, za nimiž\njsou kozy a nabídne soutěžícímu změnit volbu na jediné další neotevřené dveře. V 99\npřípadech ze 100 tyto dveře ukrývají auto, neboť v 99 případech ze 100\nsoutěžící původně zvolil kozu. V tomto případě je velmi výhodné volbu změnit.\n\nTento přístup má ale háček: pokud zvýšíme počet dveří, proč toto vysvětlení\npředpokládá, že moderátor má otevřít 98 dveří aby byl problém podobný\npůvodnímu. Proč místo toho neotevře 33 dveří? To je ve skutečnosti podstata\nneintuitivnosti původního problému. Je správné předpokládat, že moderátor\notevře 98 dveří v této variantě, protože soutěžící v původní variantě má pouze\njednu možnost změny rozhodnutí – proto i ve variantě se 100 dveřmi musí\nbýt také pouze jedna možnost změny. Varianta se 3 dveřmi je zavádějící, neboť\nsoutěžícímu je stále podsouván zlomek 1/3: možnost výhry je 1/3, moderátor\nodhalí 1/3 tajemství a soutěžící má právo zvolit zbývající 1/3 – všechny\nmožnosti vypadají rovnocenné.\n\nI pokud jsou otevřeny pouze jedny ze 100 dveří, změna volby přesto zvyšuje\nnaději na výhru. Pravděpodobnost 99/100, že auto \"není\" za zvolenými dveřmi\nse distribuuje rovnoměrně mezi 98 dveří poté, co moderátor odhalí kozu. Za každými\nze zbylých 98 dveří je auto s pravděpodobností 99/9800, proto změnou volby\nsoutěžící mírně zlepší svou naději na výhru z 0,01 o více než 1 % (99/98) na o něco více než 0,0101.\n\nPravděpodobnost, že auto je za zbývajícími dveřmi lze vypočítat užitím Vennova\ndiagramu. Například při volbě dveří číslo 1 má soutěžící pravděpodobnost 1/3\nže zvolil dveře, za kterými je auto, ponechávaje 2/3 pro zbývající dvojici\ndveří, jak vidíme vpravo. S určitostí je koza za alespoň jedněmi z dvojice zbývajících\ndveří, protože máme jen jedno auto.\nModerátor teď otevře dveře číslo 3. Protože však musí vždy odhalit kozu,\notevření těchto dveří neovlivní pravděpodobnost že auto je za původně\nzvolenými dveřmi, která zůstává 1/3. Auto není za dveřmi číslo 3, proto celá\npravděpodobnost 2/3 dvou nezvolených dveří přechází na dveře číslo 2, jak\nvidíme vlevo. Jinak řečeno, pokud auto je za dveřmi 2 nebo 3, otevřením dveří\nčíslo 3 moderátor odhaluje, že musí být za dveřmi číslo 2.\n\nFormálně lze situaci zobrazit rozhodovacím stromem.\n\nV prvních dvou případech, kdy soutěžící zvolil kozu, změnou volby vyhrává auto (bez změny ze 2/3 nevyhrává). V případě že zvolil auto (1/3), změnou dostane kozu (třetí\na čtvrtý postup v grafu).\n\nCelková pravděpodobnost, že změnou vyhraje je rovna součtu pravděpodobností prvních dvou jevů, formula_1. Podobně pravděpodobnost výhry s původní volbou je formula_2.\n\nNamísto otevírání jedněch prohrávajících dveří, čímž jsou tyto vyřazeny z\nmožných kandidátů, můžeme stejně tak uvažovat kombinování dvou dveří do\njedněch, to jest brát dvoje dveře, které nebyly vybrány, jako jedinou možnost,\nneboť soutěžící si stejně otevřené dveře nemůže a ani nechce vybrat. V\npodstatě to znamená, že soutěžící má možnost držet se původní volby\n(pravděpodobnost 1/3), nebo si vybrat součet obsahů dvou dalších dveří\n(pravděpodobnost 2/3). Všimněme si, jakou roli hrají předpoklady – změna\nodpovídá součtu obsahů, protože moderátor je \"povinen\" otevřít dveře\nukrývající kozu.\n\nAnalýza problému pomocí Bayesovy věty má nejdále k zadání\núlohy a nejblíže k formální matematice. Také výslovně uvádí účinky dřívějších předpokladů.\nUvažujme situaci, kdy dveře číslo 3 byly zvoleny a žádné dveře nebyly\notevřeny; pravděpodobnosti P(A1), P(A2) a P(A3), že auto je po řadě za dveřmi\nčíslo 1, 2 a 3 jsou všechny rovny 1/3. Pravděpodobnost, že moderátor otevře\ndveře číslo 1, P(O1), je 1/2:\n\nPokud je auto za dveřmi číslo 1, moderátor tyto dveře nikdy\nneotevře; pokud je auto za dveřmi číslo 2, moderátor určitě otevře dveře číslo\n1; a pokud je auto za dveřmi číslo 3, otevře každé ze zbývajících dveří s\npravděpodobností 1/2. Tedy pravděpodobnost že auto je za dveřmi číslo 2 \"za podmínky\" že moderátor otevřel dveře číslo 1 je podle Bayesovy věty\n\nStejným postupem nalezneme P(A1|O2) také jako 2/3.\n\n"}
{"id": "119878", "url": "https://cs.wikipedia.org/wiki?curid=119878", "title": "Ulmo", "text": "Ulmo\n\nUlmo (nazývaný též \"Pán vod\") je fiktivní postava v Tolkienově světě, Středozemi.\n\nUlmo je po Manwëm a Vardě třetím nejmocnější z Valar a Aratar. V Ardě vládne vodám. Je sám a nemá ženu. Na suchou zem příliš nechodí, preferuje hlubiny moře a řeky. Jeho palác, Ulmonan, se nachází na dně Okružního moře, Ekkai. Jen zřídkakdy dochází do Valinoru, před jeho postavením však žil s Manwëm v přátelském vztahu. O dění na zemi k němu docházejí zprávy skrz řeky, potoky, jezera a moře. Lidem a elfům se zjevuje v podobě velké přílivové vlny, která je naplní děsem. Jeho hlas je hluboký. Hraje na své rohy Ulumúri, vyrobené z bílých lastur.\n\nPřed vytvořením Arda v Hudbě Ainur byl nejlepším zpěvákem a tvůrcem hudby. Elfové dluží své dovednosti v hudbě právě učení Ulma. Dokážou rozpoznat jeho hudbu v tekoucí vodě nebo ve vlnách na moři. Ulmo nikdy nedůvěřoval Melkorovi a ten se vždy bál moře, protože moře nemohlo být zkroceno.\n\nUlmo nikdy neopustil a vždy pomáhal Eruovým dětem, lidem a elfům, i když na nich spočíval hněv ostatních Valar. Oponoval Oromëho návrhu přivést elfy do Amanu a ukotvit ostrov Tol Eressëa do zátoky Eldamar. Je z Valar nejvíce zodpovědný za pád Morgotha, pobízel totiž Turgona k postavení Gondolinu a Finroda k postavení Nargothrondu; zjevil se Tuorovi a poslal ho k Turgonovi, kde se nakonec oženil s jeho dcerou Idril a stal se otcem Eärendila; zachránil Eärendilovu ženu, Elwing, z vydrancování přístavů na Sirionu Fëanorovými syny a tím jí umožnil dát silmaril Eärendilovi, což mu dovolilo vstoupit do Valinoru a prosit Valar o pomoc pro Eldar a Edain. Ulmo také bránil Eruovy děti v radě před Mandosovým hněvem. Ve Třetím věku se slitoval nad Boromirem a zabránil lodi, nesoucí jeho tělo, potopit se v Rauroských vodopádech, díky čemuž mohla doplout až k moři.\n\nOssë spolu se svou ženou Uinen je jeho vazalem. Ti dva byli také (ještě s Melian) nejznámější z Maiar mezi elfy. Skrz ně se Ulmo dozvěděl mnohé o elfech.\n"}
{"id": "119881", "url": "https://cs.wikipedia.org/wiki?curid=119881", "title": "Six Flags", "text": "Six Flags\n\nSix Flags (\"„Šest vlajek“\") je největší řetězec zábavních parků na světě. Sídlo firmy je v New Yorku. Provozují 30 zábavních a vodních parků, 24 z nich nese název „Six Flags“. První zábavní park této společnosti, Six Flags Over Texas, byl postaven v Arlingtonu v Texasu (USA), na půli cesty mezi městy Fort Worth a Dallas.\n\nNázev firmy pochází ze šesti vlajek (angl. „flag“), které vlály v Texasu během jeho historie (vlajky symbolizují státy: Španělsko, Francie, Mexiko, Republika Texas, Spojené státy americké a Konfederace států Ameriky). V roce 2006 oslavila společnost výročí 45 let od otevření svého prvního parku, Six flags over Texas.\n\nSoučástí zábavních parků bývají také vodní parky Hurricane Harbor.\n\nDne 13. června 2009 firma požádala o insolvenční ochranu před věřiteli.\n\n\n\n\n\nPoznámky: Pokud má vodní park stejný název, jako zábavní park, znamená to, že vstupné je do vodního parku je zahrnuto v ceně parku zábavního.\n(*) Park je na prodej/zavírá se\n\n"}
{"id": "119884", "url": "https://cs.wikipedia.org/wiki?curid=119884", "title": "Varda", "text": "Varda\n\nVarda Elentári, \"Paní hvězd\", je fiktivní postava ve Středozemi, fantasy světě stvořeném J. R. R. Tolkienem. Varda patří mezi božské bytosti nazývané Valar; přesněji mezi Valier, valarské královny. Je chotí Manweho a často bývá označována jako \"Elbereth\" (tak je nazývána ve Středozemi).\n\nJejí krása je příliš velká na to, aby mohla být popsána slovy. V její tváři se stále zračí Ilúvatarovo světlo, které je její mocí a symbolem. Při utváření světa dala vzniknout hvězdám; později ze stříbrné rosy z kádí Telperionu vytvořila nová a jasnější souhvězdí, z nichž je nejvýznamnější Valacirca, Srp Valar (Velký vůz). Protože první věc, kterou elfové po svém probuzení spatřili, byly hvězdy, ctí Vardu nade všechny Valar. Její jméno je oslavováno v elfských písních.\n\nVarda sídlí ve Valinoru, spolu s Manwem přebývá v síních nad věčným sněhem na Oiolossë, nejvyšší věži Taniquetilu, který je nejvyšší horou světa. Sdílí svou moc s Manwem; když jsou spolu, pak Manwë \"„vidí dál než všechny jiné oči, mlhou a tmou a přes nekonečná míle moří“\" a Varda \"„slyší jasněji než všechny jiné uši zvuk hlasů, jež volají od západu na východ, z kopců a z údolí a z temných míst, která Melkor vytvořil na Zemi“\". Varda znala Melkora, padlého Valu, ještě před provozováním stvořitelské Hudby a odmítla ho. Melkor ji nenáviděl a obával se jí více než kohokoliv jiného.\n\nValar odpovídají v Tolkienově mytologii andělům či svatým, kteří jsou podřízeni Stvořiteli (Ilúvatarovi). Jelikož byl Tolkien katolík, je možné, že se při popisování Vardy, která je nejmilovanější a nejvíce ctěná ze všech Valar, inspiroval osobou Panny Marie.\n\nJméno \"Varda\" pochází z quenijštiny, kde znamená totéž co \"„Vznešená“\", \"„Vyvýšená“\". Je nazývána také \"Elentári\" (doslova \"Hvězdná královna\"). Jinými pojmenováními jsou \"Tinwetári\" (taktéž \"Hvězdná královna\", starší verze) či \"Airë Tári\" (\"Svatá královna\"). Vardin titul, často umisťovaný za její jméno, je \"Tintallë\" (\"Rozsvětitelka\"; je tak označována proto, že rozžala hvězdy).\n\nV sindarštině je nazývána \"Elbereth\" (\"Hvězdná královna\"), \"Gilthoniel\" (\"Rozsvětitelka hvězd\") a Fanuilos (\"Věčně bílá\"). V telerijštině se používá jméno \"Baradis\".\n\nPůvod můžeme hledat v primitivním kořenu \"BAR-\", jehož původním významem je \"zvednout\", \"pozdvihnout\", \"zachránit\". Z něj vychází kořen \"BARATH\" (dříve BARÁD-), jež má význam \"vznešený\", \"vyvýšený\". Přidáním primitivní koncovky \"-î\", jež naznačuje ženský rod, vzniklo slovo \"Barathî\". Z něj se pak vyvinulo telerijské \"Baradis\" (zřejmě ovlivněno kořenem \"NDIS\", zesílenou formou kořene \"NIS\", tedy \"žena\"), quenijské \"Varda\" (Tolkien pravděpodobně zamýšlel, že mělo vztah k přídavnému jménu \"barádâ\", tedy \"vznešený, ušlechtilý\", avšak toto slovo později zavrhl) a starosindarské \"Barathi\" či \"Barathil\", v původním významu \"vznešená\". Přidáním prvku \"el-\" (\"hvězda\") bylo posléze vytvořeno \"elen-barathi\". Sindarské \"bereth\" má podle pozdějšího Tolkienova záměru význam \"snoubenka\", \"manželka\". Protože se užívalo pro choť krále, nabralo také význam \"královna\". \"Elbereth\" tedy znamená \"Hvězdná královna\", totéž co \"Elentári\", ačkoliv etymologicky je více příbuzná s pojmenováním \"Varda\".\n\nV Tolkienově textu \"Qenya Lexicon\" z roku 1915 je zapsána ještě ranější představa. \"Vard-\" zde znamená \"vládnout\", příbuznými slovy jsou \"vardar\" (\"král\") a \"varni\" (\"královna\"). V tehdejší gnómštině byla \"Varda\" nazývána \"Bridhil\" a též označována jako \"Timbridhil\", \"Timfiril\" a \"Gailbridh(n)ir\". Z tohoto období pochází také quenijské označení \"Tinwetári\", které si ale zachovalo svou platnost i do budoucna.\n\nAdûnajština, jazyk Númenoru, má pro \"Vardu\" označení \"Avradî\" a přízvisko \"Gimilnitîr\", tedy \"Rozsvětitelka hvězd\". Není známo, jak zní Vardino jméno ve Valarštině. Avšak vzhledem k tomu, že quenijské \"Varda\" překladem původního pojmenování v řeči Valar, je zřejmé, že i v této řeči má Vardino jméno stejný význam.\n\nDalší označení Vardy, pocházející zejména z ranějších Tolkienových textů, jsou: \"Tar-Ellion\", \"Tintanië\", \"Tinwerontar\", \"Tinwetar\", \"Breðil\", \"Bridhil\", \"Tim-Bridhil\". V části překladu dokumentu \"Quenta Noldorinwa\" do staroangličtiny, kterou Tolkien připsal fiktivnímu návštěvníkovi ostrova Tol Eressëa, námořníku Ælfwinovi, figuruje výraz \"uprodera cwén, tunglawyrhte\". Z pozdního textu \"Quendi and Eldar\" pochází pojmenování \"Aratarya\".\n\nV češtině bývá Varda obdařována přívlastky, které jsou překladem jejich přízvisek v elfských jazycích: \"Rozsvětitelka\", \"Paní hvězd\", \"Královna hvězd\" nebo \"Sněžná\".\n\n\n"}
{"id": "119888", "url": "https://cs.wikipedia.org/wiki?curid=119888", "title": "Malinská skála", "text": "Malinská skála\n\nMalinská skála je výrazný skalní vrchol na hřebeni táhnoucím se z Devíti skal na východ směrem na Dráteníčky a zároveň přírodní památka. Skály dosahují výšky až 20 m, nejvýznamnějšími skalními útvary jsou Výspa, Srnčí věž, Škuner a Buldok. Z vrcholu skály vynikající rozhled, je možno vidět na Blatiny, Křižánky, Samotín, Sněžné, Buchtův kopec, Paseckou skálu, Drátník (Dráteníčky) či Čtyři palice.\n\nPředmětem ochrany je výrazná skalní skupina s navazujícím balvanovým proudem jako doklad projevů kryogenní modelace nejvyšších rulových hřbetů Žďárských vrchů.\n\nÚzemí PP porůstá hospodářský les s převahou smrku ztepilého a s vtroušeným bukem lesním. Chudý bylinný podrost tvoří zejména brusnice borůvka (\"Vaccinium myrtillus\"), šťavel kyselý (\"Oxalis acetosella\"), metlička křivolaká (\"Avenella flexuosa\"), kapraď osténkatá (\"Dryopteris carthusiana\") a kapraď rozložená (\"Dryopteris dilatata\"). Skály a sutě jsou porostlé pokryvnou vegetací lišejníků.\n\nÚzemí PP obývají běžné druhy lesních ptáků. Ze vzácnějších druhů zde hnízdí puštík obecný (\"Strix aluco\"), ořešník kropenatý (\"Nucifraga caryocatactes\"), křivka obecná (\"Loxia curvirostra\"), krkavec velký (\"Corvus corax\") a výr velký (\"Bubo bubo\").\n\nPro svoji snadnou dostupnost bývá Malinská skála vyhledávaným cílem turistů, cyklistů, horolezců a v zimě také běžkařů. S blízkou Drátenickou skálou a o něco vzdálenější Lisovskou skálou ji spojuje červená turistická značka. Horolezecká činnost a údržba stávajících horolezeckých cest je povolena pouze v období od 1. července do 31. prosince daného roku.\n\n"}
{"id": "119898", "url": "https://cs.wikipedia.org/wiki?curid=119898", "title": "DB", "text": "DB\n\nSpojení písmen D a B může mít různé významy:\n\n\n"}
{"id": "119900", "url": "https://cs.wikipedia.org/wiki?curid=119900", "title": "Deutsche Bahn", "text": "Deutsche Bahn\n\nDeutsche Bahn AG (zkratka VKM DB, v němčině jednotné číslo, v překladu \"Německá dráha, a.s.\", česky ale často množné: \"Německé dráhy\"), je největší železniční dopravce v Německu.\n\nTento dopravce vznikl roku 1994 (po znovusjednocení Německa) jako následník spolkové Deutsche Bundesbahn přisloučením Deutsche Reichsbahn. Získal také někdejší rozsáhlé majetky v dřívějším Západním Berlíně držené bývalými východoněmeckými drahami.\n\nZ hlediska právní formy se jedná o koncern s více než 80 dceřinými společnostmi. Železniční doprava tvoří přibližně polovinu obratu společnosti, zbylou část tvoří další dopravní a logistické služby.\n\nSídlem řídících orgánů koncernu byl po dlouhou dobu Frankfurt nad Mohanem. V roce 1996 centrála firmy přesídlila do berlínského mrakodrapu BahnTower. Do roku 2010 se měla přestěhovat na nově vybudované berlínské hlavní nádraží (Berlin Hauptbahnhof), ale tato akce byla z více důvodů zastavena.\n\nV srpnu 2010 Evropská unie odsouhlasila převzetí skupiny Arriva společností Deutsche Bahn AG. Na ceně zhruba 2,5 miliardy liber (75 miliard Kč) se investor dohodl již v dubnu. Šlo o největší akvizici v historii Deutsche Bahn a sloučená skupina se jí stala největším osobním dopravcem v Evropě.\n\nV únoru 2013 agentura Reuters zveřejnila zprávu, že Deutsche Bahn koupí od francouzské firmy Veolia Transdev její středoevropskou dceřinou firmu Veolia Transport Central Europe včetně aktivit v autobusové dopravě v Česku (Veolia Transport Česká republika), na Slovensku, v Polsku, Srbsku, Chorvatsku a Slovinsku, o rozsahu přes 3 300 vozidel a přes 6 300 zaměstnanců, a to za přibližně 200 milionů eur (5,1 miliardy Kč).\n\nDne 25. října 2013 obdržel Úřad pro ochranu hospodářské soutěže návrh společnosti DB Czech Holding s.r.o. vlastněné německou společností DB Mobility Logistics AG ze skupiny Deutsche Bahn na spojení soutěžitelů formou výlučného ovládnutí společnosti Abellio CZ a.s. včetně dceřiných společností PT REAL, spol. s r.o. a PROBO BUS a.s., zejména v oblasti autobusové dopravy.\n\n"}
{"id": "119903", "url": "https://cs.wikipedia.org/wiki?curid=119903", "title": "Bělský potok (přítok Jílovského potoka)", "text": "Bělský potok (přítok Jílovského potoka)\n\nBělský potok je potok v Ústeckém kraji v Česku. Je dlouhý od bifurkace k ústí 6,15 km, plocha povodí činí 8,69 km². Původní délka Bělského potoka (od původního pramene) činila 6,48 km. Do Jílovského potoka ústí v Dolním Oldřichově jako jeho levostranný přítok. V Centrální evidenci vodních toků je veden pod názvem Bělský potok (Bělá) (ID toku 10102222).\n\nPůvodní pramen Bělského potoka se nacházel přibližně 100 m jižně od křižovatky silnice Děčín – Sněžník (č. 25852) s odbočkou na Kristin Hrádek, zhruba 600 m nad Vlčím jezerem. Tento vydatný pramen však byl vodárensky využit. Bělský potok pak byl propojen s umělou sběrnou strouhou zvanou Ostružník. Ostružník pramení pod stolovou horou Děčínský Sněžník v nadmořské výšce přibližně 600 m na zalesněné stráni zvané Medvědí louka. Propojení pomocí umělé bifurkace se nachází v lesním porostu zhruba 200 m východně od uvedené křižovatky. Po dalších přibližně 200 m přitéká do nedalekého Vlčího jezera. Poté pokračuje hlubokým a do pískovce zaříznutým Bělským údolím do Bělé, na jejímž okraji napájí pstruhovou líheň. V této části Bělé (Nová Bělá) přibírá zleva vodu z jediného významnějšího přítoku z údolí zvaného Polom (Teichgraben). Původně byl Bělský potok bohatě zásoben vodou z pramenů jak v Bělském údolí, tak v Polomu. Všechny významnější prameny jsou ale vodárensky využity, proto je současný průtok Bělského potoka výrazně menší, než byl v minulosti. Dále protéká Starou Bělou a napájí Terezínský rybník ležící na území Podmokel. Pod Terezínským rybníkem je zatrubněn pod ulicí Vojanova až po ústí do Jílovského potoka na území Dolního Oldřichova v nadmořské výšce 143 m.\n\nNa Ostružníku se uprostřed lesa cca 200 metrů západně před vtokem (Bělského potoka) do Vlčího jezera nachází umělé rozvodí (bifurkace), kde se tok rozděluje. Samotný Ostružník jako levá, avšak mnohem menší větev pokračuje po vrstevnici do Maxiček, zatímco Bělský potok se jako pravá, avšak mnohem mohutnější větev vlévá do Vlčího jezera.\n\nStavba rozvodí je bohužel ve velmi špatném stavu. Před několika lety došlo k poškození dna koryta, což zapřičinilo částečné zborcení a kvůli tomu většina vody (asi přes 90 %) teče do Bělského potoka. Dno pravděpodobně propouští zbylé množství vody, která po cca 15 metrech opět vyvěrá v druhém korytě a proto není Ostružník od bifurkace zcela vyschlý.\n\nPřímo k bifurkaci, která se nachází cca 130 m jižně od silnice Děčín – Sněžník (III/25825), nevede žádná cesta. Samotná stavba je už nějaký čas zarostlá vegetací a přístup k ní tudíž není úplně snadný.\n\nBělský potok dal jméno obci Bělá, neboť název Bělá (Bílá voda) se používal pro bystřiny. Pro život v obci byl důležitý jako zdroj pitné a zejména energetické vody, protože napájení z vydatných pramenů zaručovalo stabilní průtok málo závislý na počasí. Od přítoku do obce po ústí byl k dispozici spád 90 m na cca 3 km délky toku. Poháněl Gaubeho (později zvaný Tampeho) mlýn, hamr „Hammerschmidte“ a Terezínský mlýn s vrchnostenskou pilou a také řadu menších zařízení jako stoupy na tříslo. V Dolním Oldřichově byl jeho tok sveden do náhonu od jezu v blízkosti dnešní ulice U potoka. Tento náhon měl dvě ramena, z nichž delší vedlo podél Jílovského potoka přes pilu v místě východního křídla dnešní školy na Máchově náměstí až do Podmokelského mlýna (v místě dnešní Střední zdravotní školy). Náhon pokračoval dále a vyúsťoval do Jílovského potoka až za dnešním marketem Lidl. Tento cca 1,7 km dlouhý náhon měl spád téměř 20 m. Po zrušení tohoto dlouhého náhonu byl Bělský potok sveden do protisměru náhonu, takže vyúsťoval do Jílovského potoka nad splavem a původní krátké rameno zůstalo zachováno jako drenáž. To vysvětluje mylné údaje z některých zdrojů, jejichž autoři pokládali tuto drenáž za vyústění Bělského potoka.\n\nPrůtok Bělského potoka není přesně zjištěn.\n\n"}
{"id": "119906", "url": "https://cs.wikipedia.org/wiki?curid=119906", "title": "Kingda Ka", "text": "Kingda Ka\n\nKingda Ka je ocelová horská dráha, umístěná v zábavním parku Six Flags Great Adventure ve městě Jackson, New Jersey, USA. Oficiálně byla otevřena 20. května 2005 jako součást nové části parku, nazvaným Golden Kingdom (\"Zlaté království\"). V době otevření byla nejvyšší a nejrychlejší horskou dráhou na světě, porážejíc podobnou horskou dráhu Top Thrill Dragster v parku Cedar Point v Ohiu, USA. Název atrakce je dílem tvůrčí skupiny a má znamenat „Král mezi horskými dráhami“.\n\n4. listopadu 2010 se doposud nejrychlejší horskou dráhou stala Formula Rossa v Abú Zabí.\n\nJe vysoká 139 metrů a dosahuje maximální rychlosti 205 km/h (128 mph). Díky hydraulickému katapultačnímu systému je tato rychlost dosažena již za 3,5 sekundy (podobný systém ale na parním principu je použit na letadlových lodích). Celková délka dráhy je 950 m a díky veliké rychlosti je celková doba jízdy pouze 28 sekund. Ve frontě se ale nezřídka čekalo přes 3 hodiny, avšak v roce 2007 byla zaveden nový systém výhybek u nástupiště, který umožnil zapojení všech čtyř vláčků a a urychlil tak nastupovaní na horskou dráhu.\n\nDráha se skládá ze dvou převýšení, po vystřelení se kolmo vzhůru s rotací 90° vyjede na první, 139 metrů vysoký. Poté se s rotací 270° sjede kolmo dolů a plynule se přejede na druhé převýšení, které je nižší (32,25 metrů). V dešti není Kingda Ka v provozu, protože náraz na kapku v této rychlosti je velmi bolestivý.\n\nBezpečnostní prvky jsou na velmi vysoké úrovni. Návštěvníky chrání hydraulický zádržný systém, který je navíc sekundárně jištěn malým bezpečnostním pásem. Již při vstupu do čekací zóny jsou návštěvníci upozorněni, že vlak nemusí první převýšení překonat. Tomuto jevu se říká \"rollback\" a atrakce je na něj díky systému brzd připravena. Po rollbacku následuje druhý start.\n\nPřed vstupem do čekací zóny těsně před nástupem na atrakci jsou k dispozici placené skříňky na odložení všech nepřipevněných osobních věcí nebo věcí, které by mohly překážet či tlačit. Nejsou povoleny ani brýle, mnoho lidí ale i přes reálné riziko pašuje fotoaparáty nebo videokamery.\n\nAni ne měsíc po slavnostním otevření, došlo k poškození tažného lana, brzdné soustavy a motoru. Testování atrakce proběhlo od 21. června 2005 a 4. srpna 2005 byla Kingda Ka znovuotevřená\n\nDošlo k hlášení ztráty mobilního telefonu jednoho z návštěvníků. Telefon zřejmě zapadl do rozjezdové dráhy a způsobil poruchu. Testování katapultu bez vlaku dopadlo úspěšně, ale při testovacím vystřelení vlaku byla slyšet hlasitá rána, doplněná zajiskřením. Proto byla atrakce raději uzavřena, na skutečnou příčinu zajiskření se však nepřišlo. Testování začalo 21. května a 25. května došlo ke znovuotevření.\n\nByl den po silné bouřce, během které zasáhl blesk budovu, ve které se nacházejí řídící systémy mnoha atrakcí v parku. Blesk neušetřil ani první převýšení Kingda Ka. Proto byla uzavřena po celý den, nicméně druhý den již byla otevřena.\n\nV noci ze 6. na 7. května zasáhl atrakci blesk a závažně ji poškodil. Atrakce byla otevřena 9. a 10. května, ale odstávek během dne bylo více, než obvykle. 20. května park oznámil, že Kingda Ka bude mimo provoz delší dobu. 31. května byla atrakce znovuzprovozněna, ale opět s častějšími problémy. Proto byly zahájeny generální opravy, které trvají celé léto a během nich jsou vyměněny a zdokonaleny klíčové systémy, což by mělo vést k méně častým odstávkám atrakce v budoucnosti.\n"}
{"id": "119907", "url": "https://cs.wikipedia.org/wiki?curid=119907", "title": "Zblochanec", "text": "Zblochanec\n\nZblochanec (\"Puccinellia\") je rod trav, tedy z čeledi lipnicovitých (\"Poaceae\"). Jedná se většinou o vytrvalé byliny. Jsou většinou trsnaté. Listy jsou ploché nebo složené až štětinovitě svinuté, na vnější straně listu se při bázi nachází jazýček. Květy jsou v kláscích, které tvoří latu. Klásky jsou zpravidla vícekvěté. Na bázi klásku jsou 2 plevy, které jsou často velmi nestejné. Pluchy jsou zpravidla bez osin. Plušky jsou často dvoukýlné. Plodem je obilka, která je okoralá. Na světě roste asi 80 druhů, často halofyty.\nV České republice roste s jistotou jediný druh zblochanec oddálený (\"Puccinellia distans\") Jedná se o halofyt (rostlina preferující či tolerující zasolené půdy). Z těchto důvodů se dnes šíří podél solených silnic. Dalším halofytem je zblochanec mokřadní (\"Puccinellia limosa\"), který roste na slaniskách panonských nížin. Snad se vyskytuje také na J Moravě, ale údaje jsou nejisté.\n\nKvětena ČR: 8 díl\n"}
{"id": "119908", "url": "https://cs.wikipedia.org/wiki?curid=119908", "title": "Ostružník", "text": "Ostružník\n\nOstružník (na některých mapách byl použit název \"Přípeřice\") je potok v Ústeckém kraji. Je zajímavý tím, že se jeho tok skládá z přírodního toku a umělé sběrné strouhy, ze které je také napájen prostřednictvím umělé bifurkace Bělský potok. V Centrální evidenci vodních toků je veden pod názvem Ostružník (Maxičský p.) (ID toku 10100868). Tok spravují od pramene pod Pstružný rybník Lesy České republiky a od Pstružného rybníka po ústí do Labe Povodí Ohře.\n\nPůvodní potok pramenil v horní části osady Maxičky. Kapacita tohoto pramene je v současnosti v podstatné míře vodárensky vyžita jako zdroj vody pro místní vodovod. Původní tok měl délku 4,75 km a měl jméno . Tento původní tok má ještě na území Maxiček pravostranný přítok, do něhož je ve vzdálenosti 0,35 km od soutoku zaústěna umělá sběrná strouha. Tato strouha, vedená téměř ve vrstevnici, začíná v korytě Sporného potoka a má délku 7,0 km. Účelem této strouhy bylo zachytit vodu, která stékala ze severních strání Děčínského Sněžníku bez využití do Saska, a posílit tak průtoky Bělského potoka a Ostružníku. Na císařských otiscích z roku 1843 je zakreslen Ostružník tak, že končí nad Vlčím jezerem, kde odebírá veškerou vodu z původního pramene Bělského potoka (bez bifurkace). Zásobování dvou potoků současně je vyřešeno umělou bifurkací v nadmořské výšce 487 m nedaleko nad Vlčím jezerem, kterým Bělský potok protéká. Z map vyplývá, že Sporný potok a Ostružník mají společné prameniště na stráni zvané Medvědí louka na severozápadním svahu Děčínského Sněžníku v nadmořské výšce cca 582 m.\n\nPotok Ostružník se tak skládá ze čtyř částí (od pramene):\n\nCelková délka toku činí 11,93 km. Kdy byla umělá strouha vybudována, není známo. Plocha povodí je 8,2 km², z toho nad bifurkací 2,6 km².<br>Ostružník protéká šesti katastrálními územími: k. ú. Sněžník – 1,11 km, k. ú. – 3,1 km, k. ú. Bělá u Děčína – 1,1 km, k. ú. Maxičky – 3,66 km, k. ú. Prostřední Žleb – 2,74 km a k. ú. Podmokly – 0,13 km.\n\nOstružník na Maxičkách napájí dva rybníky. Horní menší (tzv. \"Rybníček\") slouží k odkalení a ohřátí vody pro větší dolní \"Rybník\" (hladina 408 m nad mořem), který byl upraven jako koupaliště. Pod Maxičkami Ostružník křižuje lesní silnici do Dolního Žlebu zvanou Laubloška, pod níž do něho přitéká zleva z vlhkého údolí, kdysi zvaného , malý bezejmenný potůček. Pod místem tohoto soutoku byl Ostružník napájen do r. 1935 pramenem, který byl toho roku využit jako zdroj pitné vody pro Jalůvčí (tehdy ). Po cca 0,7 km kříží Ostružník lesní silničku zvanou \"Ulička lásky\", za níž vtéká do \"Přípeřského údolí\", aby po dalších 0,7 km křížil lesní cestu zvanou \"Za Heřmanem\" v místě, kde do něho vtékala voda z \"Vlčího pramene\" (). Tento vydatný pramen byl důležitým místem na promenádních lesních cestách vybudovaných pro účely Lázní Svatého Josefa v Horním Žlebu. Také tento pramen, který v minulosti stabilizoval průtok Ostružníku Přípeří, byl vodárensky využit pro podmokelský vodovod. Po průtoku horní částí Přípeřského údolí (kdysi zvané ) napájí Ostružník lesní Pstružný rybník (hladina 228 m nad mořem). Tento rybník byl sice využíván pro chov pstruhů, ale jeho hlavním úkolem bylo zásobování vodních kol, pohánějících různá zařízení v Přípeři, vodou. Na kraji Přípeře se do Ostružníku vlévá zprava od Jalůvčí bezejmenný potůček (kdysi zvaný ). V Přípeři protéká Přípeřským rybníkem opraveným v roce 2016. Pod Přípeří protéká voda Ostružníku bývalým lázeňským domem (dnes činžovním domem), který byl součástí Lázní sv. Josefa, kde byla lázeňsky využívána. Následně protéká pod žel. tratí a silnicí a v místě kdysi zvaném se vlévá do Labe v nadmořské výšce 123 m jako levostranný přítok.\n\nNa Ostružníku se uprostřed lesa cca 200 metrů západně před vtokem (Bělského potoka) do Vlčího jezera nachází umělé rozvodí (bifurkace), kde se tok rozděluje. Samotný Ostružník jako levá, avšak mnohem menší větev pokračuje po vrstevnici do Maxiček, zatímco Bělský potok se jako pravá, avšak mnohem mohutnější větev vlévá do Vlčího jezera. \n\nStav v roce 2017: Stavba rozvodí je v havarijním stavu. Počátkem devadesátých let 20. století byla bifurkace vyzděna z kamene. Na nedostatečných základech ale došlo zhruba po patnácti letech k podemletí stavby, zřejmě v důsledku podmrznutí. Zanedbatelné množství vody, které protéká do koryta Ostružníku, se vlivem netěsnosti této umělé strouhy zcela ztrácí a koryto vedoucí podél silnice zachycuje pouze srážkovou vodu.\n\nPřímo k bifurkaci, která se nachází cca 130 m jižně od silnice Děčín – Sněžník (III/25825), nevede žádná cesta. Samotná stavba je už nějaký čas zarostlá vegetací a přístup k ní tudíž není úplně snadný.\n\nPrůtok vody není průběžně měřen a je v průběhu roku velmi proměnný, což je způsobeno zejména vodárenským využitím napájejících pramenů. V obzvláště suchých dobách v úsecích s propustným podložím prakticky vysychá.\n"}
{"id": "119909", "url": "https://cs.wikipedia.org/wiki?curid=119909", "title": "Voroplavba v Čechách", "text": "Voroplavba v Čechách\n\nVoroplavba, způsob dopravování dřeva plavením po vodním toku, má v Česku dávnou tradici zejména v Čechách. Předpokládá se, že probíhala odedávna na všech tehdy splavných řekách, jimiž byly Vltava, Malše, Lužnice, Nežárka, Otava, Sázava, Berounka, Divoká Orlice, Tichá Orlice, Labe. Postupně ji vytlačil rozvoj železnice; voroplavbě na Vltavě pak definitivně zamezila výstavba Vltavské kaskády.\n\nKe zlepšení splavnosti některých vodních toků v Čechách byly budovány plavební kanály a jezy s propustmi. V dnešní době se některé používají pro kanoistiku a raftování, jiné jsou přehrazené a účel už nemají. Protože čeští plavci plavili dříví i do Německa, pronikly do oboru počeštěné německé výrazy. Vory nebo celé jejich sestavy se nazývaly \"prameny\" (zřejmě z německého \"Prahmenflösserei\" – voroplavba), propusti se říkalo \"šlajsna\" (z německého \"Schleuse\"). \n\nV potocích, horních tocích řek a v umělých kanálech se klády posílaly po vodě jednotlivě. Pak se svazovaly do menších vorů a níže na řece po jejím soutoku s jinými toky se převazovaly do větších. Vaziště byla místa na břehu vodního toku, kde se kmeny sestavovaly nebo převazovaly. K vazišti se kmeny dopravovaly také jinými způsoby, například za koněm, traktorem nebo na voze. Někde sami plavci stromy i káceli – byli tedy zároveň dřevaři. \n\nVýtoň neboli výteň byla naturální daň, mýtné, vytnutím příslušného podílu přepravovaného dřeva. Některým místům zůstalo toto pojmenování, přestože plavba vorů již v nich byla skončena (například Přední Výtoň na Šumavě, Výtoň v Praze atd.) \n\nVoroplavba je velmi náročná na schopnosti vorařů (jimž se již ve 14. století říkalo plavci). Vorař je umělé slovo vzniklé údajně až v 50. letech 20. století při dokumentaci zanikající voroplavby. Povolání se dědilo z generace na generaci, plavecké osady existovaly už od středověku. Plavci skládali mnoho stupňů náročných zkoušek. Vltavské vory musely bez úhony proplout i velmi náročnými úseky, jakými bývaly například Svatojánské proudy u Slap. Plavbu vedl vrátný, při plavbě musel mít u sebe vrátenský patent, který dostal po složení zkoušek v Praze. Plavecké party na Vltavě měly 4 až 8 členů. \n\nKaždý vor byl vpředu svázán pevně a natěsno a vzadu volněji nebo vůbec – proto se odpředu rozšiřoval. První vor se nazýval předák, předáková tabule nebo vrátenskej vor – na levé (vrátenské) straně veslo obsluhoval vrátný – kapitán plavby – a na pravé (pacholčí) straně další člen posádky. Druhý byla slabák, pacholčí vor. Na něm bývala kuchyně s ohništěm a protisměrné veslo „opačina“. Na slabáku bylo také firma – označení majitele a vrátného. Třetí vor byl „šrekovej“ – na něm byla jedna z brzd, 3–7 metrů dlouhá kláda zapouštěná kolmo do dna řeky. Poslední vor se jmenoval zadák a byl opatřen jedním veslem nebo kormidlem. \n\nUž od raného středověku vznikaly podél řek plavecké osady a plavecké hospody. Již kolem roku 1000 končily vory svou cestu v pražském Podskalí (Výtoni), nad Prahou u ústí Botiče. Z roku 1130 je první doložitelná zmínka o vybírání cla z plaveného dříví. První doložená zpráva o voroplavbě na Vltavě je privilegium Jana Lucemburského z roku 1316, které zpřesňovalo pravidla obchodu se dřevem. Karel IV. v polovině 14. století voroplavbu všemožně podporoval, nařízením z roku 1347 snížil a srovnal plavecká cla, nakázal stavbu mnoha jezů a stanovil minimální šířku propustí. Od poloviny 14. století, když i Praha byla usplavněna, pokračovaly vory dále do Německa. Voroplavba je zmíněna i ve smlouvě, jíž císař v roce 1584 prodal Rudolf II. části panství městu Kašperské Hory. V roce 1590 pak vydal Petr Vok první plavební řád pro voroplavbu. \n\nJiž počátkem novověku, v 16. století, docházelo ke sporům o právo na obchodování s dřevem. Karel IV. uděloval privilegia plavcům, šlechtici a rytíři se však na zemských sněmech dožadovali práva svobodné plavby. První zápis o svobodu plavby je znám z roku 1567. Koncem 18. století byla všeobecně zavedena svobodná voroplavba. Josef Schwarzenberg, stavitel dvou velkých plavebních kanálů, obdržel v roce 1801 privilegium na plavení dřeva do Prahy, které v roce 1861 i po prodloužení vypršelo a nebylo obnoveno. Místní plavba po Otavě pokračovala dál, zejména v období velké kůrovcové kalamity v 70. letech 19. století. \n\nNa Vltavě se plavilo nejvýše od Chlumu u Volar. Vory do Prahy připlouvaly nejen z Vltavy, ale i z Berounky, Lužnice, Sázavy, Malše a Otavy. Otava byla v celé délce 113 km splavná od roku 1892. Vory se plavily vory od Čeňkovy pily nad Rejštejnem. Na pily v Drážďansku se po Vltavě plavilo ještě ve 30. letech 20. století, cílem žichovických otavských plavců, nazývaných hamburáci, býval i Hamburk.\n\nProtože horní toky řek jsou splavné jen za jarních povodní, byly pro voroplavbu stavěny i umělé plavební kanály. Schwarzenberský kanál v jihočeské části Šumavy byl postaven v letech 1789–1791, třináctikilometrový Vchynicko-tetovský plavební kanál obcházející Vydru v letech 1799–1801. V roce 1850 správa velkostatku Žichovice (pod hradem Rabí) přestavěla na umělý kanál staré rameno řeky. \n\nPlavba trvala dny i týdny, například z Čeňkovy pily až na Vltavu v Praze trvala asi čtyři dny. Zpět chodili plavci pěšky, popřípadě na jízdních kolech, která si s sebou přivezli na vorech. Parta mohla během sezóny od zámrazu do zámrazu udělat až 50 „rázů“, tedy celých cyklů. \n\nNejvětší rozmach voroplavby nastal po celé 19. století. Velkou konkurencí pro vory se od poloviny 19. století, tedy již v době největšího rozmachu voroplavby, postupně stávala železnice. Jako palivo bylo dřevo vytlačováno lacinějším uhlím. Rozsáhlá regulace vodních toků a výstavba přehrad, zejména Vltavské kaskády, éru voroplavby v Česku ukončila definitivně. Poslední vor proplouval rozestavěnou Orlickou přehradou 12. září 1960. Poslední plavba na Otavě se uskutečnila roku 1958. \n\nRežisér Václav Wasermann natočil v roce 1952 komediální dokument Plavecký mariáš s Jaroslavem Marvanem v hlavní roli. Film je poplatný době vzniku, ale je unikátním dokumentem Vltavy před stavbou přehrad. V letech 1966 a 1971 vyzkoušeli voroplavbu plavci Sypalové i další pomocníci z Vyššího Brodu a okolí. Z akce vznikly dva televizní filmy. Plavci došli k závěru, že navázat na starou plaveckou slávu není možné. V roce 2000 uspořádala podobnou akci s názvem VOR 2000 Společnost Praha – Evropské město kultury roku 2000, o.p.s. – 2. července 2000 připlul na Výtoň v pražském Podskalí vorový pramen věrně zhotovený podle technologie z přelomu 19. a 20. století.\nVaziště byla zejména v těchto místech:\n\n\nZdroj: \"Já jsem plavec\" od vody: Vladimír Scheuffler, Václav Šolc,1986\n\nPoznámka: Většina vazišť je zatopena vodami vodních nádrží.\n\n\nNežárku usplavnil po lesní kalamitě roku 1822 Vojtěch Lanna, Budějovický rodák a čestný občan Prahy, jinak též stavitel Řetězového mostu v Praze, obchodník, loďař a vůbec podnikatel. \n\nK vazištím se dřevo sváželo pomocí volů. Vaziště byla například v těchto místech: \n\nBuquoyské vaziště Baronův most bylo umístěno nedaleko osady Leopoldov, součásti Pohorské Vsi, u Pohořského potoka, který se vlévá do říčky Černá a ta do Malše, přítoku Vltavy. Dnes je z bývalé hájovny pension s názvem Baronův most.\n\nNa Sázavě se plavily vory od Světlé nad Sázavou až do Davle (142 km), později pro častý nízký stav vody jen ze Zruče nad Sázavou (109 km), odkud cesta do Prahy trvala nejméně tři až čtyři dny. Po přítocích Sázavy se plavilo také, na Želivce v 17 kilometrů dlouhém úseku z Dolních Kralovic a na Blanici 7 kilometrů od Libže. Voroplavbu v povodí Sázavy provozovala panství, dvory a polesí, Metropolitní kapitula u sv. Víta v Praze a Královská kolegiátní kapitula sv. Petra a Pavla na Vyšehradě. Kvůli stavu vody se plavilo především na jaře a na podzim – v létě jen výjimečně. V létě chodili plavci odstraňovat ze dna řeky balvany a vršit je do hrází podél řeky. \n\nSázavské vory měly délku sedm metrů a byly svázány z dvanácti kmenů. Po Sázavě se plavilo dvacet pět vorů za sebou, od Davle do Prahy se jich vázalo až čtyřicet za sebou. \n\nV Čerčanech sídlil poříčný pro řeku Sázavu, zástupce Říčního úřadu dozírající na provoz i na úpravy řeky. Sázavští plavci se dělili na dvě skupiny, Horňáky a Dolňáky – první plavili dřevo jen do Čerčan, druzí pokračovali z Čerčan do Davle. Dolní úsek byl mimořádně náročný, zejména mezi Žampachem a Pikovicemi. Sázavskou voroplavbu vytlačila hlavně železnice, která ve srovnání s vory nebyla závislá na přírodních podmínkách. Poslední vory po Sázavě pluly s koncem druhé světové války.\n\n\nNa Berounce je doložená existence vaziště například v Krašově.\n\nNa Labi také odedávna probíhala voroplavba. Arnošt z Pardubic dostal od Karla IV. právo vybírat v Pardubicích clo za plavení dříví již v roce 1357. Pod Pardubicemi se vory doplavené z podhůří svazovaly ve větší pltě, dlouhé až sto metrů. Poslední vory přes Pardubice pluly ve dvacátých letech 20. století. Vaziště bývalo v Pardubicích u ústí bývalého západního ramene Chrudimky.\n\n\n\n"}
{"id": "119910", "url": "https://cs.wikipedia.org/wiki?curid=119910", "title": "Bedřichov (okres Jablonec nad Nisou)", "text": "Bedřichov (okres Jablonec nad Nisou)\n\nObec Bedřichov (něm. \"Friedrichswald\") se nachází v okrese Jablonec nad Nisou, kraj Liberecký. Žije zde  obyvatel. V létě slouží Bedřichov jako výchozí místo pro turistiku a cykloturistiku po Jizerských horách. Z Bedřichova také vedou bezbariérové stezky do okolí. Přímo nad Bedřichovem se nachází rozhledna Královka. Obec je spojena silnicí jak s Jabloncem, tak s Libercem.\n\nV zimě slouží Bedřichov jako startovní místo mnohých běžkařských výprav do Jizerských hor. Na místním stadionu, kousek od parkoviště a autobusové zastávky, začíná běžecká trať Jizerská magistrála, vedoucí na Novou Louku a pak dále směrem na Kristiánov, Knajpu a Smědavu.\n\nNa svazích Malinového vrchu je v nadmořské výšce 710 až 802 m ski areál \"Ski Bižu s.r.o.\" Nachází se v něm 7 vleků a 9 sjezdovek o celkové délce 5,4 km.\nPrvní písemná zmínka o obci pochází z roku 1602. V té době tu byla sklářská huť, kolem které vyrostla vesnice, která dostala název Bedřichov. Sklárna tu fungovala 209 let a poskytovala práci obyvatelům vesnice. Později se sklářská řemesla začala provádět v menším měřítku – v několika chalupách byly brusírny a mačkárny skla, ženy a děti se zabývaly skleněnými knoflíky a navlékáním skleněných perel. Od roku 1894 je v Bedřichově pošta. Po druhé světové válce došlo k vyhnání původních německých obyvatel a dosídlení českým a dalšími etniky.\n\nV letech 2010–2014 byl starostou Petr Šmaus, od roku 2014 funkci vykonává Petr Holub.\n\nBedřichov leží v oblasti CHKO Jizerské hory, ale do jeho katastru spadá několik maloplošně chráněných území.\n\n\n"}
{"id": "119920", "url": "https://cs.wikipedia.org/wiki?curid=119920", "title": "Marie Uherská", "text": "Marie Uherská\n\nMarie Uherská, též \"Marie z Anjou\" (1371 – 17. května 1395, Velký Varadín) byla třetí nebo čtvrtou, ale jistě nejstarší přeživší dcerou polského a uherského krále Ludvíka I. a jeho druhé choti Alžběty Bosenské. Stala se manželkou Zikmunda Lucemburského a dočasně samostatnou uherskou a chorvatskou královnou. Byla poslední z dynastie Anjouovců na uherském trůně.\n\nKarel IV. předurčil syna Zikmunda po dohodě s Ludvíkem I. jako manžela jeho dcery a dědičky Marie. Zásnuby se konaly roku 1379 v Trnavě a dvanáctiletý Zikmund zůstal v příštích letech v Uhersku. Král Ludvík zemřel roku 1382 a Poláci odmítli další spojení s Uhrami. Za polskou královnu zvolili Mariinu mladší sestru Hedviku, provdanou za Vladislava II. Jagella. V Uhrách nechala královna vdova Alžběta korunovat královnou Marii, která se po Zikmundově odchodu z Uher, kde žil v letech 1379-82, zasnoubila s Ludvíkem Orleánským.\n\nV době Mariiny neplnoletosti za ni vládla matka a magnát Mikuláš I. Gorjanský. S tím byli uherští velmoži nespokojeni a nabídli korunu Karlu III., kterému Ludvík pomohl k chorvatskému a neapolskému trůnu (1381). Karel však musel Ludvíkovi přísahat, že neohrozí práva jeho dcer. Přesto po nabídce uherského trůnu Karel táhl s vojskem na Budín. Královny se nebránily, pravděpodobně doufaly, že Karel splní slib. Ten se nechal korunovat 31. prosince 1385 ve Stoličném Bělehradě uherským králem \"Karlem II.\" Zikmund vtrhl do Uher pod záminkou ochrany práv své snoubenky a vynutil si sňatek s ní. Lucemburk kvůli výdajům na dobytí Uher zastavil svému bratranci Joštovi Braniborsko na pět let.\n\nKrálovna vdova se Karlu Neapolskému pomstila rovněž zradou. Pověřila svého důvěrníka Blažeje Forgáče, aby na něj spáchal atentát. 7. února 1386 uherští spiklenci na krále zaútočili sekerou a poranili mu oko. Poté byl vsazen do žaláře a ve vězení otráven nebo uškrcen. Zemřel po 55 dnech vlády. Karlův dědic Ladislav se po celý život neúspěšně snažil ovládnout Uhersko.\n\nV létě 1386 během cesty na hrad Gorjany byly královny přepadené stoupenci zavražděného Karla Neaopolského, Horváthovci. Stalo se tak nejspíš z popudu osmnáctiletého Zikmunda Lucemburského. Mnozí z průvodu byli zabiti, mimo jiné Mikuláš Gorjanský a Blažej Forgáč (jejich hlavy byly poslány vdově po Karlovi do Neapole). Královny zůstaly v zajetí na hradě Gomnec.\n\nV lednu 1387 Alžbětu Bosenskou před očima dcery zardousil Jan Horváth, údajně protože poslala zprávu do Benátek, aby s loďstvem blokovali Novigrad a zabránili odvezení Alžběty a Marie do Neapole. Marie z toho všeho vinila manžela a spojila se s Horváthovci a darovala jim pozemky na Slovensku a v Bosně. V létě 1387 byla Marie vysvobozená vojskem svého strýce Štěpána. Horváthovci byli zavražděni Zikmundovými muži s tím, že se Zikmund pomstil vrahům Alžběty. Marie chtěla stanovit strýce Štěpána Tvrtka dědicem Arpádovců, ale ten zemřel roku 1391, pravděpodobně byl zavražděn.\n\nV roce 1387 byl Zikmund korunovaný uherským králem a spoluvládcem Marie, de facto ale vládl sám. Královna zemřela při pádu z koně 17. května 1395. Právě čekala dítě, možná dědice, a pro lucemburskou dynastii to znamenalo neblahý vývoj.\n\n\n"}
{"id": "119924", "url": "https://cs.wikipedia.org/wiki?curid=119924", "title": "Barbora Celjská", "text": "Barbora Celjská\n\nBarbora Celjská ( \"Barbara Celjska\", \"Cillei Borbála\"; 1390–95 – 11. července 1451, Mělník) byla římská císařovna, uherská a česká královna, druhá manželka Zikmunda Lucemburského. Její krev dnes koluje v žilách většiny evropských šlechtických dynastií.\n\nNarodila se jako dcera hraběte Heřmana II. Celjského a Anny ze Schaunbergu. Její otec byl straníkem Zikmunda Lucemburského, jeho otci Karlovi IV. vděčili Celjští za potvrzení povýšení mezi hrabata a díky svým vztahům s předchozím uherským králem Ludvíkem byli příbuzensky spřízněni s uherským dvorem.\n\nZikmund ovdověl roku 1395 a k novému sňatku se nijak neměl. Svatba s Barborou byla dílem uherských magnátů, kteří jej roku 1401 zajali. Zazlívali mu obsazování zemských úřadů cizinci a nemravný život. Heřman Celjský mu pomohl ze zajetí zásnubami s Barborou a druhou dceru Annu provdal za Mikuláše Gorjanského. Samotný obřad se konal zřejmě v listopadu 1405 a 6. prosince téhož roku byla Barbora ve Stoličném Bělehradě korunována. Zikmund přiznal Barboře rozsáhlé věnné statky, s jejichž správou jí zpočátku pomáhal otec. 12. prosince 1408 založili manželé Dračí řád jehož členové v zakládací listině přislíbili, že budou věrní a poslušní nejen Zikmundovi, ale i Barboře a případnému potomstvu. Krom obrany práv Zikmundovy rodiny byl řád namířen proti pohanům systematicky útočícím na uherské království. Roku 1409 se narodila dcera Alžběta. Tehdy se ještě nedalo tušit, že Alžběta bude potomkem jediným. Roku 1411 ji Zikmund zasnoubil se čtrnáctiletým Albrechtem Habsburským.\n\nBarbora se v letech následujících stala Zikmundovou oporou, zprostředkovala smír s polským králem a byla schopná Zikmunda zastupovat v době jeho nepřítomnosti v království. Na podzim roku 1414 se na Zikmundovo přání vydala na území říše, kde byla v Cáchách 8. listopadu korunována římskou královnou. Po korunovaci následovala účast na Kostnickém koncilu, kam dorazili na vánoce a v jejich doprovodu byla i Barbořina sestra Alžběta. Barbora setrvala v Kostnici do půlky června 1415, kdy se vrátila do Uher.\n\nZikmund přijel do Uherska až v únoru 1419 a Barbora byla vykázána od královského dvora kvůli pomluvě. Podle kronikáře Eberharda Windeckeho zažívala pak i s dcerou bídu, neměla jídlo ani šatstvo. Manželská roztržka byla zažehnána na vánoce 1419, kdy Barbora prý vkleče žádala Zikmunda o odpuštění a ten ji vzal na milost až poté, co o ni prosila i dcerka Alžběta. Až kronikáři v letech a stoletích následujících hovoří o nevěře a někteří byli přesvědčení, že za Barbořinou nemilostí byla její neschopnost zastávat post regentky. V každém případě šlo o manželský spor, protože Zikmund nadále zahrnoval přízní Barbořina otce Heřmana Celjského. Po usmíření Barbora společně s ovdovělou Žofii Bavorskou doprovázela manžela při pobytu v Čechách. Jeho pražské korunovace českým králem se nezúčastnila, byla tou dobou v Kutné Hoře.\n\nNa jaře 1421 se manželé odebrali zpět do Uher, kde se jejich vztah urovnal. Roku 1422 provdali Alžbětu za Albrechta Habsburského. Roku 1429 doprovázela Barbora manžela na sněm do Lucku, kde se zúčastnila rokování i přesvědčování polského krále Vladislava, aby odsouhlasil korunovaci Vitolda litevským králem. O rok později Zikmund jmenoval Barboru opět regentkou a odjel do Německa a pak do Itálie za císařskou korunou. Barbora v čase jeho nepřítomnosti musela odolávat nájezdům husitských vojsk a dostala se do sporu s městy kvůli novoročním darům. Zikmund se vrátil do Uher roku 1434.\n\nRoku 1436 se oba vydali do Čech, kde Barbora navázala kontakty s Hynkem Ptáčkem z Pirkštejna, Alešem Holickým ze Šternberka a spřátelila se také s Oldřichem z Rožmberka. Během pobytu v Praze povýšil Zikmund Barbořiny příbuzné do knížecího stavu, čímž si vysloužil hlasité protesty jejich lenního pána Fridricha Habsburského. 11. února 1437 byla Barbora v katedrále sv. Víta kostnickým biskupem Filibertem korunována českou královnou a téhož dne dostala od manžela věnné statky českých královen.\n\nNásledně měli manželé spor o budoucnost hrabství Gorice, šlo o sféru vlivu Celjských. Stárnoucí Zikmund se zřejmě nechal ovlivňovat dvorskou klikou okolo Kašpara Šlika a díky tomu vznikla i vážná manželská roztržka. Po dobytí hradu Sion se zhoršil Zikmundův zdravotní stav natolik, že se rozhodl k návratu do Uher. Prst na noze zasáhla gangréna, amputovali mu jej a údajně po délce celou nohu rozřízli. V tomto stavu putoval císař do Znojma, kde 8. prosince zemřel. Těsně před svou smrtí nechal Barboru i s jejími dvorními dámami zatknout. Poslední výzkumy písemného materiálu naznačují, že nešlo o Barbořino spiknutí s utrakvisty proti nástupnictví zetě Albrechta, jak se po léta tradovalo. Zdá se, že za jejím zatčením stál samotný Albrecht. Barbora byla uvězněna, donucena podepsat, že se vzdává svého obrovského majetku a nějakou dobu strávila v polském exilu. Paradoxně posléze našla útočiště v Čechách, ve věnných městech českých královen. Po celou dobu se za její věc bral Hynek Ptáček z Pirkštejna.\n\n\"„Žena, již stařena“\", říká Eneáš Silvius, \"„pojala úmysl znovu se vdát, zapudila z mysli dceru, která vyrostla v naději na královský trůn a provdala se za rakouského vévodu Albrechta, a neuvažovala o ničem jiném než o radostech nového manželství.“\"\n\nZbytek života strávila v Mělníku. Zemřela během morové epidemie v roce 1451 a na poslední cestě ji doprovázeli i husitští kněží. Její hrob v Martinické kapli v katedrále sv. Víta nepřežil do dnešních dnů.\n\nDo dějin vstoupila Barbora s pověstí poživačné bezbožné ženy, za což vděčí především tvrzení Eneáše Silvia Piccolominiho. V jeho šlépějích pokračoval i Jan Długosz, Hartmann Schedel a další. Johannes Cuspinianus přirovnal Barboru k římské Messalině a Johann Jakob Fugger označení královny poupravil na německou Messalinu a pod tímto označením přežila Barbora dodnes.\n\nZ dochovaných zobrazení královny Brabory je nutné zmínit oltář sv. Barbory z finského Kalanti, který je považován za kryptoportrét Barbory i Zikmunda, který je zde se svou charakteristickou kožešinovou čepicí jako Barbořin otec. Oba jsou také na fresce Mistra Václava v Mariánské kapli v italském Riffianu z roku 1415 a Barbora zde má stejný účes jako na oltáři z Kalanti. Zdá se, že je Barbora zobrazena i na centrálním panelu Gentského oltáře v části Klanění se beránkovi jako vedoucí postava mučednic. Barbořina účast na Kostnickém koncilu zanechala stopu v Richentalově kronice a také v perokresbách ze života Richarda Beauchampa, hraběte z Warwicku. Jako půvabná Venuše je zobrazena v Bellifortis Konráda Kyesera.\n\n\n"}
{"id": "119929", "url": "https://cs.wikipedia.org/wiki?curid=119929", "title": "Maškovec", "text": "Maškovec\n\nMaškovec (též \"Kotek\" nebo \"Kotkův Hrádek\") je zřícenina hradu v okrese České Budějovice. Nachází se v katastru obce Kamenný Újezd na skalní stěně nad pravým břehem řeky Vltavy v nadmořské výšce asi 440 m. Od roku 1963 je chráněn jako kulturní památka.\n\nHrad postavili v polovině 14. století příslušníci rodu pánů z Újezda, kteří byli podle erbovního znamení střely příbuznými Bavorů ze Strakonic, pánů z Drahonic a rytířů z Pořešína. První písemná zmínka však pochází až z roku 1380, kdy je hrad nepřímo zmíněn v predikátu \"Buzka z Újezda seděním na Maškovci.\" V roce 1402 je navíc uváděn také jeho syn \"Racek,\" který byl pánem hradu během husitských válek. Na jejich počátku stál na straně husitů, ale později vstoupil do služeb pánů z Rožmberka. Roku 1425 je na Maškovci uváděn \"Jan z Drahonic.\" Páni z Újezda obývali hrad do poloviny dvacátých let patnáctého století, kdy se rod v neklidné době husitských válek ocitl ve finanční tísni a přestal se objevovat v listinách. Když v roce 1455 Maškovec koupil Jindřich IV. z Rožmberka, byl od té doby zbytečný hrad opuštěn. V roce 1493 je popisován jako zbořený. V letech 1823–1841 nechal \"Pachner z Ebendorfu,\" majitel blízkého dvora Kotek, zříceninu rozebrat na stavební materiál.\n\nMajitelé hradu kontrolovali provoz na blízké \"Cáhlovské stezce\" a kupce s povozy nutili i násilím k průjezdu vesnicí, aby tak zvýšili své příjmy. Roku 1427 se na opuštěném Maškovci usadil kvůli bezpečí před husity újezdský farář Jan Pryndl, který tu dokončil opis \"Zlaté legendy\" Jacoba de Voragine.\n\nJednodílný hrad byl přirozeně chráněn kolmou skalní stěnou nad Vltavou a na jihovýchodní straně, kde prudký sráz spadá do údolí malého potoka. Na přístupné severozápadní a severovýchodní straně byl zajištěn valem a příkopem, které byly na severovýchodě zdvojené. Naprostá většina zdiva byla rozebrána v devatenáctém století, kdy byly také částečně zasypány příkopy. Na severozápadě se dochoval valovitý pozůstatek obvodové hradby a na špatně přístupné skále nad řekou nároží budovy, která byla podle sousední prohlubně pravděpodobně podsklepená. Menší fragment zdiva se na skalní hraně dochoval také u západního nároží.\n\nZbytky hradu jsou volně přístupné po modře značené turistické trase z Boršova nad Vltavou do Zlaté Koruny.\n\nSkalní stěna pod zříceninou je 35 m vysoká, silně lámavá. Tvoří horolezecký terén se čtyřmi popsanými výstupy. Od hradu je dobrý výhled do údolí Vltavy, která zde vytváří zaklesnutý meandr. O 2,5 km dále po proudu Vltava opouští hluboké a sevřené údolí a vtéká do Českobudějovické pánve. Její koryto a některé údolní svahy jsou chráněny jako přírodní památka Vltava u Blanského lesa.\n\n\n"}
{"id": "119950", "url": "https://cs.wikipedia.org/wiki?curid=119950", "title": "Diskrétní graf", "text": "Diskrétní graf\n\nDiskrétní graf je matematický pojem z oboru teorie grafů označující takový graf, v němž žádné dva vrcholy nejsou spojené hranou.\n\nGraf formula_1 je diskrétní, pokud formula_2.\nDiskrétní graf o formula_3 vrcholech je obvykle označován symbolem formula_4.\n\nDiskrétní graf je sám o sobě z pohledu teorie grafů poměrně nezajímavá struktura. Jeho význam (a důvod, proč jej vůbec definovat jako samostatný pojem) se projevuje ve chvíli, kdy uvažujeme o množině všech možných grafů na určité pevně dané množině vrcholů. V takovéto množině je diskrétní graf jejím nejmenším prvkem vzhledem k uspořádání relací \"být podgrafem\", tj. množina hran každého grafu je nadmnožinou množiny hran diskrétního grafu.\n\nOd diskrétního grafu začínají mnohé grafové algoritmy – například Borůvkův hladový algoritmus pro hledání minimální kostry grafu.\n\nDoplňkem diskrétního grafu je graf, který obsahuje všechny myslitelné hrany na dané množině vrcholů, tj. úplný graf.\n\n"}
{"id": "119977", "url": "https://cs.wikipedia.org/wiki?curid=119977", "title": "Šajeni", "text": "Šajeni\n\nŠajeni, česky také Čejeni, anglicky Cheyenne, jsou severoamerický indiánský národ patřící k algonkinské jazykové skupině. Jméno, pod nímž jsou dnes známi, pochází z dakotského výrazu \"šahíyena\", „malí Kríové“ (Parks 2001, 880). Sami se označují \"tsétsėhéstȧhese (tsitsistas),\" přibl. „ti, kteří jsou stejní“.\n\nKolem roku 1800 byl jejich počet odhadnut na 3 500 a během první poloviny 19. století, v období šajenské prosperity, ještě rostl. V roce 1890, po skončení válek se Spojenými státy, bylo zaznamenáno pouze 3 137 Šajenů (Moore aj. 2001, 880). Jejich populace klesala až do počátku třicátých let, kdy bylo Šajenů jen asi 2 500 (Moore 1996: 145). Potom došlo k prudkému obratu. V roce 2000 uvádějí statistiky přibližně 15 500 osob hlásících se ke kmeni (Moore aj. 2001, 880).\n\nJako první se s Šajeny setkali v roce 1680 Francouzi. V té době žili Šajeni v lesích kolem pramenů Mississippi v dnešní Minnesotě. Pod tlakem jiných indiánských skupin, jejichž migraci vyvolal příchod Evropanů do oblasti Velkých kanadských jezer, se začali Šajeni pohybovat k západu. Načas se zastavili u řek Sheyenne, Red a posléze Missouri, kde zakládali stálé vesnice a věnovali se pěstování kukuřice, fazolí, tykví a sezonnímu lovu bizonů.\n\nKolem roku 1740 získávali první koně a překračují řeku Missouri. Do roku 1800 všichni přešli ke kočovnému způsobu života, k celoročnímu lovu bizonů a chovu koní. V té době sídlili východně a severně od Černých hor (Black Hills).\n\nNěkdy v polovině 18. století se setkávají s malým algonkinským kmenem Sutajů (\"só’taeo’o\"). Během 19. století se Sutajové stali pevnou součástí šajenského táborového kruhu, z větší části se asimilovali a ztratili svůj jazyk.\n\nNa počátku 19. století se Šajeni potýkali s Lakoty o loviště kolem Black Hills. Nakonec početnějším Lakotům ustoupili do oblastí západně a jižně od Černých hor. Uzavřeli spojenectví s Arapahy a později i Lakoty. Díky výhodným spojeneckým svazkům, bojovnosti a tvrdosti, systému válečnických společností a sjednocení kmene kolem náboženských symbolů nepočetní Šajeni vytlačili Kajovy, Júty, Póníje a Osedže. Skrze únosy žen, adopce i regulérní sňatky se Šajeni silně smísili s okolními kmeny.\n\nDo roku 1830 ovládli rozsáhlou oblast od východního Wyomingu po řeku Arkansas. Rozdělili se na severní a jižní větev. Toto rozdělení není náhodné, ale má historické opodstatnění. Především jižní Šajeni bohatli z mezikmenového obchodu a z obchodu s bílými. Vztahy mezi Šajeny a evropskými obchodníky, cestovateli a lovci jsou vcelku přátelské.\n\nOd 50. let 19. století však Šajeni vzdorovali tlaku osadníků a zlatokopů. Přívrženci ozbrojeného odporu v čele s válečnickou společností Psích mužů (\"hotamétaneo’o\"), také známou jako Psí vojáci, se odštěpili od jižních Šajenů a vytvořili vlastní skupinu, k níž se připojilo mnoho mladých mužů i se svými rodinami. Tito lidé se zapojili do šarvátek v Coloradu, Kansasu a Nebrasce. Šířili strach mezi osadníky. Místní domobrana a armáda se náhodně mstila na jihošajenských táborech, často těch, které se na konfliktu nepodílely. Tak došlo v roce 1864 k masakru u Sand Creeku a v roce 1868 k masakru u Washity.\n\nTyto masakry, porážka Psích vojáků u Summit Springs (1869) a dramatický úbytek zvěře zlomily vojenskou moc jižních Šajenů. Byli usazeni do rezervace v Oklahomě spolu s jižními Arapahy a museli se adaptovat na nové podmínky. K poslednímu ozbrojenému vystoupení jižních Šajenů došlo v roce 1874, kdy se spojili s Kajovy, Komanči a Arapahy v tzv. válce za záchranu bizonů na jižních planinách.\n\nSeverní Šajeni byli zpočátku stranou hlavních cest a zájmu osadníků. Sblížili se s Lakoty a severními Arapahy. Společně v letech 1865–6 vytlačili americké jednotky z východního Wyomingu. Tlak na indiánské území kolem Černých hor však v polovině 70. let sílil. Vrcholil slavnou porážkou generála Custera u Little Big Hornu (1876), po níž ale následovalo pouze pronásledování a odchod severních Šajenů a Lakotů do rezervace.\n\nVelká část severních Šajenů byla poslána ke svým příbuzným do oklahomské rezervace. Seveřané zde čelili nepříznivým podmínkám a náčelníci se rozhodli k zoufalému pokusu probít se na počátku zimy s necelými třemi stovkami žen, dětí, starců a válečníků do Wyomingu. Mnoho lidí zahynulo, ale srdnatý odpor a utrpení Šajenů pohnulo americkou vládou natolik, že vyhradila severním Šajenům roku 1884 rezervaci v jihovýchodní Montaně. Henry Tall Bull, jeden ze severních Šajenů, to vyjádřil slovy: „Tato rezervace byla vykoupena krví mužů, žen a malých dětí, kteří tu noc zemřeli, aby se ostatní mohli vrátit domů“ (Moore 1987, 230).\n\nDnes se Šajeni zdržují především v západní Oklahomě a v montanské rezervaci se střediskem Lame Deer. Oklahomští Šajeni ztratili na konci 19. století díky politice rozparcelování (Allotment Act) značnou část rezervace. Hlavním zdrojem obživy Šajenů jsou poplatky za pronájem půdy a těžebních práv, zemědělství, drobný prodej předmětů pro turisty, příležitostná práce ve velkých městech a v Oklahomě provozování hazardních her.\n\nVelká část Šajenů se hlásí k některé z křesťanských církví, což však christianizovaným Šajenům nebrání věnovat se tradičnímu náboženskému životu. Původní náboženská tradice je dosud mezi Šajeny velmi silná. Fyzický zánik již Šajenům nehrozí, hrozí však rychlý zánik tradiční kultury a jazyka.\n\nŠajeni mají v současnosti početnou skupinu vysokoškolsky vzdělaných lidí. Například jeden ze severošajenských předáků, bývalý ochránce posvátné bizoní čapky Joe Little Coyote, je absolventem Harvardu. Henrietta Mannová, autorka několika odborných knih, je univerzitní profesorkou, Richard West mladší ředitelem světoznámého National Museum of American Indian v New Yorku, Ben Nighthorse Campbell senátorem federálního senátu. Ani na uměleckém poli Šajeni nezaostávají. Ve světě znají např. jihošajenského básníka Lance Hensona, výtvarníka Richarda Westa staršího a Merlina Little Thundera. Průkopník indiánské kinematografie Chris Eyre pochází ze smíšené, šajensko-arapažské rodiny.\n\nRubem šajenské mince jsou velké potíže s nezaměstnaností, alkoholismem, ztrátou identity, mizením jazyka, civilizačními chorobami, tlakem těžebních společností. Především jižním Šajenům v Oklahomě komplikuje život rasizmus a předsudky většinové společnosti. Kvůli roztroušenému usídlení zde nemají vlastní školství a začleňování šajenských dětí do výuky ve státních školách působí oklahomským Šajenům velké potíže. Šajeni dosahují průměrného příjmu na hlavu od 2 000 do 3 000 dolarů ročně, což většinu šajenských rodin řadí pod hranici chudoby. Řešení mnoha problémů ztěžuje rivalita mezi šajenskými velkorodinami (Moore 1996).\n\nKolem roku 1850 tvořilo šajenský táborový kruh deset nezávislých skupin (\"manaho\"). Jejich velikost kolísala od 150 do 800 příslušníků. Nejpočetnější byli severošajenští \"Ȯhmésėhese\" (Jedlíci). Dalšími početnými skupinami byli jihošajenští \"Heévȧhetaeo’o\" (Lidé provazů), \"Hotamétaneo’o\" (Psí lidé), \"Oévemanaho\" (Strupovití), Sutajové a \"Hesé’ometaneo’o\" (Lidé z hřebenů) (Moore 1987). \n\nMuž obvykle vyhledával manželku v jiné skupině a po svatbě se připojil k její skupině. Toto pravidlo nerespektovali Psí lidé. Pravidlo exogamie neplatilo pouze mezi Sutaji, kteří bývali původně samostatným kmenem (Moore 1987). Před usazením v rezervaci bývalo běžné, že měl muž dvě a více manželek. Takových sňatků mohlo být 25 až 30 procent. Spolumanželky bývaly většinou sestry nebo sestřenice.\n\nKaždou posvátnou skupinu tvořily rodinné tábory (kolem 25 osob) v čele s hlavou rodiny a náčelnické skupiny (asi 40 osob). Tato skupina se organizovala okolo náčelníka, který patřil do 44členné náčelnické rady. V rukou šajenských náčelníků se také soustřeďoval obchod. Přesto nebyla moc šajenských náčelníků vůbec automatická. Závisela na autoritě a úctě. Nejznámějšími náčelníky 19. století byli Černý kotlík, Malý kojot, Jitřenka (Tupý nůž), Vysoký vlk, Žlutý kojot, Malý plášť a Větrný vír. Instituce náčelníků dosud existuje (Moore 1987; Moore 1996).\n\nV polovině 19. století konkurovali v oblasti politické moci náčelníkům vůdci válečnických spolků. K těmto spolkům patřila většina bojeschopných šajenských mužů. V každém takovém spolku byli organizováni muži různého věku. Míval jednoho vůdce a několik podnáčelníků. Další vážení válečníci bývali poctěni opatrováním posvátných předmětů společnosti (kopí, šerpa, malované týpí, skalpové nohavice apod.). Ke spolku také obvykle náležely čtyři svobodné dívky, které měly reprezentativní a ceremoniální roli. Nejstaršími válečnými spolky byly Červené štíty, Parohové škrabky (Zahnutá kopí), Liščí (Kojotí) muži a Psí muži. Na počátku 19. století vznikl mezi jižními Šajeny spolek Vlčích bojovníků (později známý jako Lukové tětivy) a mezi severními Šajeny spolek Bláznivých psů. Každý válečnický spolek měl své insignie, obřady a charakteristické rysy.\n\nSpolky a jejich vůdci byli v období válek velkou politickou silou. Psí muži dokonce zformovali vlastní sídelní skupinu a podobné pokusy učinili i Parohové škrabky a Liščí muži (Moore 1987). Jako předáci válečnických společností prosluli např. Orlí nos, Naježený medvěd, Vysoký býk, Malý kojot, Kamenné tele, Bílý štít a Chromý bílý muž. Kromě Červených štítů fungují spolky v pozměněné podobě dodnes. Mají několik desítek členů, většinou veteránů americké armády, kteří patří mezi šajenské politické a náboženské vůdce (Moore 1996).\n\nTaké ženy měly své spolky. Nejznámější jsou \"tsémonéstovésėhe’eo’o\" („ženy, které jsou vybrány“) neboli \"monenéheo’o\" („ty vybrané“), které vytvářely špičkové ostnové aplikace. Spolek (či řemeslný cech) se podílel na výrobě šajenských náboženských předmětů. Mnohé z těchto žen byly šamankami (Powell 1981, xxxviii).\n\nNěkteré spolky měly především náboženskou funkci. Např. Opačnický spolek sdružoval šamany a šamanky, kteří se při obřadech vyznačovali podivným, obráceným chováním. Hrál důležitou roli při obřadu \"mȧsėháome\".\n\nŠajenský muž považoval otcovy bratry za své otce a jejich syny za své bratry. Šajenka se dívala na matčiny sestry jako na své matky a na jejich dcery jako na sestry. Okruh sourozenců se tak rozšiřoval i na některé bratrance a sestřenice. Ženatý muž se snažil vyhýbat své tchyni a téměř nikdy s ní nekomunikoval přímo. Stejná pravidla platila pro snachu a jejího tchána, kterého označovala jako dědečka. Zvláštní příbuzenská vazba existovala mezi šajenskou dívkou a její tetou z otcovy strany. Navzájem se nazývaly výrazem, který lze volně přeložit jako „jmenovkyně“. Tradiční příbuzenský systém je v šajenských rodinách silně zakořeněn.\n\nŠajenština patří k algonkinské jazykové skupině. Je charakterizován jako polysyntetický, tzn. že jednotlivé výrazy a morfémy se skládají do větších celků, které pak nabývají dalších významů. Šajenština má pouhých 14 hlásek, mezi nimi tzv. ráz, který čeština za samostatnou hlásku nepovažuje. Nezná např. b, d, l, r, u, z. Samohlásky se vyslovují až pěti různými tóny, kromě prostředního především vysokým a velmi vysokým tónem. Některé jsou neznělé (šeptané). Předpokládá se, že šajenština využívá až 40 různých koncovek plurálu (Alford 1974, 15). Rozlišuje exkluzívum a inkluzívum. Podstatná jména jsou životná a neživotná. Větné členy mají ve větě pevné postavení (Leman 1980).\n\nMluva severních a jižních Šajenů se od sebe nijak zvlášť neliší. Rozdíly ve výslovnosti a používání určitých výrazů existují spíše mezi jednotlivými rodinami a místními komunitami (Chief Dull Knife College 2003). Sutajský dialekt upadal ve 2. polovině 19. století rychle v zapomnění a dnes ho nikdo nepoužívá (Goddard 1978).\n\nZápis jazyka, založený na latince, používají jižní a severní Šajeni odlišný. Severošajenská kmenová rada se ve spolupráci s Chief Dull Knife College snaží prosadit diakritický zápis vytvořený lingvisty na počátku sedmdesátých let 20. století. Na konci tisíciletí mezi jižními Šajeny hovořili plynule šajensky většinou jen lidé starší 40 let, mezi severními Šajeny asi 40 % populace. Šajenština zůstávala jazykem obřadů a její znalost byla mezi tradicionalisty velmi oceňovaná (Moore aj. 2001). Podle aktuálního šetření hovoří plynule šajensky něco málo přes 300 severních Šajenů, mezi jižními Šajeny nejvýše několik desítek osob; v drtivé většině se jedná o lidi nad 60 let (Leman 2014).\n\nŠajeni věří v posvátnou tvořivou sílu, kterou nazývají \"ma’heo’o\". Ta stvořila posvátné osoby či mocné duchy, kterými naplnila vesmír, a kteří se podílejí na jeho běhu. Čtyři duchové sídlí na jihovýchodním, jihozápadním, severozápadním a severovýchodním okraji světa. Další duchové jsou na obloze – sluneční a měsíční duch, hrom, duch deště, hvězdy, větrný vír, duchové posvátných ptáků. V zemi sídlí duch, kterého Šajeni oslovují „naše babička“ (\"éštšemane\").\n\nHorizontálně Šajeni rozdělují vesmír do sedmi sfér. Horní svět má dvě sféry, prostřední svět čtyři sféry a dolní svět sféru jedinou (Schlesier 1987). Nejvyšší sféra je dokonale duchovní a mužské povahy, sféra nejnižší obsahuje ženský princip \"he’estȯtse\", esenci ženského a materiálního. Směrem vzhůru přibývá duchovního a ubývá materiálního (Moore 1974).\n\nŠajeni vidí svět jako místo, které vytvářejí vzájemným působením protikladní duchové. Hrom, který přináší teplo, bojuje se Zimním starcem o nadvládu nad světem v horizontu ročních období. Sluneční a měsíční duch se spolu střídají každý den.\n\nDalší významnou myšlenkou šajenského náboženství je respekt k duchovní hierarchii. \"Ma’heo’o\" vyzařuje energii (\"éxȧhestȯtse\") do celého vesmíru. Největší množství získávají mocní duchové. Každé stvoření je nadáno duchem. Síla jeho ducha závisí na tom, jak blízko je mocným duchům, od nichž může čerpat sílu. Za velice silné a posvátné jsou považováni např. ptáci, protože mají blízko k mocným duchům na obloze, nebo jezevec, který vyhrabává hluboké nory a žije v blízkosti zemního ducha. Člověk stojí až na dně této hierarchie. Je považován za ubohého a nevědomého. \"Ma’heo’o\" ho však obdařila vynalézavostí, aby si ulehčil hmotný život, a náboženstvím, aby se naučil získávat sílu od mocných duchovních bytostí i zvířecích a rostlinných duchů (Moore 1974).\n\nNa vzniku lidského života se podílejí muž a žena, kteří poskytují krev a tkáně, a \"ma’heo’o\", která oživuje a dává duši. Tento dar \"ma’heo’o\" má dvě složky: \"omotome\" („dech“) a \"mȧhta’sóoma\" („stín“), duchovní potenciál složený ze čtyř oddělených sil, dvou „dobrých“ a dvou „bláznivých“ (Straus 1977).\n\nObřady pokládají Šajeni za potřebné pro zdravý a úspěšný život jednotlivce, rodiny i kmene. Připomínají Šajenovi vesmírný řád, připravují ho na přijetí síly a přinášejí požehnání. Jejich součástí jsou písně, modlitby, malování těla, kouření dýmky, drobné obětiny apod. Obřady řídí a provádějí zasvěcení obřadníci, muži i ženy. Jejich autoritu Šajeni všeobecně uznávají a tradicionalisté varují před tím, aby obřady prováděli nepoučení lidé s nesprávnou motivací. Pak se síla může obrátit proti nim a jejich blízkým.\n\nObřadníci se zaměřují na jeden, nebo několik málo obřadů. Pokud člověk potřebuje uskutečnit určitý obřad, vyhledá příslušného „specialistu“ a nabídne mu obřadní dary, případně s ním kouří dýmku, aby byla dohoda stvrzena v přítomnosti duchů. Důležitými ceremoniemi jsou dodnes obřad v potní chýši (\"émaome\", \"vonȧheome\"), dýmkový obřad, postění na posvátné hoře Bear Butte. Na konci 19. století se mezi Šajeny rozšířil z Mexika tzv. pejotlový kult.\n\nKromě obřadů, které mají osobní nebo rodinný charakter a účastní se jich nanejvýš několik desítek lidí, provádějí Šajeni obřady, které připravují na přijetí síly celý národ. Konají se v letním období a trvají několik dní. Patřil sem do roku 1927 velký lovecký obřad známý jako \"mȧsėháome\". Dodnes sem patří obřad obnovy čtyř posvátných šípů a obřad bizoní čapky. Kromě specificky šajenských obřadů se každoročně koná známý obřad slunečního tance, kterého se účastní až polovina všech Šajenů.\n\nVlastní Šajeni měli velkého proroka jménem Motsé'eóeve, který jim přinesl posvátné šípy, první štít, skalpovou košili a myšlenku založit válečnické společnosti. Vším ho obdařili mocní duchové v útrobách posvátné hory Bear Butte na severovýchodním okraji Černých hor. Šajeni říkají této hoře \"nóávóse\", „hora obdarování.“ Má obrovský význam v jejich mytologii a obřadním systému. Slavným prorokem Sutajů byl Tomȯsévėséhe (Vztyčené rohy), který přinesl ze sutajské posvátné hory bizoní čapku a sluneční tanec.\n\nŠajeni věří, že duchové proroků jsou s nimi neustále a pomáhají Šajenům v nejtěžších chvílích.\n\nAfrikanista Josef Kandert nedávno napsal (\"Etnologický časopis Český lid\" 92/2005(3): 226–227): \"„V témže časopise (\"Naše řeč\") předložil\" [dr. Zdeněk Salzmann] \"k diskusi svou představu o unifikaci přepisu názvů indiánských kmenů Severní Ameriky (1991-1992). Bohužel, jeho iniciativa neměla v českých amerikanistických kruzích velkou odezvu, a pokud to stačím sledovat, ke škodě oboru panuje v této věci nadále chaos.“\" Také označení Šajenů je v češtině dosti rozkolísané. Ačkoli všechny používané tvary vycházejí z francouzského, potažmo anglického výrazu \"Cheyenne\", který je transkripcí dakotského \"šahíyena\", některé se jeho fonetické podobě poněkud vzdalují. Mezi nejstaršími názvy se objevuje „Šejenové“ (\"Ottův slovník naučný\", 1888–1909), „Čeyeni, Čeyenové“ (Čestmír Loukotka, \"Indiáni severoameričtí\", 1931) nebo nepočeštěné „Cheyennové“ (Miloslav Stingl, \"Indiáni bez tomahavků\", Praha 1966). Václav Šolc prosazoval název „Čejenové“ (\"Indiánské historie\", Československý spisovatel 1977) nebo „Čejeni“ (\"Indiánskou stezkou\", Albatros 1982). Také Mnislav Zelený (\"Indiánská encyklopedie\", Albatros 1994) dává přednost názvu „Čejeni“. Lingvista Zdeněk Salzmann („Příspěvek k vytvoření českých podob indiánských jmen“, \"Naše řeč\" 55/1977 : 250–262) navrhl formu „Šajeni/Šajenové“. Poprvé ji aplikoval Dušan Zbavitel v překladu knihy \"Mé srdce pohřběte u Wounded Knee\" (Dee Brown, Odeon 1976). Tato forma se postupně prosazuje (Václav Hubinger aj., \"Národy celého světa\", Praha 1985; Moore 2003; Heřmanský 2004; a další). Amerikanistka Kateřina Klápšťová (\"Etnologický časopis Český lid\" 92/2005(3): 310) komentuje problematiku etnonyma Šajenů takto: \"„Bohužel pravidla české podoby etnických jmen se v některých případech prosazovala velice pomalu, což lze nejlépe demonstrovat na jménu Cheyenne, jehož fonetická podoba je Šajena, v češtině Šajena/Šajenové. V české encyklopedické literatuře je toto jméno však stále chybně uváděno ve formě Čejenové.“\"\n\n\n\n\n\n\n\n\n\n\n\n\n\n\n\n"}
{"id": "119992", "url": "https://cs.wikipedia.org/wiki?curid=119992", "title": "Zeunerův diagram", "text": "Zeunerův diagram\n\nZeunerův diagram je kruhový diagram, znázorňující práci parního stroje. Je v něm zanesen vztah mezi polohou pístu a krytí otvorů v šoupátkové komoře šoupátkem. Používal se především pro Heusingerův rozvod.\n\nDiagram se skládá ze tří soustředných kružnic, které znázorňují pohyb kliky, vnější (vstupní kanály) a vnitřní (výfukové kanály) krytí šoupátka. Další kružnice, se středem posunutým o délku protikliky vzhůru, o předstih doleva a procházející středem předchozích soustředných kružnic, zobrazuje polohu šoupátka. Z diagramu lze vyčíst velikost plnění válce a míru odkrytí kanálů vzhledem k poloze kliky a pístu.\n\n"}
{"id": "120001", "url": "https://cs.wikipedia.org/wiki?curid=120001", "title": "Indikátorový diagram", "text": "Indikátorový diagram\n\nIndikátorový diagram je graf, zobrazující průběh práce pístového, speciálně parního stroje. Jedná se vlastně o P-V diagram získaný měřením pomocí přístroje zvaného indikátor.\n\nIndikátor je souřadnicový zapisovač, mechanicky spojený s pístem (u parního stroje s křižákem) a s prostorem válce. Indikátor je vybaven papírem a perem, které je v ose x vychylováno pohybem pístu a v ose y tlakem ve válci. Výsledný diagram popisuje průběh carnotova cyklu ve válci.\n\nV době provozování parních strojů byl indikátorový diagram velmi důležitou diagnostickou pomůckou k seřizování a zvyšování jejich účinnosti. Existují přístroje podobného typu i pro spalovací motory.\n\n\n"}
{"id": "120005", "url": "https://cs.wikipedia.org/wiki?curid=120005", "title": "Rychnov u Jablonce nad Nisou", "text": "Rychnov u Jablonce nad Nisou\n\nMěsto Rychnov u Jablonce nad Nisou () se nachází v okrese Jablonec nad Nisou, v kraji Libereckém, na horním toku říčky Mohelky asi 4 km jihozápadně od Jablonce nad Nisou. Ve městě žije  obyvatel.\n\nPrvní písemnou zmínku o vsi „Richnow“ nalezneme v I. knize konfirmační pražského arcibiskupství z 25. ledna 1361. Osadu založili nejspíše ve 13. století cisterciáci z Mnichova Hradiště ve svém lesním revíru. Rychnov byl do konce 17. století výlučně zemědělskou obcí. Chudé výnosy podhorského kraje však obyvatelstvo nutily hledat způsoby dalšího výdělku. Počátkem 18. století se zde rozšířilo domácí předení a tkaní lnu. V době, kdy domácí výrobu vytlačila produkce textilních továren, zřídil zde rychnovský občan Johann Schöffel manufakturu na výrobu dóz z tvrzeného papíru, tzv. papirmaše. Tyto rychnovské lakované dózy se staly známým obchodním artiklem a poskytly Rychnovu mnoho pracovních příležitostí. Zdobení jejich povrchu romantickými miniaturami pak dalo vzniknout rychnovské malířské škole, která se po úpadku výroby dóz na sklonku 19. století věnovala průmyslové výrobě kopií slavných obrazů pro církevní i světské účely. Rychnovská škola, která ze svých řad vydala i známé umělce, se stala základem jablonecké uměleckoprůmyslové školy.\n\nV roce 1856 proťala rychnovskou kotlinu železniční trať, jejíž viadukt dal obci novou tvář. Rychnovská stanice na trati Pardubice – Liberec zajišťovala spojení celého Jablonecka se světem. I díky ní nastal koncem 19. století bouřlivý rozvoj jablonecké skleněné bižuterie, který přinesl bohatství i Rychnovu.\n\nNa přelomu století se v Rychnově začaly stavět výstavné exportní domy a nová zástavba nabyla poněkud městského charakteru. V roce 1895 obdržela obec statut městysu s právem konání čtyř výročních trhů ročně. V roce 1911 pak byla povýšena na město. Znak, který obec dostala při povýšení na městys, je heraldickou kuriozitou. Namísto řeči heraldických symbolů nakreslil malíř na císařský dekret romantický obrázek údolní nivy bohatě porostlé křovinami, které dominuje kostel, v pozadí s horou Ještěd a v popředí s laní pijící z potoka.\n\nNa počátku první světové války byla v Rychnově postavena továrna na výrobu galalitového zboží, patřící svým založením mezi technické kuriozity. Budova má základy ve velmi obtížném terénu rašelinové bažiny v hloubce asi sedmi metrů protkané sítí odvodňovacích kanálů. Část stavby spočívá na dřevěných pilotech (tovární komín na 75). Firma Haasis, která stavbu financovala, záhy zkrachovala. Poté byla stavba velmi málo využívána a teprve v roce 1938 skupina německých podnikatelů umístila do tohoto areálu výrobu zaměřovacích přístrojů pro válečné účely. V době 2. sv. války dodával továrně pracovní síly také zdejší tábor pro politické vězně, z něhož se v roce 1944 stala pobočka koncentračního tábora Gross-Rosen. V roce 1945 zažil Rychnov razantní zlom, neboť leží na bývalé jazykové hranici. Obyvatelstvo města, do roku 1918 prakticky výlučně německé, bylo v drtivé většině deportováno do Německa. Vzhledem k poloze na hlavní železniční trati se shromaždištěm pro deportace nejen rychnovských, ale všech jabloneckých Němců stal právě bývalý koncentrační tábor.\n\nVylidnění Rychnova po válce a zejména pak zestátnění soukromého vlastnictví v letech socialismu mělo za následek velký úpadek obce. Přes sto domů bylo zbouráno a většina státních objektů byla velmi špatně udržována. Necitlivé zásahy secesní a klasicistní vzhled architektury narušily, přesto tu lze dodnes nalézt několik skvostů stavitelského umění z počátku století.\n\n\nRychnov leží na celostátní trati 030 mezi Pardubicemi a Libercem, zastavují tu jak osobní vlaky, tak i rychlíky z Liberce do Pardubic. V roce 2013 to bylo zhruba 40 vlaků za den, z toho 9 párů rychlíků a jeden sezonní spěšný vlak Jičín-Liberec. Spojení s okresním městem Jabloncem zajišťuje městská hromadná doprava: linkami 101 (každých 30 minut) a 115 (většinou ve špičce 12x za den), které odjíždějí ze zastávky Nádraží ČD; provozovatelem je akciová společnost Dopravní podnik měst Liberce a Jablonce nad Nisou. Nad městem při silnici I/65 je zastávka meziměstské linky mezi Jabloncem nad Nisou a Prahou.\n\n\nOsady a samoty:\n\nOsady zaniklé po r. 1945:\n\n"}
{"id": "120006", "url": "https://cs.wikipedia.org/wiki?curid=120006", "title": "Kaple Božího hrobu (Velenice)", "text": "Kaple Božího hrobu (Velenice)\n\nBoží hrob u Velenic na Českolipsku patří mezi zajímavé církevní památky Libereckého kraje. Jedná se o jeskyni uměle vytesanou do pískovcové skály u silnice ze vsi Velenice do Brniště (cca 0,5 km východně od velenického kostela). Je chráněna jako kulturní památka.\n\nUvnitř tzv. Růžencové kaple je možno vidět reliéfy Kristova utrpení z počátku 18. století (jeskyni vytesal místní hospodář a lidový umělec Schille v letech 1710–1711), další plastiky (reliéf Ukřižování) z pozdější doby (počátek 19. století) lze spatřit i vně skály. Zbytky venkovních reliéfů napovídají, že výzdoba vycházela z cyklu Tajemství růžence, dochovala se jen menší část. Je pravděpodobné, že kaple původně nahrazovala kostel, který byl ve vsi postaven až roku 1735. Sestává ze tří skalních prostor. Přes vstupní portál se vstupovalo po již zasypaných schodech do střední místnosti, kde byl také oltář. Postranní místnosti byly vyzdobené kaple. Protože zařízení bylo rozkrádáno, obec kapli v roce 2002 zajistila mřížemi.. Památka není u žádné z barevně značených turistických cest, vede zde cyklotrasa 3045 od Zákup do Brniště.\n\n"}
{"id": "120009", "url": "https://cs.wikipedia.org/wiki?curid=120009", "title": "Babice (okres Prachatice)", "text": "Babice (okres Prachatice)\n\nObec Babice (něm. \"Bowitz\") se nachází v okrese Prachatice v Jihočeském kraji, zhruba 4 km jihovýchodně od Netolic, 17 km východně od okresního města Prachatic a 18 km zsz. od krajského města Českých Budějovic. Babice leží na východním okraji Šumavského podhůří (podcelek Bavorovská vrchovina, okrsek Netolická pahorkatina); protéká jimi Lužický potok. Žije zde  obyvatel.\n\nPrvní písemná zmínka o obci pochází z roku 1259.\n\nV Babicích jsou evidovány 4 objekty, chráněné coby kulturní památka ČR:\n\n\n"}
{"id": "120010", "url": "https://cs.wikipedia.org/wiki?curid=120010", "title": "Benešovice", "text": "Benešovice\n\nObec Benešovice se nachází v okrese Tachov v Plzeňském kraji. Žije zde  obyvatel.\n\nPrvní písemná zmínka o obci pochází z roku 1115.\n\n\n\n"}
{"id": "120011", "url": "https://cs.wikipedia.org/wiki?curid=120011", "title": "Bavory", "text": "Bavory\n\nObec Bavory (německy \"Pardorf\") se nachází v okrese Břeclav v Jihomoravském kraji. Obec leží na úpatí Pavlovských kopců v chráněné krajinné oblasti Pálava pod jihozápadním svahem Stolové hory. Žije zde obyvatel.\n\nJedná se o vinařskou obec v Mikulovské vinařské podoblasti (Viniční tratě: Pod Pálavou, Růžová, Slunečná, Maliny, Anenský vrch, Pod Státní, U Rybníčka).\n\nPrvní písemná zmínka o obci pochází z roku 1322. V roce 1930 zde žilo 451 obyvatel, z toho většina (93,8 %) německé národnosti – tito byli po roce 1945 vesměs vysídleni. Od 1. července 1980 do 23. listopadu 1990 byla obec součástí Mikulova.\n\nV obci k počátku roku 2016 žilo celkem 408  obyvatel. Z nich bylo 204  mužů a 204 žen. Průměrný věk obyvatel obce dosahoval 40,6% let. Dle Sčítání lidu, domů a bytů provedeném v roce 2011, kdy v obci žilo 402  lidí. Nejvíce z nich bylo (20,4%) obyvatel ve věku od 30 do 39  let. Děti do 14 let věku tvořily 16,2% obyvatel a senioři nad 70 let úhrnem 5,2%. Z celkem 337  občanů obce starších 15 let mělo vzdělání 44,2% střední vč. vyučení (bez maturity). Počet vysokoškoláků dosahoval 7,7% a bez vzdělání bylo naopak 0,3% obyvatel. Z cenzu dále vyplývá, že ve městě žilo 218 ekonomicky aktivních občanů. Celkem 86,7% z nich se řadilo mezi zaměstnané, z nichž 65,1% patřilo mezi zaměstnance, 1,8% k zaměstnavatelům a zbytek pracoval na vlastní účet. Oproti tomu celých 43% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 167 obyvatel obce (což je 41,5%), se hlásilo k české národnosti. Dále 80 obyvatel bylo Moravanů a 4 Slováků. Celých 135 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "120012", "url": "https://cs.wikipedia.org/wiki?curid=120012", "title": "Archlebov", "text": "Archlebov\n\nArchlebov (dříve \"Arklebov\", \"Artlebov\", – od osobního jména \"Hartleib\") je obec v okrese Hodonín v Jihomoravském kraji, 12 km severozápadně od Kyjova a 3 km jihozápadně od Ždánic. Žije zde obyvatel. Ze severu na jih protéká obcí \"Spálený potok\", levostranný přítok \"Trkmanky\".\n\nV sousedství dnešního hřbitova proběhl v roce 2014 archeologický průzkum, při kterém bylo nalezeno polykulturní pohřebiště. Nejstarší hroby kočovníků kultury se šňůrovou keramikou byly staré přes 4 000 let. Další nálezy pocházely z období kultury se zvoncovitými poháry a únětické kultury. Jižně od obce v místě zvaném \"Bohutsko\" bývala osada \"Bohutice\". V roce 1368 už byla uváděna jako pustá.\n\nPrvní písemná zmínka o Archlebově pochází z roku 1349, kdy byla ves v držení Bohuše ze Ždánic. V předbělohorské době zde býval bratrský sbor. Po bitvě u Slavkova v roce 1805 zde bylo ubytováno 600 francouzských vojáků, kteří vyplenili zásoby místních obyvatel. Na choleru zemřelo v roce 1831 celkem 34 lidí. Roku 1845 byla postavena nová škola. V roce 1866 zemřelo při epidemii cholery 122 osob a musel být zřízen náhradní hřbitov na místě zvaném \"Podseče za Pustým\". V První světové válce padlo 32 místních občanů. V legiích jich bojovalo 11. Elektřina zde byla zavedena v roce 1928. Roku 1930 vznikla na hranici katastru osada Žandovský mlýn. Během Druhé světové války zahynula v koncentračním táboře židovská rodina Vodákova. Na konci války padl občan Emil Jarolík a tři domy byly poškozeny výbuchem bomby. Obec byla osvobozena 28. dubna 1945. V letech 1947–1951 byla postavena nová škola.\n\nArchlebov vznikl jako kolonizační osada. Hlavní linie současné zástavby tvoří Spálený potok ve směru sever – jih a komunikace I/54 ve směru východ – západ. Katastrální území má rozlohu 1 332 ha, přičemž orná půda zaujímá více než 51 % výměry a lesní porosty pokrývají 33 %.\n\nV Archlebově se nachází základní škola, mateřská škola, zdravotní středisko, pošta, pohostinství, prodejny smíšeného zboží, je zaveden plyn, vodovod a kanalizace.\n\nPočet obyvatel k 1. 1. daného roku.\n\n\n"}
{"id": "120013", "url": "https://cs.wikipedia.org/wiki?curid=120013", "title": "Babice (okres Praha-východ)", "text": "Babice (okres Praha-východ)\n\nObec Babice, (něm. \"Babitz\") se nachází v okrese Praha-východ, kraj Středočeský. Rozkládá se asi pět kilometrů východně od města Říčany. Žije zde obyvatel (v roce 2006 jich bylo 429).\n\nV obci se nachází známá soukromá škola Gymnázium Open Gate – Boarding School. Babicemi protéká potok Výmola, která zásobuje vodou nyní již zaniklé koupaliště.\n\nObec Babice vznikla nejspíše ve 13. století, první písemná zpráva o Babicích pochází z roku 1381. Místní správa se nevyvíjela, což dokládá i absence jakéhokoliv vrchnostenského sídla. Náležely tedy pod správu jiných panství a velkostatků. V 18. století patřily Babice do řádového panství Uhříněves. V obci existovala vedle poplužního dvora i vrchnostenská palírna a hostinec. Babice (Velké i Malé) v podstatě nepřetržitě po celou dobu trvání patrimoniální správy byly součástí církevního řádového panství Uhříněves (mj. templáři, řád německých rytířů). V 18. století dochází k růstu významu Babic pro daný region, vznikla zde i pro potřeby okolních obcí dvoutřídní škola.\n\nPozoruhodný vývoj obce Babice od počátku 20. století s kulminačním bodem ve 20. letech. Babice se stávají jednou z rekreačních oblastí pražské malé a střední buržoazie, která si zde začala budovat svá rekreační sídla. Tento vývoj přerušila hospodářská krize ve 30. letech a již se v původní podobě neobnovil. Po druhé světové válce zde dochází k budování nových rekreačních struktur, masové šíření chataření.\n\nV dalších letech dochází k citelnému úbytku obyvatel Babic, kteří odcházejí do Prahy a také do Říčan, kde dostávají velmi lehce byty. To má za následek špatnou prosperitu služeb, dochází k uzavírání obchodu, v obci nejsou téměř žádné služby. Spolu s úbytkem obyvatel dochází i k úbytku dětí a je zrušena základní škola v Babicích. V obci zůstává pouze jedna restaurace, je zrušen provoz hotelu. Úbytek obyvatel byl zastaven v roce 1992. Obecní zastupitelstvo zadalo vypracování územního plánu obce, řada pozemků byla vyčleněna pro stavbu rodinných domů. V obci jsou v současné době dva obchody, tři autoservisy, tenisové kurty, kadeřnictví, jezdecký oddíl, restaurace. Před sčítáním lidu bylo v obci 156 občanů trvale bydlících. Po sčítání lidu v roce 2001 je zaznamenán poměrně výrazný vzrůst trvale bydlících obyvatel obce. Místní stavební firma vybudovala čističku odpadních vod a kanalizaci.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Babice \"(přísl.Babičky, 463 obyvatel)\" byly v roce 1932 evidovány tyto živnosti a obchody: holič, kapelník, krejčí, 4 hostince, 2 lomy, malíř pokojů, obuvník, pekař, řezník, 3 obchody se smíšeným zbožím, 2 trafiky, truhlář, zámečník.\n\n\nDopravní síť\nVeřejná doprava 2011\n\n"}
{"id": "120015", "url": "https://cs.wikipedia.org/wiki?curid=120015", "title": "Petr Bogatyrev", "text": "Petr Bogatyrev\n\nProf. PhDr. Petr Bogatyrev, DrSc., též Pjotr Grigorjevič Bogatyrjov, rusky Пё́тр Григо́рьевич Богатырё́в, (16. ledna 1893 Saratov – 18. března 1971 Moskva) byl ruský folklorista, etnolog, jazykovědec, literární vědec, teatrolog a překladatel Haška do ruštiny.\n\nVystudoval Historicko-filologickou fakultu Moskevské univerzity (v roce 1918). Během studia ho nejvíce formoval slavista, byzantolog a literární historik Michail Nestorovič Speranskij (1863–1938), který se také významně věnoval lidové slovesnosti.\n\nSpolu s Romanem Jakobsonem byl členem Moskevského lingvistického kroužku.\n\nV letech 1921–1939 pobýval v Československu, zpočátku jako spolupracovník sovětské diplomatické mise, později v archivech vyhledával \"rossica\" pro moskevské Státní literární muzeum. Aktivně se účastnil vědeckého života Pražského lingvistického kroužku a byl jeho členem. Z terénních etnografických výzkumů v Zakarpatsku vzešlo dodnes vysoce ceněné \"strukturalistické\" dílo \"Actes magiques, rites et croyances en Russie subcarpathique\" (1929), které bylo na Komenského univerzitě v Bratislavě obhájeno jako disertační práce.\n\nOd roku 1934 byl docentem etnografie a folkloristiky na Komenského univerzitě v Bratislavě. Počátkem roku 1940 se vrátil do SSSR, kde vedl moskevský Ústav etnografie. V 50. letech 20. století upadl v nemilost, avšak posléze byl rehabilitován a stal se roku 1964 profesorem na MGU (Moskevská státní univerzita).\n\nFunkčně-strukturální metoda: Bogatyrev rozvinul dva důležité aspekty folkloristické práce: synchronní a diachronní vztahy jazyka a folkloru, čímž aplikoval lingvistickou koncepci F. Saussura. Tato metoda se v etnografii ani ve folkloristice ve své době moc velkého ohlasu nedočkala. Až teprve v nedávné době se badatelé k Bogatyrevovým textům vracejí. Metoda velmi připomíná strukturalistické kategorie langue (jazyk) a parole (řeč), přičemž langue má odpovídat kolektivním normám a parole má odpovídat individuální variantě existence folkloru, čímž rozpracoval chápání specifičnosti folklorní tvorby oproti tvorbě literární.\n\nBogatyrevův příspěvek byl zejména v uplatnění synchronního přístupu ve folkloristice. Do té doby se používal jen přístup historický. Cílem tohoto přístupu bylo studovat vybraný jev ve veškerém dostupném kontextu a ve všech jeho vztazích, které jsou pro něj současné. Bogatyrev chápal strukturální studium jako strukturu forem a funkcí zkoumaného faktu. Funkčně-strukturální metodu použil na příkladu lidového divadla, na vztahu jeho jednotlivých složek i na jeho konkrétních funkcích ve společenské komunikaci. Tyto funkce ještě hierarchizuje a relativizuje. Funkce jsou strukturně spjaté a přechází jedna v druhou. Toto bylo později nazváno funkce struktury funkcí.\n\nFunkčně-strukturální metoda byla také uplatněna při přijímání etnografických jevů. Když je identifikována základní funkce a struktura kulturních faktů, které patří do prostředí, můžeme pochopit, proč byl daný jev přijat. Pokud prostředí přijme nový jev, tak se hierarchie funkcí ve struktuře změní. Bogatyrev považoval jevy i za nositele znaku. Tento znak je pak nositelem struktury znaků, čímž vzniká pojem znak znaku, který využil třeba právě na příkladu lidového divadla.\n\nV „Desátém dopise“ své knihy \"Zoo\" Viktor Šklovskij vzpomíná na Bogatyreva (s. 44): \"Když Roman [Jakobson] odjel do Prahy, pozval Bogatyrjova k sobě. Ten přijel v krátkých kalhotách a nezašněrovaných botách, s kufrem rukopisů a potrhaných papírů, všechno dohromady, že se nedalo poznat, kde je věda a kde kalhoty.\"\n\n\n\n\n"}
{"id": "120016", "url": "https://cs.wikipedia.org/wiki?curid=120016", "title": "Boháňka", "text": "Boháňka\n\nObec Boháňka se nachází na úpatí chlumského vrchu v okrese Jičín v Královéhradeckém kraji. Žije v ní obyvatel. Obec leží 6 km od Hořic, 25 km od Jaroměře, Hradce Králové a Dvora Králové. V blízkosti obce leží obce Miletín a Velký Vřešťov. Z obce je výhled téměř do celého kraje a na vrcholky Krkonoš. Obcí vedou turistické a cykloturistické trasy. Obec je oblíbenou rekreační lokalitou.\n\nV obci se poblíž aqvarelu nachází venkovní sochařská expozice sochařů skupiny \"Boháňka\", kterou tvoří řada zvučných jmen.\n\n\nPodle historika V. V. Tomka došlo u Boháňky v roce 1100 k velké bitvě mezi Čechy a Poláky vedenými Boleslavem Chrabrým. První písemná zmínka o obci pochází z roku 1378.\n\nObec proslavil boháňský pískovec těžený v lokalitě Skála. Z hořických pískovců je to nejtvrdší a nejtrvanlivější typ a je zavedeným pojmem v sochařsko-kamenické a figurální činnosti. Z pískovce těženého v obci je vystavěna např. Bílá věž v Hradci Králové; bylo ho použito při výstavbě města Josefov u Jaroměře, dále na různých stavbách v Praze a na mnoha dalších v českých městech. V katastru obce je v blízkosti vodojemu stálá expozice sochařské tvorby kamenické školy Hořice a mohutný pískovcový blok vztyčený na památku mistra Jana Husa v roce 1915.\n\nAsi 300 m od vesnice Skála leží Třebovětický rondel. Toto kultovní místo je v současné době ve špatném stavu, stále však v památkové péči a zákonem chráněné. V místě proběhl archeologický průzkum. Nalezené předměty jsou v úschově muzea.\n\nV blízkosti vodovodního Aqvarelu mezi obcí Boháňka a její místní částí Skála vznikla v letech 1968–1969 stálá expozice sochařské skupiny „Boháňka“: akad. soch. Ellen Jilemnická, akad. soch. Pavel Ježek , akad. soch. Jan Měšťan, akad. soch. Michael Bílek, prof. akad. arch. Petr Keil, soch. Ivan Jilemnický, doc. ak. soch Pavel Jarkovský, doc. akad. soch. Pavel Mizera, akad. soch. Jiří Dostál.\n\nSochy jsou vytesány z tvrdého boháňského pískovce pocházejícího z obecního lomu zvaného KUKS. Umístění soch mělo svůj hlubší význam vzhledem k názvu obce Boháňka, kamenické minulosti a především vzhledem k nedalekému keltskému hradišti kruhového tvaru. Z prostoru přírodního rozmístění soch je výhled na vrcholky Krkonoš, vrch Zvičina. Leží na žluté turistické trase.\n\n\n"}
{"id": "120018", "url": "https://cs.wikipedia.org/wiki?curid=120018", "title": "Bratřice", "text": "Bratřice\n\nObec Bratřice () se nachází 7 km na sever od města Pacova v okrese Pelhřimov v Kraji Vysočina. Žije zde obyvatel.\n\nJe zde rekreační oblast Černý rybník. V posledních letech byly opraveny obecní budovy (úřad, restaurace s terasou, kaplička, hasičská zbrojnice) i silnice a cesty a byla vybudována hřiště pro malé i větší děti. V obci se také nachází turistická ubytovna.\n\nPrvní písemná zmínka o obci pochází z roku 1273.\n\nObec Bratřice v roce 2004 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí.\n\n\n\n"}
{"id": "120019", "url": "https://cs.wikipedia.org/wiki?curid=120019", "title": "Bohuslavice (okres Náchod)", "text": "Bohuslavice (okres Náchod)\n\nObec Bohuslavice () (katastrální území a železniční stanice nesou název Bohuslavice nad Metují) se nachází v okrese Náchod, kraj Královéhradecký. Žije zde  obyvatel.\n\nO Bohuslavicích je první zmínka v nadaci kostela dobrušského z  r. 1361. Roku 1371 držel Bohuslavice Sezima z Dobrušky. V roce 1409 byly v majetku pana Vítka z Černčic. V roce 1503 se za Jana Černčického z Kácova Bohuslavice dostaly k Novému Městu nad Metují. Roku 1638 byly darovány jako „část zboží novoměstského“ Ferdinandem III. Valtrovi z Leslie. Přes Bohuslavice vedla starobylá stezka zemská od Krčína k Opočnu.\n\nDoba pobělohorská nekatolické Bohuslavice poznamenala. Jezuitské metody rekatolizace místního obyvatelstva zahrnovaly povinnou docházku na katolické bohoslužby, podrobování se kontrolám z řad duchovních i světských úředníků, odpírání souhlasu vrchnosti k uzavírání sňatků... Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům protestantů mohly být odebrány děti a předány do péče katolickým opatrovníkům. V oblasti působil od r. 1725 Antonín Koniáš. Proto během slezských válek utíkaly celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků organizoval Jan Liberda a zprostředkoval ji generál Christoph Wilhelm von Kalckstein.\n\nV dubnu 1742 odešly z Bohuslavic do Münsterbergu v pruském Slezsku: Hůlka Jiřík, Hůlka Matěj, Hůlka Mikuláš, Šícha Jiřík (*1728), Štěp Jiří, Kňourek Martin, Kňourek Matěj s rodinami. Kňourek Jiřík pocházel z obce Spy. Dne 25.8.1740 byli vyslýcháni: Hůlka Mikuláš, Hůlka Matěj, Štěp Jiří. Tito běženci z Bohuslavic prošli Münsterbergem a mnozí z nich se stali zakladateli či spoluzakladateli osady Husinec. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně dalších zdrojů a údajů z matrik). Osudy exulantů se dají vysledovat přes Rodokmeny exulantů, které pro Exulant (spolek) spravuje badatel Petr Hlaváček. Jméno Kňourek bylo v cizině upravováno: Knowrek, Knaurek, Knorrek. V této rodině se zachovala paměť na Bohuslavice i na to, že jim byly jezuity odebrány dvě děti, které se rodině nikdy nepodařilo dohledat. \n\nBohuslavice leží v jižní části okresu Náchod. Obec geograficky a turisticky patří do Kladského pomezí a nachází se v podhůří Orlických hor. Jejich nadmořská výška činí 284 m. Okolí obce lemují lesy Tuří s velkým rybníkem, Horka a Halín s rozsáhlým výskytem teplomilné hajní květeny. Ojedinělou přírodní  rezervací  v celých severovýchodních Čechách jsou Zbytka, kde roste vzácná chráněná květena. Zde se nacházelo i známé a pověstmi opředené bezedné jezírko, o kterém se píše v románu A. Jiráska „Temno“. Prameny, dávající cca 100 litrů/sec křišťálové vody se stálou teplotou, zanikly s výstavbou vodovodu pro Hradec Králové v 90. letech 20. století.\n\nBohuslavicemi protéká Bohuslavický  potok s kaskádou rybníků – Šuryt, Štíp, Tláskal, Věžiště, Pod hospodou, Pod pastouškou a Dolejší rybník, připomínající vznikem přelom 14. a 15. století, kde se kdysi chovali kapři a naše obec v ničem nezaostávala za slávou rybníkářství jižních Čech. Obec provozuje základní školu a mateřskou školu. Občerstvení lze dostat ve dvou pohostinstvích ve středu obce. Nakoupit lze ve třech prodejnách, v Konzumu, v prodejně ZEPA a v krámku U Krupičků. Obec Bohuslavice buduje od roku 2009 tlakovou kanalizaci, na lukách pod obcí byla vybudována čistírna odpadních vod. V roce 2011 byla vybudována v prostoru mezi hasičskou zbrojnicí a Orelnou prodejna potravin Konzum.\n\nObec se člení na dvě základní sídelní jednotky: Bohuslavice a Zbytka.\n\n\nV Bohuslavicích se narodil hudební skladatel Josef Drahorád (1816–1895).\n\nExulanti z Bohuslavic patřili mezi zakladatele české osady Husinec v Pruském Slezsku. Dnes jsou roztroušeni po celém světě.\n\n\n\n"}
{"id": "120020", "url": "https://cs.wikipedia.org/wiki?curid=120020", "title": "Bojiště (okres Havlíčkův Brod)", "text": "Bojiště (okres Havlíčkův Brod)\n\nBojiště () je obec v okrese Havlíčkův Brod v Kraji Vysočina. Žije zde obyvatel.\n\nNázev se vyvíjel od varianty z Bojiště (1560), na Bogissti (1598), Bogischt a Bogisstie (1787). Místní jméno odkazuje na to, že vesnice vznikla po třicetileté válce v lese Na bojišti, kde stál kostel svatého Vojtěcha, který nechali postavit Trčkové na památku zápasu mezi lidem a královským vojskem v roce 1420.\n\nPrvní písemná zmínka o obci pochází z roku 1560.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 25. listopadu 2011. V zeleném štítě znaku na stříbrném trávníku se nachází zlatý bojový vůz, z něhož vyrůstají vedle sebe tři vztyčená stříbrná kopí na zlatých násadách. Vlajku tvoří dva vodorovné pruhy, zelený a bílý, v poměru 4 : 1. Na bílém pruhu stojí žlutý bojový vůz, z něhož vyrůstají vedle sebe tři bílá kopí na žlutých násadách. Poměr šířky k délce listu je 2 : 3.\n\n\n\n\n"}
{"id": "120021", "url": "https://cs.wikipedia.org/wiki?curid=120021", "title": "Bratřejov", "text": "Bratřejov\n\nObec Bratřejov se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1468, kdy byl Bratřejov ve vlastnictví vizovického cisterciáckého kláštera Smilheim.\n\n\n\n"}
{"id": "120032", "url": "https://cs.wikipedia.org/wiki?curid=120032", "title": "Choryně", "text": "Choryně\n\nObec Choryně se nachází v okrese Vsetín ve Zlínském kraji. Žije zde obyvatel. Na západním okraji obce se nachází přírodní památka Choryňská stráž.\n\nPrvní písemná zmínka o obci pochází z roku 1131. Se jménem obce je spojen šlechtický rod Chorinských z Ledské.\n\nV obci Choryně stojí zámek, který vznikl přestavbou starší tvrze a svou současnou podobu získal počátkem 19. století. Roku 1882 kardinál Bedřich Egon z Fürstenberka zřídil v jeho prostorách klášter Kongregace Milosrdných sester svatého Kříže.\n\n\n\n"}
{"id": "120033", "url": "https://cs.wikipedia.org/wiki?curid=120033", "title": "Chrášťany (okres Praha-západ)", "text": "Chrášťany (okres Praha-západ)\n\nObec Chrášťany () je vesnice v okrese Praha-západ, kraj Středočeský, těsně za západní hranicí Prahy podél silnice č. 605, vedle pražské vesnice Třebonice a dopravní, obchodní a průmyslové zóny Zličín. Žije zde obyvatel. Na území obce je několik průmyslových areálů. Ve vesnici je obecní úřad i základní škola.\n\nPrvní písemná zmínka o obci pochází z roku 1115.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chrášťany \"(670 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Chrášťanech, 2 hostince, konsum Včela, kovář, krejčí, mlýn, 2 obuvníci, 6 rolníků, řezník, 3 obchody se smíšeným zbožím, 2 švadleny, trafika, truhlář, 2 velkostatky, vetešník.\n\nPočet obyvatel je uváděn za Chrášťany podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé chrášťanské aglomeraci nicméně žije necelých 2 tisíce obyvatel.\n\n\nU východní hranice Třebonic, již na pražském území, je velká mimoúrovňová křižovatka dálnice D5 a Pražského okruhu (zde nesoucího název Novořeporyjská). Dálnice D5 prochází středem území Chrášťan, severně od jejich hlavní zástavby. Přímo přes zástavbu Chrášťan vede stará výpadovka, silnice II/605, směrem k Rudné, která s Chrášťany sousedí na západě. Z ní v Třebonicích odbočuje silnice na východ do Třebonic s odbočkou na jihovýchod do Jinočan. Na sever vede silnička do Chýně.\n\nAutobusovou dopravu v Chrášťanech zajišťuje několik linek Pražské integrované dopravy v hlavním směru Zličín – Rudná, kde jezdí především dopravce Arriva Střední Čechy a na lince 307 ČSAD Kladno. Na území Chrášťan jsou čtyři páry zastávek:\n\nDvě z linek, 309 a 310, odbočují za centrem Chrášťan na jih do Jinočan a Tachlovic. Dále pokračuje směrem na Nádraží Radotín nebo Nučice.\n\nŽelezniční stanice Rudná u Prahy je v nejvýchodnější části Rudné, těsně u hranic Chrášťan, takže zvláště z jejich západní části (Mezcestí) lze využít frekventované železniční spojení do Prahy-Smíchova přes Prahu-Řeporyje nebo do Berouna přes Rudnou a Nučice (trať 173), trať do Hostivice (122) nemá valný dopravní význam.\n\nNa území Chrášťan je mnoho průmyslových a skladových areálů. Na jihu území u vrcholu Hůrka (401 m) je areál firem Bramax, Velux a ORM. Jihozápadně od centra Chrášťan v jeho těsné blízkosti jsou strojírny Chrášťany. Na severovýchodě u pražských hranic jsou areály Scania a Label design. Těsně na hranici Chrášťan a Rudné se pak nachází nový areál společnosti TNT Express. Jinak je severní polovina území Chrášťan, severně od dálnice D5, nezastavěná.\n\nV Chrášťanech pramení Dalejský potok, který teče do Prahy. Na kraji Chrášťan u Pražského okruhu je na něm retenční nádrž.\n\nChrášťany na sebe několik posledních let soustředí negativní pozornost díky firmě VAFO, vyrábějící krmiva pro zvířata, při jejichž produkci se šíří nesnesitelný zápach obtěžující tisíce lidí v blízkém i širokém okolí (Zličín, Hostivice, Stodůlky, Řepy, Ruzyně, Sobín, Třebonice, Řeporyje, Jinonice a Motol). Tento stav prozatím stále přetrvává (k 1. březnu 2019) a je otázkou, kdy a jak bude vyřešen \n\n"}
{"id": "120034", "url": "https://cs.wikipedia.org/wiki?curid=120034", "title": "Chomle", "text": "Chomle\n\nObec Chomle se nachází v okrese Rokycany, kraj Plzeňský. Obec se nachází 2 km severovýchodně od obce Radnice při potůčku Chomlenka, leží na svahu kopce s vrcholem ve výšce 478 m n. m. V obci žije obyvatel.\n\nPrvní písemná zmínka je z roku 1352. Jméno Chomle vzniklo přivlastňovací příponou rodu ženského – je z příjmení \"Chomel\", Chomlova ves. Obec byla jistě starší než udává první písemná zmínka, protože již v letech 1334–1350 byl zde dokonce farní kostel sv. Markéty. Ves Chomle náležela roku 1361 Otíkovi z Chrástu, roku 1387 byl majitelem Beneš z Chrástu na Zvíkovci. Roku 1398 opět Otík z Chrástu a v roce 1411 Lev z Jivjan, kteří také v Chomli vykonávali patronátní právo. Později držel ves Ondřej Čapek ze Sulova a po jeho smrti roku 1453 dal král Vladislav své právo odúmrti Harantovi a Janovi, bratřím z Vařin. Od té doby patřila Chomle ke hradu Březině.\n\nJiž v 16. století se zde dolovalo uhlí, v Malíkovci 1545, později v Chomli – důl Prkénka a Ferdinand. Také v Paloucích se dolovalo uhlí. Od roku 1622 se dostala Chomle s panstvím radnickým do rukou Jana Klonového. Na Chomli byl také dvůr kolem roku 1700 zřízen ze tří statků, a to z Kalcovského, Matuchovského a Vackovského. Školou i farou náležela Chomle do Radnic. Poslední činný hlubinný důl Pokrok byl uzavřen v roce 1983 a ukončil tak více než 400 let těžby uhlí (od 1545) v chomelsko-vejvanovské části radnické pánve.\n\n\n"}
{"id": "120035", "url": "https://cs.wikipedia.org/wiki?curid=120035", "title": "Chornice", "text": "Chornice\n\nObec Chornice (množné číslo, dříve též \"Kornice\", německy \"Kornitz\") se nachází v okrese Svitavy v Pardubickém kraji. Žije zde  obyvatel. Obcí protéká říčka Jevíčka.\n\nChornice vznikly v době německé kolonizace ve 13. století, první písemná zmínka pochází z roku 1258. Okolní oblast však byla osídlena mnohem dříve, o čemž svědčí nálezy z neolitu (3000 př. n. l.), z doby bronzové (900 př. n. l.) a kultury lužické z doby kultury popelnicových polí (700 př. n. l.).\n\nPo roce 1323 náležela ves pánům z Lipé a po dělení majetku roku 1346 ji drželi společně Jindřich, Čeněk a Pertolt z Lipé. Roku 1402 přidělil markrabě Jošt ves Chornice Heraltovi z Kunštátu, jehož nástupce Boček zapsal roku 1418 větší část Chornic a polovinu Derflíku (dnešní Víska u Jevíčka) Janu z Boskovic. Dalším vlastníkem obce byl Beneš z Boskovic, který roku 1502 svůj majetek převedl na Ladislava z Boskovic a na Třebové.\n\nV následujících letech nejsou o osudu Chornic žádné písemné zprávy, s výjimkou roku 1546, kdy je jako chornický farář uváděn luteránský kněz Jan Sopouch. Roku 1802 byla v obci zřízena zákupní rychta.\n\nNa severním okraji obce je železniční stanice Chornice, kudy prochází trať 017 z Moravské Třebové do Dzbelu a Velkých Opatovic. V roce 2011 byl na všech úsecích v okolí Chornic zastaven provoz osobní železniční dopravy. V prosinci 2014 byla osobní doprava opět obnovena, a to v úseku mezi Dzbelem, Chornicemi a Moravskou Třebovovou. Na trati do Velkých Opatovic byla doprava obnovena s novým jízdní řádem na rok 2017.\n\n\n\n"}
{"id": "120036", "url": "https://cs.wikipedia.org/wiki?curid=120036", "title": "Dobročovice", "text": "Dobročovice\n\nObec Dobročovice se nachází v okrese Praha-východ, kraj Středočeský. Rozkládá se asi dvacet dva kilometrů východně od centra Prahy a šestnáct kilometrů jižně od města Brandýs nad Labem-Stará Boleslav. Žije zde obyvatel (v roce 2006 jich bylo 141).\n\nDobročovice se poprvé připomínají v roce 1394 (\"Dobrossowicz\"), kdy patřily Janovi z Dobročovic. V roce 1403 byl vlastníkem zdejší tvrze, poplužního dvora a Dobročovic pražský měšťan Martin Rotlev z Koloděj, od něhož je odkoupil Petr z Myšlína († 1406). Před rokem 1415 získal dobročovickou tvrz Bohuslav, syn Prokopa z Prahy, předek rodu Horňateckých z Dobročovic. V roce 1415 prodal Bohuslav z Prahy zdejší tvrz a ostatní dobročovický majetek Janovi Rachelovi z Vyšehradu, ale o rok později mu vesnice opět patřila a podle pramenů byl zde majitelem ještě v roce 1419. Po roce 1426 zdědil Dobročovice jeho syn Bohuslav, který na místní tvrzi sídlil asi do roku 1465. Po Bohuslavově smrti vlastnil Dobročovice jeho bratr Petr a po něm pak Tomáš z Dobročovic, o němž jsou zprávy do roku 1492. Nedlouho poté byly Dobročovice přikoupeny ke škvoreckému panství. Polohu tvrze ani dobu jejího zániku dnes neznáme.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Dobročovice \"(318 obyvatel)\" byly v roce 1932 evidovány tyto živnosti a obchody: 2 hostince, kolář, kovář, obuvník, 4 rolníci, řezník, 2 obchody se smíšeným zbožím, trafika, velkostatek Heller.\n\nDopravní síť\nVeřejná doprava\n\n"}
{"id": "120041", "url": "https://cs.wikipedia.org/wiki?curid=120041", "title": "Horšovský Týn", "text": "Horšovský Týn\n\nHoršovský Týn () je město na jihozápadě České republiky, je to druhé největší město okresu Domažlice a obec s rozšířenou působností. Pro zachovalost svých historických památek je již od roku 1953 městskou památkovou rezervací. Mezi nejvýznamnější objekty patří státní hrad a zámek Horšovský Týn se zámeckým parkem a naučnou stezkou Královská rokle nebo kostel svatého Petra a Pavla na náměstí Republiky s vyhlídkovou věží. Nedaleko města se nachází rozhledna na Šibeničním vrchu, která poskytuje výhled na město, nejbližší okolí a pásmo Českého lesa a Šumavy.\n\nMěstem protéká řeka Radbuza, do které se vlévá Černý potok, Křakovský potok a Lazecký potok. Střed města se nachází deset kilometrů severně od okresního města Domažlice a 42 kilometrů jihozápadně od Plzně. Žije zde obyvatel.\n\nNa území města bývala v prostoru Velkého Předměstí kupecká osada s kostelem svatého Apolináře písemně doložená roku 1184. Na místě zámku stával biskupský dvorec, po jehož požáru nechal nejspíše biskup Jan III. z Dražic postavit okolo poloviny třináctého století kamenný hrad. U jeho východního opevnění založil v letech 1286–1296 biskup Tobiáš z Bechyně „na zeleném drnu“ město Horšovský Týn. V letech 1422 a 1431 bylo město obléháno husity, ale ubránilo se.\n\nV roce 1547, za vlády Lobkowitzů, postihl město velký požár, který poničil velkou část města i hradu. Jeho následkem bylo přikročeno k rozsáhlé přestavbě města v renesančním slohu. Na místě hradu vznikl renesanční zámek. Na přelomu 16. a 17. století patřilo týnské panství mezi 10 nejbohatších v českých zemích. Pak ale přišlo České stavovské povstání a následně třicetiletá válka. Vzhledem k tomu, že se Lobkowitzové přidali na stranu českých stavů, byl jim zabaven majetek včetně týnského panství. V roce 1622 získal panství Maxmilián z Trauttmansdorffu.\n\nPo třicetileté válce posilovala ve městě německá menšina. Byly postaveny některé stavby v barokním slohu. Po zrušení nevolnictví a reformě veřejné správy se Horšovský Týn stal v roce 1849 okresním městem. Začátkem 20. století se ve městě začal rozvíjet drobný průmysl. Tomu napomohla i výstavba železniční tratě Staňkov–Poběžovice v roce 1900.\n\nDůsledkem druhé světové války, která ve městě skončila osvobozením americkou armádou 5. května 1945, byl odsun německého obyvatelstva. Ten ale nebyl tak citelný jako v jiných západočeských pohraničních městech, protože Horšovský Týn patří do tradičně české oblasti Chodska.\n\nPo nástupu komunismu v roce 1948 došlo ke znárodnění průmyslových podniků a založení JZD. Byla zahájena výstavba nových závodů a obytných čtvrtí (např. sídliště na Malém předměstí). V roce 1953 bylo historické centrum města jako jedno z prvních měst v ČR vyhlášeno městskou památkovou rezervací. Od 1. července 1960 patří město Horšovský Týn s celým svým původním okresem pod okres Domažlice. V průběhu let 1960–1989 došlo k rozsáhlé integraci okolních obcí. I díky tomu je Horšovský Týn rozlohou třetí největší obcí okresu.\n\nPo roce 1989 nastává postupná likvidace zemědělské výroby (rozpad JZD), úpadek průmyslové výroby a nárůst nezaměstnanosti. Nezaměstnanost v roce 2010 dosáhla 9,29 % (ČSÚ). V roce 2006 proběhla rekonstrukce náměstí, postupně dochází také k opravám v objektu zámku. V měsíci listopadu město i zámek každoročně ožívá Mezinárodním filmovým festivalem pro děti a mládež Juniorfest, který se zde koná od roku 2008, a kde je Horšovským Týn také hlavním festivalovým městem. Tradičně zde přijíždějí známé hvězdy české i světové kinematografie, v městském a zámeckém kině se promítají filmy převážně z české a filmové produkce a zajímavé jsou též další doprovodné akce (Pevnost Týn nebo Strašidelná stezka).\n\n\"Následující údaje jsou zpracovány podle výsledků Sčítání lidu z roku 2001.\"\n\nPři sčítání lidu v březnu 2001 žilo ve městě 4 938 obyvatel. V Horšovském Týně se hlásí hned několik lidí k mnoha národnostem, nejvíce zde však žijí Češi, Slováci a Němci. Ostatní národnostní menšiny jsou početně zastoupeny pod 40 osob.\n\nPodíl věřících na počtu obyvatel města byl 22,90 %. Z tohoto počtu se 87,27 % věřících řadilo k římskokatolické církvi.\n\nKe dni sčítání lidu 2001 bylo napočítáno 2 714 ekonomicky aktivních osob. 34,30 % z nich zaměstnával průmysl; 9,14 % obory jako školství a zdravotnictví, stejné zastoupení měli také pracovníci stavebnictví. 8,18 % obyvatel zaměstnávalo zemědělství. 55,93 % zaměstnaných pracovníků dojíždělo do zaměstnání v rámci obce. [Nezaměstnanost]] ve městě dosahovala v roce 2001 5,42 %. Míru nezaměstnanosti 5,31 % udává pro město i s okolím domažlický úřad práce za květen 2007.\n\nMěsto je vybaveno službami odpovídající své úloze střediska menšího regionu v rámci okresu. Na Malém předměstí jsou dvě základní školy, v Nádražní ulici sídlí zvláštní škola. Město má také základní uměleckou školu. Střední školství reprezentují 3 školy: Integrovaná střední škola, učiliště a střední zemědělská škola. Nejbližší gymnázium je v Domažlicích.\n\nVe městě je také zdravotní středisko. Zřízena byla městská policie, která se společně s Policií ČR stará o bezpečnost a pořádek ve městě. Město má jedinou poštu v Pivovarské ulici. Ubytovací kapacity zajišťuje hotel Šumava na náměstí Republiky a větší počet penzionů. Největší obchodní střediska vlastní spotřební družstvo Jednota. Jedná se o supermarket Tuty ve středisku Radbuza a v Sylvánově ulici na Malém předměstí.\n\nHlavní silniční komunikací protínající město je silnice I/26 z Plzně na HP Folmava/Furth im Wald. Na tuto silnici navazuje větší počet silnic II. třídy: Silnice II/193 Žlutice – Stříbro – Domažlice ; Silnice II/200 Bor u Tachova – Horšovský Týn a Silnice II/197 HP Železná/Eslarn – Bělá nad Radbuzou – Horšovský Týn.\n\nMěstem prochází lokální jednokolejná železniční Trať 182 ze Staňkova do Poběžovic. Na trati je v pracovní dny vedeno zhruba 8 párů vlaků. Na katastru města je na trati železniční stanice Horšovský Týn a zastávky Semošice a Semošice-Peřina.\n\nMěstem projíždí také celá řada zejména místních autobusových linek s hlavní zastávkou na křižovatce ulic Domažlická a Nádražní. Nejvýznamnějšími spoji jsou asi linky Plzeň–Domažlice a dálková linka Praha – Plzeň – Domažlice. Ostatní linky slouží zejména ke spojení okolních vesnic s městem.\n\nMezi kulturní akce města patří Anenská pouť, která se každoročně koná koncem července.\n\nHoršovský Týn je pro krásu a zachovalost svých historických památek již od roku 1953 městskou památkovou rezervací. Mezi jeho hlavní památky patří:\n\n\n\n\n\n"}
{"id": "120043", "url": "https://cs.wikipedia.org/wiki?curid=120043", "title": "Hořice na Šumavě", "text": "Hořice na Šumavě\n\nMěstys Hořice na Šumavě leží v nadmořské výšce 679 m n. m. v okrese Český Krumlov, v Jihočeském kraji. Žije zde  obyvatel. Historické jádro Hořic na Šumavě, které získaly zpět dne 16. 3. 2017 status městyse (po 63 letech), je městskou památkovou zónou.\n\nHořice na Šumavě se řadí k nejstarším sídlům na Českokrumlovsku. První písemná zmínka o zdejší faře je z roku 1248, obec je zmiňována v roce 1272, kdy patřila pánům z Kosovy Hory. Další písemné údaje jsou z let 1274 a 1281 v souvislosti se změnami majitelů, Hořice tehdy přešly z rukou pánů z Kosovy Hory do majetku Záviše z Falkenštejna a dále pak do vlastnictví Vítka z Krumlova. V roce 1290 byl králem Václavem II. potvrzen prodej a Hořice se staly majetkem cisterciáckého kláštera ve Vyšším Brodě, což znamenalo začátek poněmčování, které se v době pobělohorské a třicetileté války prohlubovalo a v 19. století byla obec téměř celá německá.\n\nV roce 1375 byla obec povýšena na městečko s rychtářem, konšely a vlastní soudní pravomocí. Právo městyse získaly Hořice v roce 1549. O několik let později roku 1553 bylo Hořicím potvrzeno Vilémem z Rožmberka také právo vaření piva. První zmínka o škole je z roku 1550 a v roce 1678 byla postavena škola u kostela.\n\nObec byla v minulosti často sužována požáry, zejména v letech 1704, 1791, 1834 (vyhořelo 63 domů), 1863, 1879 a v roce 1898. Stejně tak se obci nevyhnula morová epidemie, která Hořice zasáhla v letech 1521 a 1680.\n\nDne 20. října 1785 se zde narodil tkadlec Paul Gröllhesl, tvůrce novodobých hořických pašijových her. V roce 1816 sepsal s pomocí faráře nový text pašijového příběhu a s dalšími hořickými měšťany jej společně nacvičili a sehráli. Hra se nazývala \"Utrpení a smrt našeho Pána Ježíše Krista - truchlohra o pěti jednáních s předehrou\".\n\nRoku 1881 bylo zřízeno pouliční osvětlení v podobě petrolejových lamp. V roce 1922 došlo k elektrifikaci obce a bylo instalováno veřejné elektrické osvětlení. V Hořicích byl v roce 1897 natočen první hraný film na území dnešní České republiky. Jednalo se o \"Hořický pašijový film\", který zde natočili američtí filmaři.\n\n\n\nNa kopci jižně od obce se nachází zaniklé poutní místo se zbytky kaple Panny Marie Bolestné, s Božím hrobem a křížovou cestou. Původní dřevěná kaple Panny Marie Bolestné byla na vrchu Randlesberg (dnes U svaté Anny) postavena v roce 1733, její pozdější zděná podoba vznikla v letech 1781–1782. K jejímu zániku došlo po roce 1965, kdy se kaple stala obětí demolice.\n\nNedaleko obce lze navštívit přírodní památky Slavkovský chlumek s výskytem bramboříku evropského a Žestov se suťovým smíšeným lesem na vápenci a nalezištěm zvláště chráněných druhů rostlin jako jsou lilie zlatohlavá a prha arnika. Na trase do Černé v Pošumaví se nachází Muckovské vápencové lomy, kde je shromaždiště několika druhů netopýrů a výskyt chráněných rostlin.\n\n\n"}
{"id": "120045", "url": "https://cs.wikipedia.org/wiki?curid=120045", "title": "Bašír Džamáíl", "text": "Bašír Džamáíl\n\nBašír Džamáíl (: , ‎10. listopadu 1947, Bejrút – 14. září 1982, tamtéž) byl libanonský vojenský vůdce a v roce 1982 krátce i prezident.\n\nNarodil se v Bejrútu v křesťanské rodině jako jedno ze šesti dětí. Jeho otcem byl Pierre Džamáíl – zakladatel vlivné pravicově nacionalistické politické strany Katáib. Ačkoli oficiálně to měla být strana světská, podporována byla ve většině případů zejména křesťanskými maronity.\n\nBašír Džamáíl studoval na Lebanese Modern Institute. V roce 1971 vystudoval práva a roku 1973 dokončil studium politických věd. Roku 1970 byl krátce unesen palestinskými ozbrojenými jednotkami, což mělo pravděpodobně vliv na jeho pozdější nepřátelství vůči Palestincům a palestinské otázce v Libanonu jako takové.\nRoku 1971 byl ustanoven inspektorem pro polovojenskou větev strany Katá'ib (Kataeb Regular Forces). V témže roce se také rozhodl pro další odbornou kvalifikaci na Mezinárodní americké akademii v texaském Dallasu. Roku 1972 se přidal k advokátní komoře a otevřel si kancelář v západním Bejrútu. Nicméně mimo své oficiální zaměstnání založil BG komando – Libanonskou milici založenou za účelem čelit útoku palestinské OOP, která napadala křesťany v Libanonu.\nRoku 1976 se stal prezidentem vojenské rady Katá'ibu a vytvořil sjednocené libanonské vojsko proti Sýrii, která si začala nárokovat libanonské teritorium. O dva roky později úspěšně vedl „stodenní válku“ proti Sýrii. Cílem bylo osvobodit křesťanská území ilegálně okupovaná syrskými vojsky.\nRoku 1981 založil Džamáíl politickou stranu Libanonská fronta (Lebanese front), která se stala přední pravicovou koalicí. Byla složená převážně z křesťanů; její složky se utvořily okolo roku 1977 během občanské války. Roku 1980 Džamáíl vedl sjednocená libanonská křesťanská vojska do bitvy u Zahlá.\nIzraelské ozbrojené složky napadly Libanon roku 1982. Ačkoli Džamáíl s Izraelem veřejně nespolupracoval (Izrael jej podporoval například u Zahlá), jeho taktická spolupráce z dřívějších dob se v očích mnoha Libanonců, zejména muslimů, obrátila proti němu.\n\nPo oznámení, že bude kandidovat na funkci prezidenta, jej parlament 23. srpna 1982 zvolil druhou nejtěsnější většinou v historii Libanonu (57 z 92 hlasů) hlavou státu, muslimští poslanci však volby z valné části bojkotovali. Krátce nato, 14. září 1982, Džamáíl zahynul spolu s dalšími 25 lidmi při výbuchu v centrále strany Katá'ib v Ašrafíji. Atentát na něj vedl k masakru v palestinských uprchlických táborech Sabra a Šatíla.\nJeho nástupcem se stal jeho starší bratr Amín Džamáíl. Lidmi byl posuzován jako méně charizmatický a rozhodný. Spousta jeho následovníků bylo nespokojených.\n\nPo více než třiceti letech od své tragické smrtii zůstává Bašír Džamáíl spornou osobou v libanonské politice. Spousta křesťanů na něj s nostalgií vzpomíná jako na hrdinu a vidí v něm ztělesnění toho Libanonu, jaký mohl a měl být.\n\n\n"}
{"id": "120047", "url": "https://cs.wikipedia.org/wiki?curid=120047", "title": "Brtnice", "text": "Brtnice\n\nBrtnice (dříve též \"Trhová Brtnice\", \"Pirnitz\") je město na východě okresu Jihlava v Kraji Vysočina. Leží na silnici II/405 asi 14 km od Jihlavy a 21 km od Třebíče v průměrné výšce 515 m n. m. Je součástí Mikroregionu Černé lesy. Brtnice byla městysem a 27. března 2000 získala status města. Žije zde obyvatel. Městem protéká řeka Brtnice a jeho historické jádro je městskou památkovou zónou.\n\nPrvní písemná zmínka pochází z roku 1234, vesnice ale byla pravděpodobně založena již ve 12. století. Po několikeré změně majitele se Brtnice na dalších více než 200 let stala majetkem lomnické větve Valdštejnů. Po Bílé hoře získal panství benátský rod Collaltů a držel jej až do roku 1947, kdy bylo zkonfiskováno státem. Další etapa rozvoje následovala od roku 1980, kdy se Brtnice stala střediskovou obcí a byla zahájena výstavba místní části Nová čtvrť. Po roce 1989 byla postavena čistička odpadních vod, rekonstruována kanalizace, došlo k opravě historických památek a městského majetku celkově, a také postavena nová obytná lokalita Niva.\n\nMěsto Brtnice obdrželo v roce 2019 ocenění Historické město roku za rok 2018. Ocenění dostalo za nejlepší péči o památky.\n\nNázev Brtnice souvisí s lesním včelařstvím a mohl vzniknout dvěma způsoby:\n\nDo němčiny bylo jméno Brtnice přejato v podobě \"Pürnitz\" (později \"Pirnitz\") a odtud také do latiny \"Purnicz\" nebo \"Pirnicz\".\n\nBrtnice a kraj kolem ní nepatřil k území obývanému člověkem v mladší době kamenné, hlavně z důvodů drsných klimatických podmínek (roční srážky v rozmezí 600–700 mm, průměrná lednová teplota −4 °C a červencová 16 °C) a velmi hustého zalesnění. Přestože oblast nebyla trvale obydlená, pravěký člověk do ní občas pronikl, jak o tom svědčí nález broušených kamenných nástrojů z mladší doby kamenné v oblasti Jestřebí a Luk nad Jihlavou. Kamenný provrtaný mlat o délce 11 cm a průměru provrtu 5 cm byl nalezen u obce Jestřebí v roce 1935. Stejný nástroj byl nalezen také v lese u Luk nad Jihlavou, nelze ovšem vyloučit, že se oba nástroje do oblasti dostaly jako tzv. hromové hlíny. V období laténském a římském vedla pravděpodobně přes les mezi Čechami a Moravou komunikace, která spojovala oblasti Vindobony a Polabí, což dokumentují nálezy mincí z této doby. Tyto ojedinělé nálezy nemají velkou vypovídací hodnotu, ale jejich výskyt odpovídá předpokládané středověké trase Haberské stezky. Trasa samotná patrně vedla od Moravských Budějovic přes Heraltice a Brtnici k Lukám, kde se nacházel brod přes řeku Jihlavu, a dále k Polné. V Brtnici samotné byla v roce 1892 nalezena zlatem plátovaná keltská mince, která patří k nejstarším keltským mincím, a její používání spadá do 3.–1. století př. n. l.\n\nV období zániku římské říše a tzv. stěhování národů se tato trasa přestala užívat a upadala. Další zprávu o ní pravděpodobně přinesla až Kosmova kronika česká v popisech událostí kolem boje o pražský knížecí stolec z roku 1101. V 11.–12. století Brtnicko náleželo bítovskému panství. Prvotní osídlování oblasti začalo od soutoku řek Rokytné a Rokytky směrem na sever a severovýchod, rovněž lze prokázat staré spojení mezi Brtnicí a Jihlavou Haberskou stezkou. Druhá vlna kolonizace probíhala podél řeky Jihlavy, hlavně na jejím levém břehu. Kdy přesně před rokem 1200 zdejší osídlení vzniklo určit nelze, ale patrně to příliš hluboko nebylo.\n\nBrtnice samotná vznikla na březích řeky Brtnice v místech, kde se údolí zhruba v délce dvou kilometrů rozšiřuje. První písemné zprávy o osídlení oblasti pocházejí z první poloviny dvacátých let třináctého století ze zpráv přibyslavického faráře, ale tyto dokumenty se zachovaly pouze ve formě opisů. Za první doložitelný dokument, ve kterém je Brtnice zmíněna, je pokládána listina vydaná markrabětem Přemyslem a potvrzená olomouckým biskupem Robertem i králem Václavem I. z 31. října roku 1234. V té dal Přemysl na prosbu své matky Konstancie Uherské nově založenému řádu cisterciaček v Předklášteří u Tišnova mimo jiné Trhovou Brtnici, Bransouze, Číchov, Jestřebí, Uhřínovice, Příseku, Malé a Smrčné se Lhotou, a také dnes již zaniklé Ostejkovice a Doubkov. Platnost listiny potvrdil o rok později papež Řehoř IX. a znovu jsou zde ony vesnice vyjmenovány.\n\nO pár let později bylo objeveno v Jihlavě stříbro, takže mezi roky vyměnil král Václav I. Jihlavu a Brtnici s okolními obcemi klášteru za jiné statky. Brtnice se díky výhodné poloze stala centrem oblasti a vyrostly v ní významnější stavby: nejprve hospoda pro kupce a cestující nebo komenda johanitů, později kostel sv. Jakuba a farní obvod. Rozvoj zemědělství, rozšíření řemeslné výroby a směna za peníze vedly k expanzi vesnice, rozvíjela se textilní výroba a zpracování kůží, potravinářství, hrnčířství a ostatní obory. Koncem 13. století rostlo pnutí v zemi díky feudálním sporům a tím pádem i nebezpečí pro Brtnici, která se nacházela na klíčové Haberské stezce. Za zmínku stojí dvě události této doby: 18. listopadu 1280 zde tábořil římský král Rudolf Habsburský, 27. října 1304 jeho syn Albrecht I. Habsburský na ústupu z Čech. Velmi pravděpodobně tudy směřovala další vojenská tažení, ale o těch se písemné záznamy nedochovaly.\n\nV první polovině 13. století změnila Brtnice několikrát majitele, protože se dostala do zástavy. Janu Jindřichovi, bratrovi Karla IV., se podařilo získat zastavené statky zpátky pod svou kontrolu a připojil k nim i hrad Rokštejn. Ten postavil rod Střížovců (Hrutovici) v sedmdesátých a osmdesátých letech na pravém břehu řeky Brtnice nedaleko obce Střížov. Hrad změnil několikrát majitele, až se ho ujal Hynek z Valdštejna a v roce 1399 k němu skoupil okolní vesnice.\n\nNení známo přesné datum, kdy se Valdštejnové ujali samotného brtnického panství, ale dá se předpokládat, že ve stejném roce jako Rokštejna nebo krátce poté. Oficiálně se udává rok 1410. Během husitských válek podporovali Valdštejnové a okolní šlechta husity, což se samozřejmě nelíbilo protihusitské Jihlavě. Hlavním centrem odporu v kraji byl hrad Rokštejn, což vedlo k útoku na něj a následnému rozboření někdy mezi roky . Hrad ještě v době fungování přestával vojensky i ekonomicky stačit nový požadavkům, takže byl rozbořený ponechán svému osudu. Zdeněk z Valdštejna začal se stavbou nového hradu přímo v Brtnici, což se nelíbilo Jihlavě, která se snažila stavbu u moravského markraběte zastavit, ale již v roce 1444 byl brtnický hrad zmíněn v rozhodčí výpovědi mezi Zdeňkem a Jindřichem z Valdštejna.\n\nV následujících letech zažila Brtnice hospodářský vzestup a roku 1486 byla na žádost Hynka Brtnického z Valdštejna a rozhodnutím Matyáše Korvína povýšena na městečko a bylo jí uděleno právo dvou trhů (jeden na sv. Filipa a Jakuba a druhý na sv. Václava). Po roce 1425 se v Brtnici usadili Židé vyhnaní z Jihlavy. Panství i nadále prosperovalo, ale stále byly vidět následky Česko‑uherských válek, o nichž informuje urbář z roku 1533–38: opuštěných zůstalo 15 vsí a 39 gruntů. Brtnice měla v té době 500–550 obyvatel, masný krám, lázně a 2 pivovary. Probíhala také přestavba gotického hradu na renesanční zámek pod vedením italského architekta Baltazara Maggi de Ronio, která byla ukončena v roce 1593. Hynek také kolem roku 1588 nechal postavit v sousedství zámeckého areálu kostel sv. Matouše. Po Hynkově smrti roku 1596 přebral vládu nad panstvím syn jeho bratra Jindřicha, Zdeněk. Ten byl, stejně jako Hynek protestant. Ale na rozdíl od něj byl mnohem razantnější v politice a tak se stal jedním z moravských direktorů (správců), kteří roku 1619 vedli české stavovské povstání. Po porážce byl Zdeněk Brtnický z Valdštejna odsouzen ke ztrátě cti, majetku i hrdla, ale rozsudek byl změněn na doživotí na Špilberku. Zemřel 24. června 1623, brtnické panství mezitím 2. dubna 1623 získal z rukou císaře Ferdinanda II. hrabě Rombaldo XIII. Collalto et San Salvatore.\n\nUdálosti třicetileté války měly na Brtnicko katastrofální dopad. Došlo ke konfiskacím majetku a jeho přesunu do rukou cizinců. Kraj ničily přesuny vojska, rabování vojáků, násilná rekatolizace a morové epidemie. Roku 1637 řádil v Brtnici požár, kterému podlehlo 59 domů, kostel a fara. V březnu 1645 městečko ovládali Švédové, několikrát ho přepadli, 1. října 1646 vyhodili do vzduchu hradby a zapálili městské brány. V prosinci 1647 odešli, ale náprava škod trvala další desítky let.\n\nPanství sice postihla v letech 1679–80 a 1715 morová epidemie, při které zemřelo přes 200 obyvatel, ale obnova stále pokračovala. Roku 1685 byla postavena kaple, ve čtyřicátých letech 18. století byly vyzdobeny oba mosty barokními sochami. Rozvíjela se kultura i služby: byla rozšířena zámecká knihovna, vznikly hudební spolky, od roku 1706 působil v Brtnici lékař, roku 1792 byla postavena budova školy. Rostl také počet židovských obyvatel i jejich vliv na hospodářství oblasti. Stále se dařilo řemeslům (např. hrnčířství), roku 1733 byla potvrzena městečku privilegia císařem Karlem VI. Další velký požár vypukl v roce 1760 v pivovaru a postupně mu podlehlo téměř celé městečko, včetně zhruba 200 budov, část zámku, klášter, oba kostely a fara s archivem.\n\nV druhé polovině 18. století se začaly projevovat tereziánské a josefínské reformy: byl zaveden toleranční a robotní patent, zrušeno nevolnictví, zavedena nová právní a hospodářská agenda. Více prostoru dostalo lesní hospodářství a pěstování brambor, zvýšila se produkce obilí a hrachu. Ve 40. letech 19. století žilo v Brtnici 3 563 obyvatel, ale postupem času se jejich počet snížil až na 3 tisíce v roce 1910. V důsledku toho zaniklo soukenictví, tkalcovská výroba, papírna a mlýn na výrobu střelného prachu.\nPo první světové válce vzniklo mnoho občanských sdružení např. Sokol, Orel nebo Junák včetně hudebních a kulturních spolků. I přes hospodářskou krizi bylo toto období klidné, charakterizované vznikem malých a středních podniků v tradičních oborech jako koželužství, obuvnictví, dřevozpracování a dalších. Před i po druhé světové válce pokračoval úbytek obyvatelstva z důvodů válečných útrap a nedostatku zaměstnání, protože v Brtnici chyběl těžký průmysl. Postupný odchod židovského obyvatelstva do nedaleké Třebíče od roku 1848 a jejich deportace do koncentračních táborů snížily počet obyvatel v městečku až na 1 996 v roce 1980.\n\nV roce 1947 byl státem zkonfiskován velkostatek a zámek rodu Collaltů, později byla provedena kolektivizace, což znamenalo zánik soukromého podnikání v zemědělství, tak typického pro Brtnici a okolí. Roku 1980 se Brtnice stala střediskovou obcí, a v souvislosti s tím bylo rozhodnuto o stavbě nového sídliště podél silnice směrem na Jihlavu, mateřské a základní školy, nákupního střediska, kina a průmyslových provozů. Na druhou stranu většina historických památek chátrala, synagoga byla v roce 1988 zbourána a na jejím místě dnes stojí obchodní středisko. Zdaleka nejhůře dopadl zámek, který v době komunistického režimu neměl žádné využití a chátral.\n\nPo roce 1989 se do obce vrátilo drobné podnikání, pokračovala výstavba nových domů a počet obyvatel se zvýšil až na 2 410 v roce 2006. Začala obnova památek, opravy vodovodních a kanalizačních potrubí, výstavba čističky odpadních vod a celkové zkrášlení vzhledu obce. Na druhou stranu téměř úplně zmizel kožedělný průmysl. Rozhodnutím předsedy Poslanecké sněmovny Parlamentu ČR Václava Klause ze dne 27. října 2000 se Brtnice stala městem. Bohužel nevyjasněné majetkové vztahy a dlouhotrvající soudní spor jsou příčinou stále se horšícího stavu dominanty města, Brtnického zámku.\n\nBrtnice se nachází na západě Moravy ve východní části okresu Jihlava, blízko hranic okresu Třebíč v kraji Vysočina. Leží na silnici II/405, zhruba ve dvou pětinách vzdálenosti mezi Jihlavou a Třebíčí.\n\nStřed města leží na březích řeky Brtnice v nadmořské výšce 510–515 metrů v místě, kde se údolí v délce přibližně dvou kilometrů rozevírá. Zbytek města se rozkládá podél cest na přilehlých kopcích a návrších Brtnické vrchoviny, z nichž stojí za zmínku Strážka (610 m n. m.) na jihovýchodě, Strážnice (602 m n. m.) na severovýchodě nebo Brtnický vrch (646 m n. m.) na západě. Směrem na sever se krajina otevírá a nejvyšším vrcholem je až Katova hora (635 m n. m.) nad Komárovicemi. Hlavní řekou je Brtnice, do které se před městem v oblasti Rychlovského rybníka vlévá Rychlovský potok, ve městě samotném Rokštejnský potok (od roku 1982 zaklenutý) a Špitálský potok v oblasti Šamonín. Protože se v minulosti provozovalo v oblasti rybníkářství a znovu se rozmáhá, nachází se zde množství vodních ploch. Největší je již zmíněný Rychlovský rybník o rozloze 7 hektarů, dále systém tří rybníků Fluska, Zámecký rybník, Štičí rybník, a na Špitalském potoku rybník Obora a nově vybudovaná revitalizační nádrž Šamonín. Do roku 2014 v oblasti rybníku Šamonín a Obora působila skládka, na kterou byly od rou 1960 ukládány odpady ze zpracování fotografických materiálů z podniku Sběrné suroviny v Uhřínovicích, ta byla zlikvidována a je nadále sledována.\n\nKopcovitý povrch Brtnické vrchoviny byl až téměř do středověku pokryt hustým pomezním hvozdem mezi Čechami a Moravou. Ten tehdy tvořily převážně buky, které přecházely v lesy jedlo<nowiki>‑</nowiki>bukové a pouze vrcholky okolních kopců byly zalesněny smrkovo<nowiki>‑bukovým</nowiki> porostem. Bříz bylo celkem málo a byly spíše na stráních u potoků ve směsi s vrbami a olšemi. Z tohoto lesa se do dnešních dob zachovaly pouze zlomky, především je to oblast Černých lesů na východě a stromy v údolí řeky Brtnice na severu a severovýchodě. Údolí Brtnice je dnes přírodní rezervací, důvodem ochrany je zachování a udržení vysokých přírodních a krajinářských hodnot jako ojedinělého geomorfologického fenoménu s velkou diverzitou a zabezpečení podmínek pro trvalou existenci populací ohrožených taxonů.\n\nPodle Sčítání lidu, domů a bytů 2001 v České republice žilo v Brtnici a připojených obcích celkem 3 656 obyvatel, z nichž se k české národnosti hlásilo 3 394, moravské 117, slovenské 27, ukrajinské 3 a po jedné romské, polské a německé.\nVývoj počtu obyvatel od poloviny 19. století:\nJako první zde měli pravděpodobně opevněné rytířské sídlo Johanité. Farní kostel sv. Jakuba v gotickém stylu již stál ve 13. století, mezi roky byl po požáru přestavěn do barokní podoby a zasvěcen též svatému Jakubovi Většímu. O historii brtnické fary se toho mnoho neví. V 16. století zde působila Jednota českých bratří, poté Matyáš Chytraeus, který hlásal učení Lutherovo a Melanchthonovo. Prvním katolickým farářem byl Jan Chytraeus, poté přišli do Brtnice jezuité z Jihlavy. Ti konali misie až do roku 1634, kdy katolicismus v Brtnici definitivně zvítězil. Stavba zámeckého kostela začala v roce 1588 a původně šlo o evangelickou modlitebnu zasvěcenou sv. Matoušovi. Rekonstrukce na zámecký kostel Nanebevzetí Panny Marie začala v roce 1629, k vysvěcení kostela a jeho předání mnichům Pavlánům došlo 19. srpna 1641. Ty přivedl do Brtnice hrabě Rombald XIII. z Itálie a založil pro ně také klášter, který v roce 1727 vyhořel, takže byl dostavěn až po jeho smrti. Pavláni byli v Brtnici až do roku 1784, kdy byl klášter „vyzdvižen“ a přeměněn na továrnu. Kaple byla původně kostelem Panny Marie Pomocné, který založil roku 1672 Antonín František Collalto. Kostelík byl roce 1784 odsvěcen a přeměněn ve špitál, kterému sloužily i dvě přilehlé budovy. Po zrušení špitálu byl kostelík přeměněn na kapli a okolní domy na byty.\n\nJak už bylo několikrát řečeno, významnou částí brtnického obyvatelstva byli Židé. Židovské osídlení existovalo v Brtnici údajně už ve 14. stol., spolehlivě doložené je však až od poloviny 17. stol. Od konce 18. do poloviny 19. stol. zde smělo bydlet 61 povolených židovských rodin. Roku 1834 tu žilo 418 osob židovského vyznání (12 % obyvatel), maximum 540 osob v roce 1857. Roku 1900 už jen 123 osob (4 %), v roce 1930 pouze 33 osob (1 %). Malé ghetto se synagogou za severní stranou náměstí existovalo už v 1. polovině 17. století, zbořeno bylo v letech 1987–88. V 18. a v 1. polovině 19. stol. přibývaly další židovské domy západně a severním směrem odtud v oblasti „Za špitálem“. Nová synagoga v původním ghettu za severní stranou náměstí byla postavena v 17. století a zvětšena roku 1888. Bohoslužby se v ní konaly do druhé světové války, zbořena byla roku 1988. První židovský hřbitov se patrně nacházel na severní stráni za kaplí Panny Marie Pomocné, na prvním poli na levé straně. Tuto domněnku podpírá okolnost, že na prvním poli vlevo za kaplí byla nalezena kostra se zbytkem židovského pohřebního roucha. Na příkaz vrchnosti byl však před rokem 1600 zrušen, takže nový hřbitov vznikl ve druhé polovině 19. století po pravé straně silnice na Panskou Lhotu, kde se pohřbívalo až do druhé světové války.\n\nPodle Sčítání lidu, domů a bytů 2011 se 186 (tedy 32,44 %) obyvatel Brtnice a pod ní spadajících obcí zapsalo jako bez vyznání, 1 945 (53,2 %) jako věřící a 525 (14,36 %) se k otázce nevyjádřilo. Z tohoto počtu se drtivá většina, 1 808 věřících, přihlásila k římskokatolické církvi. Druhou nejzastoupenější církví je Českobratrská církev evangelická, k níž se přihlásilo 55 obyvatel. Poté následují Svědkové Jehovovi (10 obyvatel), Církev československá husitská s 8 věřícími a Slezská církev evangelická augsburského vyznání s jedním člověkem.\n\nMěsto má 10 místních částí – Brtnice, Dolní Smrčné, Jestřebí (k. ú. \"Jestřebí u Brtnice\"), Komárovice (k. ú. \"Komárovice u Jihlavy\"), Malé (ležící v k. ú. Panská Lhota), Panská Lhota, Přímělkov, Příseka, Střížov a Uhřínovice (k. ú. \"Uhřínovice u Jihlavy\").\n\nSamosprávu města Brtnice tvoří starosta, místostarosta, rada města a zastupitelstvo, pod které patří 2 výbory zastupitelstva města a 7 komisí rady města. Starostkou je od roku 2014 Miroslava Švaříčková, zastupitelstvo města tvoří 21 lidí. V rámci zastupitelstva v Brtnici působí i městská rada. Veřejnou správu zajišťuje městský úřad. Do roku 1990 bylo vedení města v rukou místního národního výboru a úřad starosty města tak byl nazván „předseda národního výboru“. Prvním starostou Brtnice byl v roce 1850 zvolen hostinský Josef Kment.\n\n Prvním znakem, který se používal hlavně jako gotická pečeť, byla trůnící královna (zřejmě zakladatelka tišnovského kláštera Konstancie) se štítkem s českým lvem. Současný znak a prapor města navrhl heraldik Jiří Louda v roce 1977, oficiálního schválení se ovšem dočkal až po projednání místním zastupitelstvem 6. října 1999. Samotný znak je horizontálně rozdělen na dvě poloviny, zlato-modře dělená horní část s dvojicí přivrácených lvů opačných barev s červenou zbrojí byla převzata z erbu Valdštejnů. Lvi mezi sebou drží symbol kožedělného průmyslu – červenou useň. V dolním modrém poli je nad stříbrno-modře třikrát vlnitě dělenou patou k dělící linii přiléhající stříbrný most se dvěma oblouky, připomínka tzv. Židovského mostu přes řeku Brtnici.\n\nOd svého vzniku až do současnosti je dominantní sférou hospodaření v Brtnici zemědělství. Během staletí se objevilo mnoho pokusů o zavedení rozsáhlé řemeslné výroby nebo později průmyslu, ale žádný neměl delšího trvání. Důvodů bylo několik, od naprosté absence kovů a přírodních zdrojů všeobecně, přes nevyhovující podnebí až po neexistující železniční spojení a odpor vrchnosti. Obchod a zejména řemeslná výroba zde existovaly, ale jednalo se o podniky obecního nebo lokálního významu. Patřili sem bednáři, tkalci, kováři, tesaři, řezníci, koželuzi, pekaři, mlynáři a mnoho dalších. Za zmínku stojí jedna výjimka, soukenictví. Soukeníci dostali privilegium od hraběte Claudia III. již v roce 1656, jímž se jim poskytla zvláštní vrchnostenská ochrana. V polovině 18. století hrabě Collalto údajně povolal do Brtnice holandského soukeníka jako pokus rozšířit výrobu na jemná sukna. I přes tento pravděpodobný neúspěch se počet soukeníků stále zvyšoval, v první polovině 19. století však nastal úpadek, protože drobná výroba nestačila konkurovat továrním podnikům a pro soukenickou továrnu nebyly v Brtnici podmínky. V druhé polovině 19. století tento obor v Brtnici definitivně zanikl.\n\nI po vzniku Československé republiky bylo pro Brtnici a přilehlé obce stále typické drobné a nanejvýš středně velké výrobní podnikání. Patřily sem pivovar, brusírna, pletárna, lihovar, několik jircháren, mlýn, truhlářství, koželužna a další. Všechny tyto firmy nejpozději do roku 1948 zanikly, jedinou výjimkou bylo kožešnictví. \"Snaha Brtnice\" jako pobočný závod Snahy Jihlava vznikl v roce 1950 na levém břehu řeky Brtnice v místě bývalé koželužny firmy Figar-Mareš směrem na Bransouze. Rozšiřování výroby vedlo v roce 1961 ke stavbě provozní haly a o dva roky později převzala Snaha dům č. 259 na náměstí, kde zřídila dílny a prodejnu. Tato výroba zde vydržela až do současnosti, ale kvůli otevření trhu po roce 1989 se výrazně snížila poptávka a nynější výrobní kapacity jsou již jen zlomkem bývalé slávy.\n\nBrtnice několikrát usilovala o napojení na železniční síť. Už v roce 1870 s udělením koncese na stavbu tratě z Rosic do Jihlavy pověřil obecní výbor starostu vyjednáváním, aby trasa vedla přes Brtnici. Obec se zavázala dát na stavbu zdarma pozemky a kámen. I přes prosbu z roku 1871 k císaři, k ministrovi obchodu a živnostenské komoře v Brně byly snahy neúspěšné. Pravděpodobně značnou roli zde sehrál zamítavý postoj hraběte Collalta, který se proti železnici postavil z obavy, že by železničním spojením s Jihlavou ztratil levnou pracovní sílu. Nepomohla ani pozdější jednání při projektované stavbě transverzální dráhy Okříšky – Kněžice – Brtnice – Jihlava, která nebyla nikdy realizována. Město spojují s okolím především tři silnice 2. třídy. Č. 403 mezi Brtnicí a Bransouzemi pokračuje dále ještě přes Jestřebí a napojuje se na č. 402. Z této komunikace odbočují silnice 3. třídy do Kněžic (4025), Malého (4034) a Panské Lhoty (4033). Těsně za městem začíná č. 404 spojující Brtnici a Luka nad Jihlavou procházející také Komárovicemi a Svatoslaví. Nejdůležitější a nejfrekventovanější je silnice č. 405 spojující Jihlavu a Třebíč. Tato komunikace spojuje dvě největší města v kraji Vysočina a od roku 2006 se průběžně v jednotlivých etapách rekonstruuje. První část, úsek Jihlava-Příseka v ceně 180 milionů korun, byl předán do užívání v létě 2007. Celkové náklady mají dosáhnout 1,75 miliardy korun, nicméně o konečné podobě některých problematických úseků stále nebylo rozhodnuto. Jde především o obchvaty Okříšek a zejména Brtnice: původní návrh počítal s průtahem městem, což se nelíbilo části místních občanů, kteří upřednostňují obchvat. Tato varianta by nicméně byla finančně velmi nákladná a konečné rozhodnutí bylo odloženo na neurčito. V roce 2017 došlo k opravám silnice v úseku v Brtnici. Dopravní obslužnost zajišťuje autobusový dopravce ICOM Transport Jihlava. Hlavními cíli jsou téměř výhradně Jihlava a Třebíč a obce ležící na těchto trasách, v malé míře potom Třešť, Praha, Znojmo a okolní obce.\n\nV roce 2025 se předpokládá stavba obchvatu města.\n\nPrvní školní vyučování zřídil v letech 1535 nebo 1536 Burian z Valdštejnů na místní faře, protože sám byl vzdělaný, hlavně v hudbě a literatuře. První školní budova vznikla ze zabaveného gruntu Tomeše Mrazů (dnes dům č.53 naproti faře) před rokem 1585 a inspekci nad ní převzal kněz Matyáš Chytreus. V roce 1792 byla kaple sv. Jana Nepomuckého na Horním městě zbourána a na jejím místě postavena nová školní budova. Vyučovalo se v němčině a češtině. V roce 1887 rozhodl obecní výbor o přestavbě školní budovy. Původní zdivo školy bylo opraveno a budova navýšena o jedno poschodí. Touto přestavbou v ní mohlo být 7 učeben, 2 byty pro mladší učitele a kabinet se sborovnou. V roce 1900 se po dlouhém vyjednávání podařilo zahájit vyučování v nově zřízené Průmyslové pokračovací škole. Ta byla spojena s národní školou a skládala se z přípravného kurzu a dvou ročníků. Tato škola byla zrušena až těsně před okupací. 16. září 1908 byla otevřena první třída měšťanské školy (dnes Dům s pečovatelskou službou č. 203) a svému účelu sloužila až do roku 1984. V červnu 1981 došlo k položení základního kamene nové školy v místní části Nová čtvrť a slavnostní otevření se uskutečnilo 30. srpna 1984. Od té doby škola stále slouží svému účelu, jedinou zásadní rekonstrukcí včetně zateplení a výměny oken prošla v roce 2010.\n\nDne 1. září 1979 vzniklo v Brtnici odloučené pracoviště střediska odborného učiliště Polná pro obor kožešnictví. K dalšímu rozšíření byla využita budova staré školy v čísle 203, kde se vyučovala praktická výuka. S postupným útlumem kožedělného průmyslu v Brtnici po roce 1989 došlo k zániku i této školy.\n\nNepočítáme-li pořádání pravidelných trhů jako svým způsobem společenské akce, tak k jejich rozvoji a zakládání místních spolků došlo až v době národního obrození. Postupem času vznikly pěvecký spolek \"Sušil\", čtenářský \"Svatopluk\", \"Brtnický divadelní spolek\", \"Knihovní a zábavný spolek\" a \"Včelařský spolek v Brtnici\". Jako nejstarší jednotka v Jihlavském okrese a jako jedna z prvních na Moravě vůbec vznikl již v roce 1874 \"Sbor dobrovolných hasičů v Brtnici\". V témže roce obecní výbor schválil Hasičský pořádek a na náměstí byla postavena hasičská zbrojnice\n\nV současnosti slouží k pořádání kulturních akcí a společenskému vyžití občanů několik budov, především ale Společensko-kulturní centrum na kraji náměstí. Špatný technický stav budovy a řádění orkánu Kyril si vynutilo rekonstrukci spolufinancovanou Evropskou unií v letech 2008–2010. Slavnostní otevření centra proběhlo 20. srpna 2010, konají se zde konference, přednášky, zábavy, plesy, divadelní vystoupení a další společenské akce. Dalšími využívanými prostory pro kulturu jsou budova bývalého kina (divadelní představení a besedy), stodola v Muzeu Josefa Hoffmanna, Dům Valdštejnů naproti kostelu a také Brtnický zámek. Na něm se nepravidelně, přibližně každý druhý rok v červenci konají Brtnické kovadliny, mezinárodní setkání uměleckých kovářů. Každý rok poslední víkend v srpnu patří tradiční pouti, jejíž součásti je nepravidelně pořádaný historický průvod. V rámci něj probíhá celá řada kulturních akcí, výstav, koncertů, mše v kostele nebo morový průvod k soše sv. Rocha. 28. října je Dnem pro starou Brtnici, pro návštěvníky jsou připraveny výstavy, hudební vystoupení, promítání filmů o Brtnici a řemeslný jarmark.\n\nZásluhou především studentů a doktora Tomáše Peňáze vznikl v Brtnici v roce 1897 \"Knihovní a zábavní spolek\", jeho účelem byla péče o knihovnu a pořádání zábav. V roce 1920 odkoupila knihovnu od spolku obec za 6000 Kč, a tím byl položen základ obecní knihovny. Ve třicátých letech měla knihovna na 1400 svazků a 239 registrovaných čtenářů. Po druhé světové válce se lidová knihovna přesunula do budovy Místního národního výboru a v roce 1959 do Osvětového domu, kde byla otevřena také čítárna. V roce 1968 nastává další stěhování, tentokrát na náměstí do Hoffmannova domu, v němž je knihovně vyhrazena jedna místnost v prvním patře. Postupem času se nabídka knih rozšiřuje až na devět tisíc svazků. Špatný technický stav budovy vedl v roce 1998 k vytvoření projektu rekonstrukce rodného domu Josefa Hoffmanna. Po jejím provedení se městská knihovna usídlila v přízemí, v bývalém hospodářském traktu. Od roku 2005 je knihovna plně automatizovaná v systému LANius.\n\nKdyž byla v Brtnici roku 1896 založena Jednota katolických tovaryšů, vzešla ze studentských řad kolem Knihovního a zábavního spolku myšlenka na založení Sokola. K její realizaci došlo hned v roce 1897 za pomoci Sokolů z Třebíče a Jihlavy. Sokol měl své spolkové místnosti v hostinci Arnošta Káby, odkud však byl vypovězen. Podařilo se mu však zakoupit od továrníka Löwyho za 80 000 Kč továrnu na obuv a po přebudování ji při okrskovém veřejném cvičení 6. června 1926 otevřít jako novou sokolovnu. V roce 1922 se podařilo založit v Brtnici Orel a v polovině 30. let vznikl Sportovní klub Brtnice pod předsednictvím Hynka Tůny. Roku 1938 si Sportovní klub zbudoval vlastní hřiště, hrála se kopaná a házená a každým rokem se pořádal kulturní a sportovní den s průvodem. Dělnická tělocvičná jednota byla obnovena v roce 1937, původně byla založena 30. listopadu 1919. Byl také zřízen fotbalový klub Rudá hvězda, který ovšem působil hlavně v kulturní oblasti a jeho činnost byla celostátně zastavena roku 1933. Roku 1935 byl založen chlapecký oddíl skautů-junáků a roku 1936 i dívčí oddíl. Oba oddíly měly roku 1937 celkem 82 členů a provozovaly tábornictví, turistiku, a poznávaly přírodu. Všechny tyto organizace byly po vytvoření protektorátu v roce 1939 zrušeny.\n\nV době komunistického režimu existoval pouze Sokol, jehož další rozvoj nastal až na začátku 70. let, kdy měl zhruba 350 členů. Pořádaly se fotbalové a hokejové turnaje, místní spartakiády a kromě toho existovaly také oddíly volejbalu a stolního tenisu. Poslední rozšíření prostor probíhalo od roku 1989. Hlavní budova byla rekonstruována a rozšířena, nově se v ní nachází ubytovna a restaurace. Původně hliněné hřiště dostalo trvalé dřevěné mantinely a betonový povrch, před hlavní budovou vzniklo antukové hřiště se dvěma tenisovými kurty, jedním volejbalovým a jedním nohejbalovým. Malé venkovní hřiště s umělým povrchem stojí vedle tenisových kurtů a zhruba o sto metrů dál fotbalové hřiště na místě bývalé skládky. Stavba nového Sportovního zařízení volnočasových aktivit vedle fotbalového hřiště v ceně téměř 10 milionů korun začala v červnu 2009. Cílem projektu bylo vybudování vyhovujícího zázemí sportovních oddílů na místo bývalých UNIMO buněk, které byly jen dočasným řešením a vlivem času se staly z hlediska kvality občanské vybavenosti nevyhovující. Stavba byla předána k užívání 25. června 2010. V zimních měsících je u prostředního rybníku v soustavě Fluska k dispozici také lyžařský vlek v délce 360 metrů s bufetem, parkovištěm, dráhou pro snowboard a umělým zasněžováním.\n\nDobrým výchozím bodem pro poznávání Brtnice a okolí může být Informační centrum Brtnice nacházející se na náměstí Svobody v Domě Valdštejnů č. 74, který má otevřeno od června do září. Kromě informací zde lze zakoupit informační materiály, suvenýry a knihy vztahující se k Brtnici, nebo využít připojení k internetu. K ubytování a občerstvení je možné využít místní soukromé podniky.\n\nPřes Brtnici nebo jejím okolí vedou čtyři značené turistické stezky a dvě cyklotrasy: Modrá stezka vede z Číchova přes rekreační středisko na Jalovci a přes Radonín do Brtnice. Odtud pokračuje přírodovědně vzácným údolím řeky Brtnice, které opustí za zříceninou hradu Rokštejn a pokračuje do Dolního Smrčného a dále. Žlutá stezka vede přes Sokolíčko u Stonařova, Brtnický vrch, Brtnici, kolem vrchu Malín lesem do Bransouz. Zelená stezka vede do Nové Brtnice přes Černé lesy, kolem vrchu Malín do Panské Lhoty, přes Rokštejn a pak údolím řeky Brtnice téměř až k jejímu soutoku s řekou Jihlavou a končí v Přímělkově u zastávky. Červená stezka se oblasti jen dotýká, vede údolím řeky Jihlavy z Jihlavy do Třebíče.\n\nCyklotrasa číslo 162 vede z Jihlavy do Třebíče jako součást dálkové trasy Jihlava – Český Těšín. Vede z Luk nad Jihlavou přes Svatoslav a Střížov. Na rovince za Přímělkovem odbočuje vpravo a přetíná údolí řeky Brtnice, probíhá Panskou Lhotou a vede přes Dolní Smrčné do Bransouz a dále do Třebíče. Cyklotrasa číslo 5111 odbočuje v Číchově z trasy číslo 162 a velkým obloukem se na ní v Přibyslavicích zase vrací. Celkem je dlouhá 25 km a přibližně polovina trasy vede po polních a lesních cestách. Z Číchova vede přes Radonín, Černé lesy, Brtnici, Brtnický vrch, Jestřebí, Aleje, Opatov, Heraltice a Okříšky do již zmíněných Přibyslavic.\n\nBrtnický zámek je dominantní stavbou města. Původně gotický hrad založili Valdštejnové kolem roku 1430 místo zbořeného a nefunkčního Rokštejna. Svou současnou podobu se třemi nádvořími dostal v období renesance. Po Bílé hoře se stal majetkem italského rodu Collaltů, kteří pokračovali v jeho úpravách. 3. dubna 1958 byl prohlášen kulturní památkou, ale již v té době nebyl využíván a chátral. Tato situace i kvůli nevyjasněným majetkovým vztahům pokračovala po roce 1989 a zámek je v současnosti v havarijním stavu.\n\nDům, ve kterém se v roce 1870 narodil architekt Josef Hoffmann. Stavba nejspíš vznikla spojením dvou menších domů. Pozdně gotické jádro je patrné dodnes, po požáru v roce 1760 byly oba domy sjednoceny barokní přestavbou. Poslední rekonstrukce proběhla v roce 2003 a v domě bylo zřízeno Muzeum Josefa Hoffmanna: podle dobových fotografií byla v přízemí zařízena architektova pracovna. Rekonstruována byla také stodola v zadní části komplexu, ve které se konají kulturní akce a výstavy. Knihovna původně sídlící v prvním patře byla přesunuta do nové části domu.\n\nKaple byla postavena na kopci proti zámku v letech 1672–1673 hrabětem Antonínem Františkem z Collalta jako poděkování za uzdravení. Původně byla obklopena čtvercem ohradních zdí se čtyřmi kapličkami v rozích. Kaple byla zrušena roku 1784 a dnes slouží jako byt. Na přelomu 18. a 19. století byla zbourána zeď i všechny kapličky a podél kaple vznikly dva dlouhé domy, které sloužily jako špitály.\n\nRadnice na horní části náměstí Svobody byla zbudována v roce 1580. Původně renesanční stavba měla vysoký atikový štít a věž. Ta byla po požáru v roce 1760 zrušena a do dnešní doby z ní zbyla věžice se zvonkem. Při poslední rekonstrukci z let 2003–2005 byly opraveny krovy, střešní krytina byla nahrazena šindelem a byl obnoven původní vstup z mázhauzu do prvního patra. Uvnitř se v přízemí vlevo nachází zrekonstruovaná restaurace, vzadu dvorní trakt a vpravo administrativní prostory města.\n\nZámecký kostel stavěli Valdštejnové na konci 16. století jako evangelickou modlitebnu zasvěcenou svatému Matoušovi. Původní goticko-renesanční podobu kostela se rozhodl změnit Rombald Collalto, nakonec byla jednolodní stavba doplněna dvěma bočními kaplemi do podoby řeckého kříže. Po smrti Rombalda se kontroly prací ujala jeho manželka Blanka Polyxena a po dokončení v roce 1641 ji zasvětila Nanebevzetí Panny Marie.\n\nBývalý paulánský klášter založil Rombaldo Collalto během třicetileté války v roce 1626. Stavba samotná začala až za jeho syna Claudia v roce 1639 dole ve městě, avšak pro špatné základy se stavba začal hroutit, a proto byla přenesena nahoru k zámeckému kostelu Nanebevzetí Panny Marie. Po zrušení v roce 1784 sloužil různým účelům, jeden čas zde byla i bavlnářská manufaktura, od rekonstrukce v roce 2002 se v něm nachází byty. Kostel byl v 19. století obnoven a benedikován blahoslavené Juliáně z Collalta.\n\nKostel svatého Jakuba Většího stojí na místě bývalého gotického kostela zbořeného po požáru. Ten současný byl postaven v letech 1727–1747 a byl téměř zničen při dalším požáru v roce 1760, jeho obnova se pak protáhla až do roku 1784. Jde o jednolodní stavbu s věží a barokní výzdobou, barevné vitráže v oknech pochází z roku 1894. Nejcennější předměty, křtitelnice, ciborium a věčné světlo pochází ještě od Hynka Brtnického a jeho manželky, tedy přibližně z konce 16. století.\nDům měl být postaven na místě, kde měl stát objekt paulánského kláštera. V tzv. \"Kábově domě\" na náměstí Svobody byl hostinec s hotelem \"U černého orla\", po roce 1929 si objekt pronajali manželé Krutišovi z Opatova, ti pak provozovali podnik do roku 1950. Majitelé domu pak po roce 1948 o hotel přišli znárodněním a byli nuceni se odstěhovat. V době byl v přízemí hotel, restaurace a kuchyně, v patře byl taneční sál s jevištěm. V průjezdu pak byla i cukrářská provozovna, v objektu také byl byt cukráře a jeho dílna, byt rodiny Kábovy a byt rodiny Krutišovy, v patře pak byly tři byty zařízené jako apartmány. V roce 1945 po osvobození hotel obsadila ruská armáda, zřídila tam kanceláře a noclehárnu pro vojáky a ti pak hotel vyrabovali. Po roce 1945 však byl hotel znovu vybaven a v roec 1948 znárodněn. V objektu hotelu pak působila společnost Snaha, která zřídila kožedělnou výrobní dílnu. Po sametové revoluci byl hotel vrácen původním majitelům, ti jej pronajímají dále a je v něm v provozu malá restaurace. V domě probíhají výstavy.\n\n\n\n\n\n\n\n"}
{"id": "120048", "url": "https://cs.wikipedia.org/wiki?curid=120048", "title": "Horní Slavkov", "text": "Horní Slavkov\n\nMěsto Horní Slavkov (německy \"Schlaggenwald\") se nachází v okrese Sokolov, kraj Karlovarský. Žije zde obyvatel.\n\nHistorické jádro města bylo v 50. letech 20. století vyhlášeno městskou památkovou rezervací, to však nezabránilo jeho těžké devastaci, která vedla ke zrušení památkové rezervace v roce 1961. Nyní jsou přetrvavší památky chráněny alespoň formou městské památkové zóny.\n\nPrvní písemná zmínka o obci pochází z roku 1332. Od roku 1526 byly ve zdejší mincovně pravděpodobně raženy jáchymovské tolary.\n\nV české historii patřilo město Horní Slavkov k nejvýznamnějšímu trojměstí hornických měst – Horní Slavkov, Krásno a Město Litrbachy. Dobývalo se zde stříbro, cín, wolfram a v neposlední řadě i uran. Dějiny města Horní Slavkov jsou od počátku spjaty s těžbou nerostného bohatství. Právě hornictví městu přineslo nesmírné bohatství a slávu.\n\nZáklady samotného Horního Slavkova byly položeny kolem roku 1355. Město bylo nazváno Slavkov, po svém zakladateli Slávkovi z Rýzmburka, a později získalo i přídomek Horní. Vedle cínu a mědi se zde těžilo také stříbro a druhotně i další kovy. Bližší představy o tehdejším vývoji města i těžbě rud v jeho okolí ale brání nedostatek písemných materiálů. Velká část městských archivů totiž byla zničena v průběhu Šmalkaldské války v letech 1546-1555.\n\nI přesto jsou dnes známa jména tří mužů, jejichž činy katapultovaly relativně bezvýznamné hornické městečko ve Slavkovském lese mezi přední města Českého království. Tím prvním byl Sebastian Pluh z Rabštejna, který se v roce 1495 stal vlastníkem bečovského panství, a tím pádem i Horního Slavkova. Právě on, jeho syn Jan a Janův synovec Kašpar významnou měrou podporovali rozvoj hornictví.\n\nHorní Slavkov se stal největším producentem cínu na světě. Díky tomu město prudce bohatlo a kolem roku 1533 mělo již na čtyři tisíce měšťanů. Kromě nich ve Slavkově a jeho blízkosti žilo až šest tisíc havířů, což ho řadilo mezi pětici největších měst království. Pro srovnání: tehdejší Praha měla zhruba dvojnásobek obyvatel.\n\nObrovské bohatství hornické aglomerace se odrazilo především v její architektuře, kdy jádro Horního Slavkova vyrostlo do podoby vznosného renesančního městského centra. Prudký rozmach hornictví si navíc vynutil řadu unikátních technických staveb, mezi kterými dodnes udivuje 24 kilometrů dlouhý umělý kanál Dlouhá stoka, který přiváděl vodu z rašelinišť v okolí dnešní Kladské.\n\nV roce 1547 ale bylo panství Pluhům zkonfiskováno. Šlo o přímý důsledek účasti Kašpara Pluha ve Šmalkaldské válce na straně protestantských stavů. Po jejich porážce je Pluh donucen katolickým císařem Ferdinandem I. odejít do exilu a město přechází pod přímou správu koruny. To mu téhož roku vynese i titul \"královské horní město\" a s ním i další výhody. Stejně tak se rozrůstají majetky města, které kupuje okolní dvory i obce.\n\nKoncem 16. století ale došlo k poklesu těžby cínu. Město sice prosperovalo díky těžbě stříbra dál, ale přišla třicetiletá válka, kdy město střídavě obsazovaly různé armády. Horní Slavkov musel platit kontribuce a následně také přišel v rámci konfiskací o všechen majetek. Následoval odchod řady báňských specialistů, kteří byli převážně protestantského vyznání.\n\nHlavní zdroj těžby – Hubský peň, byl postižen četnými závaly, zdůvodněný patrně i neodbornou těžbou a docházelo také k nepokojům horníků – 1680. V roce 1713 postihl město velký požár. Obsazení města francouzskou armádou v roce 1742 i o rok později císařskými vojsky ekonomickou situaci zhoršilo ještě více. Na konci století byl pak zcela opuštěn Huberův peň, který byl hlavním ložiskem cínu v celém revíru, a chátraly desítky domů. Jako náhrada za hornictví se ve městě postupně rozvíjelo plátenictví, cínařství a následně v obci Háje (Rabensgrün) vznikla v roce 1789 také vůbec první porcelánka v zemi. Roku 1849 pak ve státě zanikla vrchnostenská správa a do čela města se poprvé dostalo volené zastupitelstvo v čele se starostou Josefem Reifem.\n\nPostupně se zlepšovalo dopravní spojení města výstavbou nové říšské silnice a následně i železniční trati. To pomohlo k dalšímu rozvoji výroby porcelánu, jehož nejvýznamnějším představitelem ve městě byla první porcelánová manufaktura Haas & Czjzek v Čechách, založena roku 1792. První světová válka Horní Slavkov přímo nepostihla, pokud se nepočítá půldruhá stovka padlých z řad občanů, mrtvé ve městě v důsledku epidemie španělské chřipky nebo konfiskace zvonů z místního kostela sv. Anny pro válečné účely.\n\nMeziválečná hospodářská krize na město dopadla velmi silně a to zde přispělo také k vzestupu fašistů. I přesto byl Horní Slavkov jedním z mála měst v regionu, kde v roce 1938 dobrovolně rukovali i někteří obyvatelé, především z řad sociálních demokratů, na obranu tehdejšího Československa před Hitlerem.\n\nPo odstoupení pohraničí na základě Mnichovské dohody a přičlenění města k Třetí říši byla v Horním Slavkově pro potřeby válečného průmyslu obnovena v roce 1941 opět těžba wolframu a cínu. Dne 7. května 1945 pak do města vstoupila I. pěší divize 5. armádního sboru americké armády. Situace bezprostředně po válce byla ve městě velmi složitá. Dílem byl příčinou nucený odsun většiny obyvatel města, dílem objev strategických zásob uranu. Pracovní sílu z počátku doplňovali a nahrazovali váleční zajatci, později vězni z celkem čtyř vybudovaných vězeňských táborů. V 50. letech je práce vězňů postupně nahrazována brigádníky a lidmi přicházejícími v rámci náborů z jiných částí země. Vyvstávají problémy s jejich ubytováním, které se řeší nejprve narychlo vybudovaným dřevěným sídlištěm. To v letech 1951 až 1960 nahradí nové, které je unikátní ukázkou takzvaného socialistického realismu.\nNově příchozí obyvatelstvo ale nemělo k místu žádný vztah. Často sem přicházelo pouze dočasně nalákané vysokými platy, které často končily v alkoholu nebo hazardních hrách. Nemalou měrou k tomu přispěla situace, kdy bylo město až do 60. let v režimu zóny s omezeným pohybem, kam se smělo jen na speciální propustky.\n\nSituace se výrazně změnila teprve v 60. letech 20. století, kdy ve městě vznikly jako náhrada za utlumenou těžbu uranu nové strojírenské závody a také první projekty rozvoje města, které se snaží alespoň částečně řešit nápravu škod způsobených v předchozím desetiletí. Přibývá stálých obyvatel, i těch, kteří se ve městě již narodili. Vzniká nová infrastruktura, dětská hřiště…, ale vedle těchto pozitivních kroků také krok za krokem chátrají a následně jsou bourány historické domy nesmírné ceny ve staré části města.\n\nV roce 1974 byla zřízena Chráněná krajinná oblast Slavkovský les a od 90. let jsou postupně podnikány jednotlivé kroky vedoucí k záchraně cenného historického jádra města. Území města zahrnuje i katastrální území již zaniklých obcí Bošířany, Kfely u Horního Slavkova, Ležnice, Ležnička a Třídomí.\n\nZřejmě nejcennější památkou města Horní Slavkov je gotický pevnostní kostel sv. Jiří. Kostel je v historických pramenech připomínán již kolem roku 1380, ve starší literatuře se dokonce uvádí i rok 1242. Současná pozdně gotická jednolodní podoba stavby ale pochází až z přestavby v letech 1517 až 1520. Jejím iniciátorem stavby kostela byl, podle dobových kronik tehdejší majitel panství Jan Pluh z Rabštejna, o staviteli však není nic bližšího známo. Kroniky zmiňují pouze mistra Hanse s tovaryši. Tato stavba prošla ještě v 18. století další barokní úpravou, která však již nijak zásadně nezasahovala do základní hmoty stavby.\n\nKostel měl původně tři věže vybavené zesíleným zdivem. Spolu s masivní hřbitovní zdí nahrazoval městu ve válečných konfliktech chybějící městské hradby. Jedna z věží ale byla, kvůli nestabilitě podloží, opakovaně už od 16. století opravována. V roce 1739 pak ubourána a dnes její zbytky tvoří sakristii.\n\nStřílnami, utvářející typický vzhled hornoslavkovského kostela, byla ale stavba vybavena zřejmě až v pozdějších letech. V období vrcholného středověku totiž církevní předpisy bránily vybavování kostelů prvky aktivní obrany. Jejich instalace tak nejspíše souvisí s obdobím husitských válek, kdy se zásadně změnilo nahlížení na posvátnost a nezadatelnost kostelních staveb.\n\nNezodpovězenou otázkou zůstává, proč byl kostel vybudován na místě ze strategického hlediska tak nevýhodném. Starší badatelé tuto skutečnost dávali do souvislosti se starší sakrální stavbou v místě.\nV současné době je sv. Jiří v rekonstrukci, veřejnosti je tak v sezóně přístupná pouze jeho hlavní hranolová věž, ze které je výhled na historickou část města i okolí.\n\nV areálu přilehlého hřbitova pak lze najít i některé další památky, mezi něž patří renesanční zvonice vybudovaná kolem roku 1540 nebo hroby významných obyvatel města. Z nich je zřejmě nejvýraznější hrobka Wenzela Haase a rodiny Lippertů, zakladatelů hornoslavkovské porcelánky. V horní části pak hřbitovu dominují tři pomníky, které výmluvně ilustrují novodobé dějiny města. První je věnován sovětským občanům, kteří ve městě zahynuli při otrockých pracích během druhé světové války. Druhý je kříž na památku politických vězňů, kteří byli v roce 1951 zastřeleni na útěku z jednoho ze zdejších komunistických lágrů. Třetí kříž je pak křížem porozumění a byl vztyčen v roce 1992 jako symbol narovnání česko-německých vztahů.\n\nZ opačné strany ke hřbitovní zdi přiléhá barokní budova děkanství postavená v letech 1755-1756 stavitelem J. Pöpperlem. Před ním pak stojí vzácná pozdně gotická zádušní svítilna, která původně stála na hřbitově a na současné místo byla přemístěna někdy kolem roku 1685. V sousední Kostelní ulici se nachází ještě dvě menší památky, nenápadná kaple Božího Těla, z roku 1736 významná především vnitřní výzdobou malíře Mathiase Mathiowicze a Trojiční sloup vybudovaný kolem roku 1685.\n\nKostel nacházející se u příjezdu do města ve směru od Lokte je na první pohled poměrně nenápadnou stavbou. Vznikl kolem roku 1500 spolu s výstavbou městského špitálu. Původní stavbu ale zničil požár v roce 1713. Jeho současná podoba pochází z roku 1728. Jednolodní kostel s nízkou věží je významný především svým interiérem. Vnitřní zaklenutí valenou klenbou vyzdobil významný regionální barokní malíř a purkmistr Horního Slavkova Eliáš Dollhopf (1703-1773). Stavební zajímavostí pak je propojení kostela ve výši prvního patra se sousední budovou bývalého špitálu, dnes sloužící jako bytový dům. Kostel je přístupný v rámci pravidelných bohoslužeb, případně po dohodě s farností v Lokti.\n\nNejvýznamnější renesanční stavbou ve městě je takzvaný Pluhův dům. Tento původně panský dům majitelů města, šlechtického rodu Pluhů z Rabštejna, byl vybudován v letech 1510 až 1512. Stavba se zajímavá především tím, že se na zachovala celá řada dobových prvků, počínaje ostěními oken, přes klenby interiérů a honosný vstupní portál až k otevřené lodžii nebo některým prvkům vnitřní výzdoby. Po dlouhých letech nákladné rekonstrukce města Horní Slavkov se objekt stal zázemím pro výuku hudebního oboru Základní umělecké školy.\n\nStavebně na budovu Pluhova domu navazuje goticko-renesanční dům čp. 211. Ten v minulosti pravděpodobně sloužil jako hospodářské zázemí sousedního panského domu. Dnes zde sídlí městské muzeum. Zajímavou architektonickou částí domu je dochovaný dýmník černé kuchyně včetně původního komína. V kuchyni, která je dominantou vstupního vestibulu muzea, je dnes nainstalován inventář přibližující její dobový provoz.\n\nSamotné muzeum pak prezentuje hlavní historické mezníky ve vývoji města počínaje hornictvím, přes výrobu cínu a porcelánu až po obecnou historii a vývoj města.\n\nObjektem, který výrazně vybočuje z ostatních památek v centru historické části Horního Slavkova je takzvaný Seidelhaus. Jde o mohutnou, částečně hrázděnou budovu, která je vzácně zachovaným rudním mlýnem z 16. století. Objekt zároveň plnil také roli obytného měšťanského domu a vedle původních sklepů tesaných do skály se zde dochovala také dobová černá kuchyně. Budova před časem prošla rozsáhlou rekonstrukcí. Je v soukromém vlastnictví a není veřejně přístupná.\n\nPodle nalezených zařízení na drcení obilí panuje i názor, že se nejednalo o rudní mlýn, nýbrž o sladovnu.\n\nJako významné královské horní město měl Horní Slavkov, vedle mnoha dalších privilegií, také právo hrdelní. A ačkoliv nikdy neměl vlastního kata, a musel si ho půjčovat z Chebu nebo Jáchymova, hrdelního práva zdejší justice hojně využívala. Připomínkou této neveselé části historie je dodnes stojící městské popraviště ležící přibližně kilometr od historické části Horního Slavkova při silnici na Bošířany.\n\nPůvodní kruhové popraviště se třemi pilíři, původně šest metrů vysokými, bylo postaveno na Šibeničním vrchu někdy kolem roku 1500 a během svého fungování prošlo třemi rozsáhlejšími stavebními úpravami. Nicméně v roce 1750 byla soudní pravomoc z města přenesena do Chebu a tak posledním zdejším popraveným byla 10. září 1751 Marie Alžběta Früchtlová z Radošova za vraždu svého manžela a služebné.\n\nOd té doby popraviště chátralo a nebylo užíváno. Na počátku 19. století se pak dočkalo romantické úpravy a při další rekonstrukci v roce 1936 byla nad vstup na popraviště dodatečně umístěna kopie znaku města s letopočtem 1598. Ten se původně nacházel na renesanční zvonici u kostela sv. Jiří a je doplněn latinským nápisem \"Hodie mihi, cras tibi\", což v překladu znamená Dnes mně, zítra tobě.\n\nSvůj znak mělo město pravděpodobně již ve druhé polovině 15. století. Jeho současná podoba pochází z 16. století, kdy ji Hornímu Slavkovu svým privilegiem potvrdil císař Ferdinand I. Štít je dělen na čtvrtiny, přičemž horní část je červená, dolní zlatá. V levé horní části zobrazuje českého státního lva, zatímco v pravé části je umístěno břevno. V levé spodní čtvrtině znaku města pak je umístěn černý lev ve skoku, zatímco prvé pole zdobí hornický mlátek, želízko a hrábě pro rýžování kovu z písečných náplavů. Ke znaku si pak město přidalo po vzoru dalších horních měst také dva štítonoše, horníky ve slavnostních krojích. Ty ale v současné době již město přestalo zobrazovat a používá znak podle původního císařského privilegia z roku 1547.\n\nVe zdejší krajině se zrodila vůbec první porcelánka na českém území. Tajemství čínské výroby porcelánu nedalo Evropanům dlouho spát a pokusů o jeho napodobení byla celá řada. Snahy najít cestu k domácí výrobě tohoto exkluzivního zboží se nevyhnuly ani českým zemím. Vůbec první historicky doložený úspěšný pokus o výrobu porcelánu v tomto kraji pochází z vesničky Háje, původně zvané Rabensgrün, ležící čtyři kilometry jižně od Horního Slavkova. Na svědomí ho měl zdejší povozník Franz Anton Habertitzl, který ve vsi zahájil první pokusy s výrobou porcelánu již v roce 1789. Kvůli finanční nákladnosti výroby ale založil následně družstvo, ve kterém měli podíl také okolní statkáři. Když ale Habertitzl v roce 1792 zemřel, družstvo se pokouší místo primitivní výroby v Hájích založit novou porcelánku v Bečově. Nepodařilo se mu ale uspět s žádostí o udělení zemského privilegia a tak se někdy kolem roku 1793 rozpadá a s ním definitivně končí i výroba v Hájích. Nicméně z produkce této firmy se nezachovaly žádné artefakty, takže o její výrobě dnes nelze uvést nic bližšího.\n\nZa první skutečnou porcelánku tak je považována až manufaktura v Horním Slavkově, která vznikla v roce 1792 z iniciativy důlmistra císařských dolů na stříbro a cín na penzi Johanna Georga Pauluse, nicméně z počátku i jeho žádost o privilegium na výrobu porcelánu dvorní komerční rada ve Vídni zamítla. Střep byl totiž nekvalitní a více než porcelán připomínal kameninu.\n\nPo několika letech nakonec Paulus s podnikáním končí a firmu prodává. Zásadní změnou se pro ni stává až v roce 1803, když se do rodiny majitelky firmy přižení slavkovský lékař Johann Georg Lippert. Ten totiž po smrti majitelky odkupuje od ostatních členů rodiny jejich podíly, a k podnikání si přizval důlmistra Wenzela Haase. Společně pak dosahují zásadního zvýšení kvality výroby a již roku 1812 tak firma získala potřebné privilegium pro výrobu porcelánu. Již o několik let později pak za své výrobky sklízí řadu ocenění na různých výstavách.\n\nPo smrti Georga Lipperta ale dochází k řadě neshod mezi dědici a Haasem. Wenzelův syn August Haas nakonec odkoupil od Lippertových dědiců jeho podíl, a stal se jediným majitelem firmy. V roce 1857 v ní zaměstnal Johanna Czjzka z Vídně, který později s Augustovým synem Georgem vybudoval později slavnou firmu Haas & Czjzek. Roku 1871 už v Horním Slavkově a Chodově zaměstnávali asi tisíc dělníků. V meziválečném Československu patřila firma k největším výrobcům porcelánu.\n\nAž do znárodnění po roce 1945 firma fungovala pod názvem Haas & Czjzek, který se jí znovu vrátil po privatizaci v roce 1992. U příležitosti 200 let od založení firmy byla porcelánka, nacházející se dva kilometry severozápadně od města při silnici na Loket, prohlášena kulturní památkou. V roce 2009 ji koupil ruský oligarch s cílem vyvážet luxusní porcelán do Ruska. V lednu roku 2011 však byla fabrika uzavřena. Oživit se ji pak pokusila neznáma pražská firma Sideline, v únoru 2014 však stála před exekucí a její majetek se nakonec rozprodal v dražbě.\n\nPozůstatky zavalených středověkých dolů zdejšího cínového a stříbrného revíru ve formě propadu, takzvaný Hubský peň uvidíme na cestě z Horního Slavkova směrem na Bečov.\n\nLožiska cínu jsou součástí západního žulového pásma a vyskytovala se v takzvaných čtyřech pních. Z nich nejvýznamnější byl právě Hubský a Schnödův peň, menší pak Klinger a Vysoký kámen. Pně jsou kuželovité útvary cínonosné horniny, které se s postupující hloubkou rozšiřují. Hubský má průměr kolem 190 metrů a v 16. století byl dobýván až do hloubky 180 metrů. V rámci revíru byly stovky šachtic, chodeb a dalších důlních děl.\n\nDůsledkem tak rozsáhlé těžby byl obrovský objem vytěženého materiálu, v revíru Horní Slavkov – Krásno se jen mezi lety 1500 a 1650 vytěžilo téměř 34 tisíc tun cínu. Hrubým odhadem mohlo jít o objem kolem 3,4 milionu tun rudniny.\n\nV podzemí tak vznikaly obrovské vyrubané prostory, které místy dosahovaly i výše několikapatrových domů. Zcela běžně se ložisko otevíralo velkým množstvím šachtic i štol, které se následně podle potřeby propojovaly. Nezanechávaly se tak potřebné opěrné pilíře a docházelo k narušení statiky. Důsledkem toho všeho byly často rozsáhlé závaly a propady. A jedním z nich je zmiňovaná jáma poblíž Horního Slavkova. Za svoji současnou podobu tato oblast vděčí moderní těžbě, která závalové zásoby odtěžila povrchovým způsobem, dále hlubinným způsobem těžil důl Stannum. Svou činnost Stannum definitivně ukončil v roce 1991.\n\nMěsto Horní Slavkov leží přímo v centru Chráněné krajinné oblasti Slavkovský les. Ta byla založena v roce 1974 a patří mezi nejhodnotnější krajinné celky v Česku. Pro širší veřejnost přitom zůstává poněkud ve stínu své slavnější sousedky, Šumavy, ale rozhodně neprávem. Z hlediska přírodních krás toho Slavkovský les může nabídnout skutečně velmi mnoho. Počínaje jedinečným skalním masivem Svatošských skal, přes vrcholová rašeliniště nebo květnaté orchidejové louky až po lokality s výskytem endemických rostlin, které nenajdete na žádném jiném místě u nás.\n\nKomfort návštěvníků oblasti výrazně zvyšuje i rozsáhlá síť cyklistických a turistických stezek, která se v oblasti v posledních letech velmi dynamicky rozvíjela. Samotné město Horní Slavkov je pak pro cyklistky i pěší návštěvníky Slavkovského lesa ideálním výchozím místem, které umožňuje výlety doslova všemi směry.\n\nZa svoji současnou, a tolik obdivovanou podobu, přitom oblast, poněkud paradoxně, vděčí především člověku. Ten vrcholové partie původních lesů v 16. století zdevastoval natolik, že je z velké části proměnil v holiny. Příčinou byla obrovská poptávka po dřevu jak ze strany dolů v Horním Slavkově, Krásně a okolí, tak jeho spotřeba pro výstavbu a otop. Masivní kácení porostů bylo proto předmětem opakovaných sporů středověké vrchnosti s těžaři a vynutilo si dokonce i vznik speciálních výnosů. Stálo však také na počátku přeměny původních bučin v nižších polohách a vyšších doubrav na hospodářské lesy současného typu s převládajícími smrkovými monokulturami.\n\nRozvoj hornictví měl ale i další vlivy na krajinotvorbu. Velmi výrazné byly změny hydrologických poměrů celé oblasti. Pro potřeby dolů se totiž z vrcholových rašelinišť začala svádět voda pomocí umělých kanálů do nižších poloh, kde se nacházely buď samotné doly, nebo rudné mlýny, stoupy a další technologie k úpravě nerostného bohatství. Voda totiž byla jedinou efektivní hnací silou pro tyto výrobní celky. Zároveň v okolí Horního Slavkova a Krásna vznikla celá řada umělých rybníků různé velikosti, které zadržovaly vodu opět ke stejnému účelu.\n\nDalším dopadem lidské činnosti na tvorbu krajiny byl vznik masivních sejpů po rýžování rud, hald z hlubinné těžby, ale také důlních propadů starých štol, i stop povrchové těžby, které silně proměnily reliéf krajiny především v oblasti takzvaného Hubského pně. V tomto území probíhala nejintenzivnější těžba od středověku až do konce 20. století.\n\nVýsledkem toho všeho byla v období mezi 16. stoletím a současností tvorba zcela nové krajiny, která do značné míry již neodpovídá té původní, předkolonizační. Na druhé straně ale tato obnova neprobíhala pouze cíleně lidskou činností, ale také přirozenou cestou. Díky tomu se v oblasti historické těžby rud vytvořilo množství zcela unikátních biotopů. Například těžební pole pod horou Krudum se proměnily v bažiny, v nichž se daří masožravým rostlinám. Ale nebyly potřeba ani staletí vývoje. Pouhých několik let stačilo k tomu, aby se bývalé odkaliště dolu Stannum se proměnilo v rozsáhlé hnízdiště břehule říční, a obdobně dynamické procesy probíhají i na dalších místech.\n\nHodnotu takto unikátně proměněné krajiny si ale lidé dlouho neuvědomovali. Vůbec první podnět k jejích ochraně tak přišel až v roce 1948 z iniciativy pracovníka památkové péče RNDr. Jaroslava Gottharda. Ačkoliv následovaly různé předběžné administrativní kroky směřující k ochraně Slavkovského lesa, zásadní se stala až takzvaná „petice pěti pečetí“ kdy společně lázeňská města Jáchymov, Františkovy Lázně, Karlovy Vary, Lázně Kynžvart a Mariánské lázně společně požádaly o zřízení Chráněné krajinné oblasti Slavkovský les. Ta byla fakticky vyhlášena 3. května 1974.\n\nCelková plocha CHKO Slavkovský les v současnosti činí přibližně 610 kilometrů čtverečních. Rozkládá se v rozmezí nadmořských výšek od 374 metrů vymezených údolím řeky Ohře u Karlových Varů až po nejvyšší bod oblasti, 983 metrů vysokou horu Lesný nad obcí Podlesí. Oblast zahrnuje celkem 27 maloplošných zvláště chráněných území a do působnosti jeho správy spadá také péče o národní přírodní rezervaci Soos, Velké jeřábí jezero i Velký močál, národní přírodní památku Komorní hůrka, Železnou hůrku a Lužní potok, které se nacházejí v bezprostřední blízkosti CHKO.\n\nV padesátých letech 20. století se nedaleko Horního Slavkova nacházely uranové doly, které sloužily také jako pracovní tábory pro vězně komunistického režimu. V noci ze 14. na 15. října 1951 došlo nedaleko Horního Slavkova k hromadnému útěku z komunistických táborů v Československu. (Mylně je tento útěk vydáván za největší útěk z „uranového pekla“, ten však podle dostupných informací byl proveden dne 29. listopadu 1952 z šachty Kamenná na Příbramsku – útěku se účastnilo 20 odsouzených.) Jedenácti vězňům se podařilo uprchnout z šachty č. 14 tábora číslo XII. Útěk se skupině nezdařil, druhý den byla většina uprchlých vězňů chycena či zastřelena u vsi Stanovice. Z obklíčení se podařilo uniknout jen Františku Čermákovi, který byl později zastřelen při přechodu státních hranic u Malacek, a Miroslavu Hasilovi, který se dostal až do Dolních Bojanovic, kde byl později prozrazen Státní bezpečnosti. Není jasné, zda se zastřelil sám, nebo ho zastřelil příslušník StB. Z jedenácti útěkářů přežili do dnešních dnů jen Karel Kukal a Zdeněk Štich, ostatní byli buď zastřeleni na útěku či odsouzeni k trestu smrti. K trestu nejvyššímu byli odsouzeni Boris Volek a Ladislav Plšek.\n\nVěznice Horní Slavkov leží na okraji katastru města. Byla založena v roce 1958. Vězni původně pracovali na stavbách v okolí, později ve dvou výrobních zónách v bezprostřední blízkosti objektu, dále ve strojírenských dílnách a na vnitřních pracovištích. Věznice je profilována pro výkon trestu odnětí svobody dospělých mužů, kteří spáchali závažnou trestnou činnost, a recidivistů zařazených do výkonu trestu s ostrahou s délkou do 15 let.\n\n\n\n\n\n"}
{"id": "120050", "url": "https://cs.wikipedia.org/wiki?curid=120050", "title": "Horka u Staré Paky", "text": "Horka u Staré Paky\n\nObec Horka u Staré Paky se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1823.\n\nV obci se nachází závod společnosti Suchánek & Walraven, která vyrábí upevňovací techniku. Dále pak firma JILOS HORKA, jenž se zabývá zpracováním dřeva se zaměřením na výrobu finálních výrobků – přepravních obalů – palet.\n\nObcí prochází železniční trať 030 hlavního tahu Hradec Králové – Liberec a silnice I/16 směr Nová Paka a Trutnov a II/293 směr Jilemnice. Vzhledem k dopravní poloze obce je zde i velmi hustá síť autobusových linek (směry: Praha, Hradec Králové, Trutnov, Vrchlabí)\n\n\n"}
{"id": "120051", "url": "https://cs.wikipedia.org/wiki?curid=120051", "title": "Honbice", "text": "Honbice\n\nObec Honbice se nachází v okrese Chrudim, kraj Pardubický. Součástí obce je i vesnice Libanice. Žije zde  obyvatel.\n\nPrvní písemná zmínka o obci pochází z roku 1244.\n\n\n"}
{"id": "120052", "url": "https://cs.wikipedia.org/wiki?curid=120052", "title": "Hraběšín", "text": "Hraběšín\n\nObec Hraběšín () se nachází v okrese Kutná Hora, kraj Středočeský, asi 13 km jihovýchodně od Kutné Hory a 9 km jihozápadně od města Čáslav. Žije zde obyvatel.\n\nPrvní písemná zmínka o obci pochází z roku 1379.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Hraběšín \"(490 obyvatel)\" byly v roce 1932 evidovány tyto živnosti a obchody: autobusová doprava, 2 hostince, 2 koláři, 2 kováři, mlýn, obuvník, pekař, porodní asistentka, 2 výroby rákosových rohoží, rolník, 2 obchody se smíšeným zbožím, tesařský mistr, 2 trafiky, velkostatek města Čáslavě.\n\n\nDopravní síť\n\nVeřejná doprava 2011\n"}
{"id": "120053", "url": "https://cs.wikipedia.org/wiki?curid=120053", "title": "Horní Paseka", "text": "Horní Paseka\n\nHorní Paseka () je obec v okrese Havlíčkův Brod v Kraji Vysočina. Žije zde obyvatel. Součástí obce je také zaniklé město Zahrádka.\n\nPrvní písemná zmínka o obci pochází z roku 1265.\n\nOd roku 2006 dosud zastává funkci starosty obce Marcel Pašek.\n\n\n"}
{"id": "120054", "url": "https://cs.wikipedia.org/wiki?curid=120054", "title": "Drahov", "text": "Drahov\n\nObec Drahov () se nachází čtyři kilometry jihovýchodně od Veselí nad Lužnicí v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1359.\n\n\n\n"}
{"id": "120055", "url": "https://cs.wikipedia.org/wiki?curid=120055", "title": "Horní Radechová", "text": "Horní Radechová\n\nHorní Radechová () je obec, která se nachází v okrese Náchod, kraj Královéhradecký, zhruba 3 km jihozápadně od Hronova a 5,5 km na severozápad od Náchoda. Rozkládá se na severu Podorlické pahorkatiny, podél potoka Radechovka. Obcí probíhá silnice I/14. Žije zde  obyvatel.\n\nPrvní písemná zmínka o obci pochází z roku 1415.\n\n\n\n"}
{"id": "120056", "url": "https://cs.wikipedia.org/wiki?curid=120056", "title": "Hošťalovice", "text": "Hošťalovice\n\nObec Hošťalovice se nachází v okrese Chrudim, kraj Pardubický. Žije zde  obyvatel.\n\nPrvní písemná zmínka o obci pochází z roku 1349.\n\n\n\n \n"}
{"id": "120057", "url": "https://cs.wikipedia.org/wiki?curid=120057", "title": "Hrabišín", "text": "Hrabišín\n\nObec Hrabišín (německy \"Rabersdorf\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1352. V roce 1420 patřila vesnice panu Puškovi z Kunštátu, od roku 1437 Tunklům, kteří připojili Hrabišín k Zábřežskému panství. Vesnice samotná je pojmenována po Hrabišovi ze Švábenic a Úsova.\n\nOd roku 1948 je Hrabišín součástí okresu Šumperk. Od roku 1949 jsou k Hrabišínu připojeny dřívější obce Dolní Olešná, Horní Olešná a Loučky, které však nejsou jeho evidenčními částmi.\n\n\n\n"}
{"id": "120058", "url": "https://cs.wikipedia.org/wiki?curid=120058", "title": "Tilion", "text": "Tilion\n\nTilion je fiktivní postava ve fantasy světě spisovatele J. R. R. Tolkiena.\n\nTilion patřil mezi Maiar, Nižší duchy. Za časů Dvou stromů byl lovcem v Oromeho družině a měl stříbrný luk. Stříbro bylo jeho srdci nejbližší, a když odpočíval, bylo to u jezírek Estë, v paprscích stromu Telperionu. Po zkáze Stromů prosil, aby mu byl dán úkol navždy střežit poslední Stříbrný květ. Valar mu vyhověli a ustanovili, aby kormidloval ostrůvek Měsíce. Ten je vlastně nádobou, v níž je uchován květ Telperionu a která křižuje hvězdnou říši. Vanyar dali Měsíci jméno Isil, Třpyt, a Noldor jej nazvali Rána, Toulavý.\n\nTilion byl méně mocný než maiarská dívka Arien, jež dostala za úkol řídit lodičku Slunce. Její krása však Tiliona přitahovala, takže měl nejistou rychlost a nedržel se své dráhy. Neustále se snažil k Arien přiblížit, přestože ho její plamen pálil a ostrůvek Měsíce se zatmíval. I dnes jsou oba často vidět současně. Ve starším Tolkienově textu \"The Annals of Aman\" (pochází pravděpodobně z roku 1958) se dokonce píše, že se Tilion do Arien již dříve zamiloval, a odešel kvůli ní z Oromeho lesů do Lórienových zahrad.\n\nTaké poté, co byla zavedena noc a den, se Tilion málokdy zdržoval ve Valinoru; namísto toho rychle přelétával nad západní zemí, nad Avatharem, Aramanem nebo Valinorem, vrhal se do propasti za Vnějším mořem a sám se ubíral podzemím Ardy. Často tam dlouho bloudil a vracel se pozdě.\n\nTemný pán Morgoth nová světla nenáviděl, avšak na Arien si netroufl. Napadl proto Tiliona, poslal proti němu duchy stínu. V boji pod pěšinkami hvězd však Tilion zvítězil a brázdí oblohu až do dnešních dnů.\n\nV ranějších Tolkienových pracích se Tilion někdy nazývá také \"Ilsinor\". V překladu do staroangličtiny zní Tilionovo jméno \"Hyrned\", tedy Rohatý. Tento překlad přisuzoval Tolkien fiktivnímu námořníku Ælfwinovi, návštěvníku ostrova Tol Eressëa.\n\n\n"}
{"id": "120059", "url": "https://cs.wikipedia.org/wiki?curid=120059", "title": "Horoměřice", "text": "Horoměřice\n\nObec Horoměřice leží při severozápadní hranici hlavního města Prahy, na silnici II/240 ve Středočeském kraji. Sousedí s městskými částmi Praha 6 - Suchdol, Lysolaje, Nebušice a MČ Praha-Přední Kopanina, dále s obcemi Statenice a Únětice. Leží v otevřené krajině, která se na jižní straně svažuje v údolí Šáreckého potoka, na východě je ohraničena údolím Vltavy, na severu se terén svažuje k Únětickému potoku. Jih a západ katastru obce lemují lesnaté pásy zeleně. Přímo v obci se nacházejí tři nevelké rybníky. Z centra obce směrem na severovýchod vybíhají Kozí hřbety. Tyto buližníkové skály bývají holé, dnes už jsou porostlé vegetací. Žije zde obyvatel.\n\nV obci je základní škola pro 2. stupeň, nově vybudovaná mateřská škola, zdravotní středisko, lékárna, pošta, knihovna, obchody s potravinami i spotřebním zbožím, několik autoservisů, hostinců a sportovních zařízení, hotel, stanice technické kontroly apod. Část obyvatel našla uplatnění ve službách a firmách působících přímo v obci, mnozí zde mají rodinné živnosti.\n\nHoroměřice jsou vyhledávanou rekreační oblastí Prahy. Je zde několik zahrádkářských a chatových osad, kde tráví volný čas řada Pražanů. Hlavně je ale obec oblíbeným cílem výletníků a vycházek. Prochází zde řada značených turistických cest a nově též cykloturistických tras. Turistické značky zavedou do Šárky, Lysolají a Suchdola, na Gabrielku, do Houslí, Kozích hřbetů, k Juliáně, do tuchoměřického lesa, do Únětic, na Holý vrch, do Roztok, Tichého údolí, přes Statenice na hrad Okoř atd. Pro návštěvníky obce je velkou zajímavostí možnost pozorovat nízko letící letadla, mířící na blízké letiště v Ruzyni.\n\nV obci působí řada spolků. Nejaktivnější jsou bezesporu Sokolové, kteří se obětavě starají o pohyb dětí i dospělých. Dívčí družstvo gymnastek se pravidelně a úspěšně zúčastňuje sportovních soutěží. Sokol připravuje i letní tábory pro děti, akademie a karnevaly. Místní rybáři dvakrát ročně pořádají oblíbené rybářské závody u rybníka Pod Luky a také ples. Sbor dobrovolných hasičů ve spolupráci s profesionálními hasiči zasahuje nejen v Horoměřicích, ale i v okolních obcích. V obci dále působí amatérský fotbalový klub a svaz chovatelů, který každoročně pořádá výstavy drobného domácího zvířectva.\n\nPodle archeologických nálezů bylo území dnešních Horoměřic obydleno již v době bronzové – jsou zde naleziště pozůstatků knovízské a únětické kultury (2000–1500 př.n.l.). Ta se ostatně nazývá podle sousední obce Únětice.\n\nKolem roku 400 př.n.l. se na území obce objevují Keltové. Jim se také často připisuje vztyčení nevelkého hranolového pískovcového kamene na severovýchodním okraji obce, považovaného někdy za menhir; žádné důkazy pro toto tvrzení však neexistují. Nejstarší zpráva o kameni pochází až z roku 1930. Archeologický výzkum se v jeho blízkosti nikdy neprováděl, původ a účel kamene je ve skutečnosti nejasný.\n\nNázev obce pochází zřejmě od jména významné osoby, neboť obec je připomínána jako ves lidí Hořeměrových nebo Hořemírových. Podle dalšího výkladu se obec jmenovala Holměřice, hlavně díky lánům polí a roviny táhnoucí se od Prahy až k Tursku, které byly holé.\nPrvní písemná zmínka o obci pochází z roku 1273, kdy se připomíná jako majetek strahovského kláštera, v jehož držení zůstala až do husitských válek, kdy ves byla zabavena Pražany. Po skončení válek ale klášter získal ves zpět. Obcí procházela jedna z nejstarších zemských stezek, \"Via Magna\".\n\nNejvětší utrpení zažily Horoměřice za třicetileté války (1618–1648). Koncem října 1639 za švédského tažení na Prahu vojska generála Banéra pustošila kraj.\n\nStrahovský klášter měl v Horoměřicích hospodářský dvůr s obytnou budovou, která byla upravena v 1. polovině 18. století na jednoduchý patrový zámeček s rustikovanými rámci a obdélníkovými okny v omítkových rámcích. Na střeše je umístěna věžička s lucernou. Přízemí je sklenuto valenou klenbou s lunetami. V patře je zachována kaple svaté Anny. Na ústředním seznamu kulturních památek České republiky je zámeček s kaplí evidován pod číslem 18033/2-3390. V kapli svaté Anny se konají bohoslužby vždy první sobotu v měsíci v 17 hodin. Pod zámkem se nachází dnes již zpustlý park.\n\nV roce 1848 vznikl v obci spolek dobrovolných hasičů. Pod dojmy triumfálního V. všesokolského sletu vznikla v Horoměřicích sokolská jednota (1907). Jak Sokol, tak sbor dobrovolných hasičů existují v obci dodnes.\n\nZa druhé světové války bylo v Horoměřicích zatčeno 9 mužů, všichni byli po bezvýsledném vyšetřování asi za měsíc propuštěni. V roce 1941 byla rozpuštěna místní jednota Sokola, byly rozpuštěny i další vlastenecké spolky a existovaly jen okupanty povolené organizace. Celkem se do aktivního odboje zapojilo 50 horoměřických občanů, 19 bylo vězněno a 10 zavražděno. Horoměřičtí odbojáři se účastnili aktivně především závěrečných bojů druhé světové války. Pomník na školní zahradě připomíná oběti obou světových válek.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Horoměřice \"(1494 obyvatel, četnická stanice, sbor dobrovolných hasičů)\" byly v roce 1932 evidovány tyto živnosti a obchody: 2 lékaři, 2 autodopravci, biograf Radio, cukrář, obchod s cukrovinkami, družstvo pro rozvod elektrické energie v Horoměřicích, 2 holiči, 6 hostinců, kapelník, 2 koláři, kominík, konsum Včela, 3 kováři, krejčí, 2 obuvníci, palivo, pekař, 3 povozníci, 12 rolníků, 4 řezníci, 7 sadařů, sedlář, 6 obchodů se smíšeným zbožím, tesařský mistr, 2 trafiky, 2 truhláři, velkostatek kláštera premonstrátů, 3 zahradníci, zámečník.\n\nPočet obyvatel je uváděn za Horoměřice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé horoměřické aglomeraci nicméně žije necelých 5 tisíce obyvatel.\n\n\n\nDopravní síť\n\nVeřejná doprava 2011\n"}
{"id": "120061", "url": "https://cs.wikipedia.org/wiki?curid=120061", "title": "Introit", "text": "Introit\n\nIntroit neboli vstupní zpěv je jednou z \"antifon\" užívaných při bohoslužbách. Chrámový sbor nebo přímo věřící jím doprovázejí příchod přisluhujících (kněze či pastora a jejich asistentů) na místo, odkud budou tyto osoby vést průběh bohoslužeb (při katolických bohoslužbách je takovým místem oltář). Smyslem introitu je účelné využití času, v němž se přisluhující přesunují a připravují před započetím vlastních obřadů. Text zpěvu má duchovně připravit věřící na danou bohoslužbu.\nJelikož se texty katolických mší mění v závislosti na příslušném liturgickém dnu, mění se i text introitu tak, aby svým obsahem odpovídal významu daného dne. Například pro slavnost sv. Cyrila a Metoděje byl text introitu před liturgickou reformou provedenou na Druhém vatikánském koncilu takovýto:\n\"Sacerdótes Tui Dómine, índuant justítiam, et sancti tui exsúltent: propter David servum Tuum, non avértas fáciem Christi Tui. - Memento Dómine David et omnis mansuetúdinis ejus. - Gloria Patri et Filio et Spiritui Sancto, sicut erat in principio, et nunc, et semper, et in saecula saeculorum. Amen. - Sacerdótes Tui Dómine, índuant justítiam, et sancti tui exsúltent: propter David servum Tuum, non avértas fáciem Christi Tui.\"\n\nÚzká souvislost introitu s tématem mešních čtení platí však bezvýhradně pouze u svátků či slavností, u běžných dnů jen v době adventní, vánoční, postní či velikonoční. Pro běžné dny mimo tyto doby, tedy v době \"liturgického mezidobí\", jsou texty introitů tvořeny v zásadě nejvýznamnějšími úryvky ze žalmů bez toho, že by se přímo vztahovaly k dalším mešním čtením, které se navíc střídají v cyklech, na rozdíl od introitů, které zůstávají pro daný liturgický den stejné v každém roce. Introity nedělí v liturgickém mezidobí se navíc používají i pro všední dny následujícího týdne, kdy se rovněž čtou mešní texty s odlišným tématem než o příslušné neděli. Introit zde proto tvoří pouze jakýsi žalmový zpěv a neslouží primárně jako tematický úvod do mše.\n\nZ výše uvedeného příkladu je zřejmá i struktura introitu, jak jej katolická církev používala až do Druhého vatikánského koncilu - měl 2 části, z nichž první se opakovala na závěr po formuli \"Gloria Patri…\" neboli \"Sláva Otci…\". Introit byl tak dlouhý proto, že jej sbor zpíval latinsky v průběhu modliteb \"před stupni oltářními\", jež odpovídají dnešnímu úkonu kajícnosti. Jelikož ten se nyní provádí až po začátku vlastní mše, mohlo dojít ke zkrácení introitu, který v současnosti nemá 2 části ani formuli \"Sláva Otci…\", nýbrž je tvořen jedinou větou, která se navíc neopakuje. Shoduje se tak s ostatními antifonami v současnosti používanými při katolické mši - antifonou (alelujovým veršem) před evangeliem a antifonou k přijímání.\n\nV českých zemích v posledních staletích zcela převládla tzv. \"německá zpívaná mše\", při níž nejsou texty antifon zpívány latinsky chrámovým sborem, nýbrž všichni věřící zpívají příslušnou sloku mešní písně ze zpěvníku. Tato praxe, zavedená původně z důvodu nesrozumitelnosti latiny pro běžné věřící, přetrvává i po zavedení národních jazyků do liturgie po Druhém vatikánském koncilu. Příslušný text introitu se tedy většinou nezpíval a nezpívá, a to ani latinsky, ani česky, a je nahrazován zpěvem 1. sloky mešní písně nazvané \"Vstupní zpěv\", případně úvodních slok jiné vhodné písně schválené pro tyto účely biskupskou konferencí. Na slavnost sv. Cyrila a Metoděje se zpívá místo introitu tato sloka písně:\n\n<poem class=\"odsad\">\n\"Ejhle, oltář Hospodinův září\"\n\"přejasná nám oběť nastává\"\n\"kterou po tisíc let s jasnou tváří\"\n\"otčina den ze dne konává.\"\n\"Za příkladem dávným se to děje\"\n\"svatých Cyrila a Metoděje\"\n\"kteří rozkaz Kristův plnili\"\n\"paměť smrti jeho slavili.\"\n</poem>\n\nPouze když se z nějakého důvodu nezpívá žádná píseň, přečte se text příslušného introitu. Před Druhým vatikánským koncilem četl kněz introit vždy, podle tehdy platné zásady, že kněz musí přečíst celý text mše. Tato zásada pro současnou katolickou mši neplatí.\n\nJelikož byl introit první částí předkoncilní mše, která se měnila, používalo se prvních slov introitu k označení příslušné mše a jejímu odlišení od jiných mší. Tak například mše užívané ve všední dny doby adventní se běžně nazývaly Roráty podle jejich introitu \"Rorate, coeli, desuper…\" neboli \"Rosu dejte, nebesa, shůry…\", velmi často užívané je i označení 3. neděle adventní a 4. neděle postní, neboli tzv. radostných nedělí, jako neděle Gaudete, respektive Laetare. Z dalších známých možno uvést například neděli Judica neboli smrtnou - dnešní 5. neděli postní, dále neděli Zmrtvýchvstání Páně označenou Resurréxit, následující neděli Quasi modo či neděli Seslání Ducha svatého nazývanou Spiritus Domini. Nejznámější je ovšem zřejmě mše Rekviem neboli zádušní mše.\n\nOznačování mší pomocí introitu se dnes už příliš nepoužívá, a to z důvodu převážného odstranění latiny z liturgie a také z důvodu používání jednoho introitu pro více mší (mešní čtení pro každou neděli v roce se mění v 3letých cyklech, na rozdíl od introitu, který tak ztrácí schopnost vyjadřovat téma mše - viz výše.) Někde došlo i k takovým liturgickým změnám, že v jejich důsledku nelze označit současné mše dřívějšími názvy vůbec. Například výše uvedené Roráty se stále běžně používají jako název mší v adventě, ovšem ty mají dnes zcela jiné introity a označení Roráty se ve skutečnosti vztahuje jen na jeden adventní chorál.\n\nTexty introitu byly, podobně jako texty dalších částí mše, hojně zhudebňovány významnými skladateli. Jedná se pochopitelně o introity v jejich starší podobě před reformou provedenou na Druhém vatikánském koncilu.\n\nMimo katolické prostředí je introit užíván především v protestantských církvích, kde je zpíván sborem věřících jako zahájení bohoslužby.\n\n"}
{"id": "120062", "url": "https://cs.wikipedia.org/wiki?curid=120062", "title": "Jan Brokoff", "text": "Jan Brokoff\n\nJan Brokoff, \"také\" Johann Brokoff, Brokof, \"či\" Prokov, (23. června 1652 Spišská Sobota, Uhry – 28. prosince 1718 Praha) byl barokní sochař a řezbář původem z německé spišské rodiny, který hlavní část života žil a tvořil v Čechách. Je otec sochařů Michala Jana Josefa Brokoffa a Ferdinanda Maxmiliána Brokoffa.\n\nNarodil se v rodině ševce Ondřeje Brokoffa (Prokofa, Brokova) luteránského vyznání ve Spišské Sobotě v horních Uhrách. Brzy se vyučil řezbářem, již v letech 1675–1680 se dostal do Prahy. Kvůli epidemii moru odtud roku 1680 uprchl s cílem dojít do Řezna, ale zůstal v západních Čechách. Pracoval tam pro různé objednavatele. Zejména pro jeho kariéru byla významná zakázka na model sochy Jana Nepomuckého podle skici Matyáše Rauchmüllera, vypracovaná pro pražský kamenný (Karlův) most na objednávku barona Matyáše Bohumíra Wunschwitze v Ronšperku (Poběžovicích). V hřbitovním kostele v Manětíně roku 1685 vytvořil dřevořezby stojících světců pro hraběte Karla Maxmiliána Lažanského. Léta 1685–1687 Brokoff strávil prací na panství hraběte Michal Osvalda Thuna v Klášterci nad Ohří, odtud odešel do služeb hraběte Jana Adama Hrzána na Červený hrádek. Na zámku působil v letech 1687–1688 a narodil se mu tam syn Ferdinand Maxmilián.\n\nV roce 1692 se Jan Brokoff usadil na Starém Městě pražském, kde získal roku 1693 městské právo a koupil si dům s dílnou na rohu Skořepky a Uhelného trhu, později v domě \"U Salátů\" na Národní třídě (dnes součást paláce sousedícího s palácem Adria). V Praze Jan Brokoff od luterského vyznání konvertoval ke katolictví. Se svou ženou Alžbětou měli čtyři děti – syny Michala Jana Josefa, Ferdinanda Maxmiliána, Antonína Šebestiána a dceru Annu Eleonoru. Michal Jan Josef a Ferdinand Maxmilián po otcově smrti převzali vedení rodinné sochařské dílny (mladší Ferdinand Maxmilián se stal nejvýznačnější osobností rodu), Antonín Šebestián se stal dvorním básníkem na Vídeňském dvoře.\n\nJan Brokoff své rané práce vytvářel samostatně, na pozdějších dílech spolupracovali i jeho synové.\n\nMezi nejznámější díla Jana Brokoffa a také dílo, které jej v Praze záhy po vzniku proslavilo, patří bronzová socha \"svatého Jana Nepomuckého\" na Karlově mostě (1683). Tu, respektive dřevěnou sochu podle které se bronzová socha v Norimberku odlévala, ovšem Jan Brokoff provedl roku 1682 podle drobného terakotového modelu od vídeňského sochaře Matthiase Rauchmillera z roku 1681. Brokoff drobnou sošku převedl do životní velikosti a v detailech promodeloval, zejména ve výrazu tváře. Tato dřevěná socha je dnes umístěna na hlavním oltáři pražského kostela svatého Jana Nepomuckého Na Skalce.. Posloužila jako vzor a prototyp mnoha sochám světce v českých zemích, v Německu i v Rakousku.\nJan Brokoff je i autorem sousoší \"Piety\" (1695), které bylo v roce 1859 z Karlova mostu přesunuto do nádvoří kláštera Milosrdných sester sv. Karla Boromejského (dnes nemocnice Pod Petřínem). Další dvě „mostní“ sousoší \"sv. Josef\" a \"Křest Kristův\" byly poničeny během revoluce roku 1848. Torzo figur Kristova Křtu s erbem donátora je součástí sbírek Lapidária Národního muzea, stejně jako socha sv. Václava vinaře, šlapajícího hrozny v putně, původem z viniční usedlosti pod Vyšehradem. Dobová kopie téže sochy stojí v zahradě jezuitského konventu v Prazze na Karlově náměští, druhá -novodobá- kopie byla roku 1999 zhotovena do nádvoří Konviktu. Na Karlově mostě dosud stojí dvě Brokoffova sousošíː je to trojice světic (svatá Alžběta, svatá Markéta, svatá Barbora) z roku 1707, a sousoší sv. Františka Borgiáše mezi anděly, na nichž všech Jan nepochybně pracoval se svými syny. S nimi se podílel i na sochařské výzdobě Toskánského paláce na Hradčanech, kde jsou autory alegorických soch sedmera svobodných umění na atice a dvou erbů na průčelí.\n\nMimo Prahu vytvořil Jan Brokoff mnoho dalších uměleckých děl v Čechách, například sochy mouřenínů v Častolovicích. z lipového dřeva vyřezal sochy svatých v kostele Sv. Barbory v Manětíně (1685), z pískovce jsou kamenné sochy tritona a Čtyř ročních období v parku na zámku v Klášterci nad Ohří (kolem 1686) a Červeném hrádku, sochu sv Antonína Poustevníka v Lysé nad Labem (1695?), výzdobu krbu v Saturnově sále na zámku v Libochovicích, hlavní oltář v klášterním kostele sv. Vojtěcha v Broumově a další. Mezi jeho nejlepší díla patří Pieta, umístěná v absidě rekolekčního domu (poustevny) v barokním areálu Skalka v Mníšku pod Brdy.\n\nJan Brokoff nepatří mezi nejvýznamnější české barokní sochaře. Jeho řezby jsou průměrnými díly a jeho figurální práce v kameni mají strnulé toporné tělo, nápadně ostré hrany a příliš zdůrazňované detaily, jak si povšiml V.V.Štech. Sochařská kvalita ovšem zřetelně vzrostla ve chvíli, kdy v dílně začali působit Brokoffovi synové, především Ferdinand. Význam Jan Brokoffa tak paradoxně spočívá hlavně v tom, že je otcem slavného syna. Jan přitom poskytl Ferdinandovi nejen základní sochařské vyučení, ale také tehdy zcela mimořádnou možnost dalšího školení na vídeňské sochařské akademii.\n\n\n"}
{"id": "120063", "url": "https://cs.wikipedia.org/wiki?curid=120063", "title": "Dolní Hrachovice", "text": "Dolní Hrachovice\n\nObec Dolní Hrachovice () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1550.\n\n\n"}
{"id": "120064", "url": "https://cs.wikipedia.org/wiki?curid=120064", "title": "Bystré (okres Rychnov nad Kněžnou)", "text": "Bystré (okres Rychnov nad Kněžnou)\n\nObec Bystré () se nachází v okrese Rychnov nad Kněžnou, kraj Královéhradecký, necelých 8 km severovýchodně od Dobrušky. Žije zde obyvatel.\n\nPůvodní jméno obce nebylo Bystré, ale \"Zákraví\". Tato obec se nacházela v místech, kde dnes stojí kaple sv. Jana Nepomuckého, která byla postavena v roce 1893 na místě zvonice bývalého dřevěného kostelíka sv. Bartoloměje. Ve 40. letech 14. století došlo k soupisu far, v němž se mluví o faře Zákraví, ještě předtím se ale obec jmenovala \"Krawary\", zřejmě podle luk, na nichž se pásly krávy. Další písemná zmínka o Zákraví je z roku 1363 ze soupisu vesnic panství frymburského, ale v roce 1537, kdy došlo k prodeji panství rodu Trčků, se mluví již o Bystrém. Dnes již osadu Zákraví připomíná jen výše zmíněná kaple a místu se o jejího zániku říká „na Kostelišti“. V době hustiské zde byla protestantská samospráva s večeří Páně podobojí. Do roku 1475 patřila ves Ivanovi ze Žampachu a dále Hanuši z Trutnova. Obec do roku 1789 patřila spolu s dalšími obcemi v okolí pod rychtu sněženskou, v roce 1850 byla založena rychta v Bystrém.\n\nVývoj názvu obce: Bystrý, nářečně: Bystrej (1544 Bystroj, Bystrroi) -> Bystrá -> od roku 1848 Bystré.\n\n\n"}
{"id": "120065", "url": "https://cs.wikipedia.org/wiki?curid=120065", "title": "Dolní Dvůr", "text": "Dolní Dvůr\n\nDolní Dvůr (německy \"Niederhof\") je obec, která se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1539.\n\n\n\n"}
{"id": "120066", "url": "https://cs.wikipedia.org/wiki?curid=120066", "title": "Březské", "text": "Březské\n\nBřezské () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1349.\n\nV letech 1990–2010 působil jako starosta Ing. Bohumil Káňa, od roku 2010 tuto funkci vykonává Marie Sýkorová.\n\n\nVe stříbrno-černě děleném štítě nahoře položené červené polní brány, dole položená, oboustranně uťatá březová větev přirozené barvy se třemi svěšenými zlatými listy.\n\n"}
{"id": "120067", "url": "https://cs.wikipedia.org/wiki?curid=120067", "title": "Bukovice (okres Náchod)", "text": "Bukovice (okres Náchod)\n\nObec Bukovice () se nachází v okrese Náchod, kraj Královéhradecký. Rozkládá se zhruba 1,5 km severně od města Police nad Metují a 2 km na jihovýchod od hory Ostaš, v Polické pánvi při soutoku Hlavňovského a Pěkovského potoka, jímž vzniká potok Dunajka. Sídlem probíhá silnice II/303. Žije zde  obyvatel.\n\nPrvní písemná zmínka o obci pochází z roku 1406.\n\n\n"}
{"id": "120069", "url": "https://cs.wikipedia.org/wiki?curid=120069", "title": "Horní Rožínka", "text": "Horní Rožínka\n\nHorní Rožínka () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1366.\n\n\n\n"}
{"id": "120070", "url": "https://cs.wikipedia.org/wiki?curid=120070", "title": "Horní Slivno", "text": "Horní Slivno\n\nObec Horní Slivno se nachází v okrese Mladá Boleslav, kraj Středočeský. Rozkládá se asi dvacet jedna kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1223.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Horní Slivno s 532 obyvateli v roce 1932 byly evidovány tyto živnosti a obchody: katolický kostel, holič, 2 hostince, kolář, 2 kováři, krejčí, 2 obuvníci, 4 rolníci, 2 obchody se smíšeným zbožím, řezník, spořitelní a záložní spolek, 2 trafiky, truhlář, velkostatek.\n\n\nSilniční doprava\n\nObcí procházejí silnice III. třídy.\n\nŽelezniční doprava\n\nŽelezniční stanice na území obce nejsou. Nejblíže obci je železniční stanice Kropáčova Vrutice ve vzdálenosti 3 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v květnu 2011 autobusové linky do těchto cílů: Benátky nad Jizerou, Bezno, Kropáčova Vrutice, Mladá Boleslav, Mečeříž, Praha \n\n"}
{"id": "120071", "url": "https://cs.wikipedia.org/wiki?curid=120071", "title": "Dražice", "text": "Dražice\n\nObec Dražice () se nachází v okrese Tábor v Jihočeském kraji, zhruba 5 km zsz. od Tábora. Žije v ní obyvatel.\n\nKdy byly Dražice založeny a jaký mají původ se přesně neví. První písemná zmínka pochází z přelomu 12. a 13. století z bechyňských listů. V roce 1352 se o Dražicích zmiňuje děkanát z Bechyně a v téže době je o nich zmínka i v majetku rožmberského panství příběnického. To, že měly Dražice i jiné pány, naznačuje místní název „Katovny“, který se dosud udržel pro hraniční pozemek s meziříčským katastrem proti kapličce svaté Rosalie.\n\nJižně od vesnice leží přírodní památka Vlásenický potok.\n\n\n"}
{"id": "120077", "url": "https://cs.wikipedia.org/wiki?curid=120077", "title": "Běhařov", "text": "Běhařov\n\nObec Běhařov ( dříve i \"Wiharzau/Wihorau\") se nachází v okrese Klatovy v Plzeňském kraji. Žije zde obyvatel.\n\nPrvní písemná zmínka o obci pochází z roku 1352, kdy již existovaly tvrz v držení vladyků z Běhařova a farní kostel svatého Prokopa. Roku 1379 bylo panství rozděleno mezi tři syny, Buška, Lvíka a Sezemu z Běhařova. V osmdesátých letech čtrnáctého století tvrz držel Jindřich z Běhařova, Který roku 1382 získal další statek v Pňovanech na Stříbrsku od krále Václava IV. a byl posledním členem toho rodu.\n\nRoku 1510 panství vlastnil Jindřich z Malovic a roku 1527 Johanka z Hognestu. Ta roku 1533 dala svou dceru Markétu ze Žihobce za Bernarda Barchance z Baršov. Roku 1543 Běhařov koupil Jan Sádlo z Kladrubec. Od roku 1546 vlastnili sídlo Fremutové ze Stropčic, za nichž tvrz zpustla. Od nich ji koupili Měsíčkové z Výškova a roku 1631 ji postoupili Ludmile Kateřině Gerštorfové. Během třicetileté války získal toto sídlo hrabě Karel Heřman Koc z Dobrše, který jej připojil k bystřickému panství. Roku 1738 se připomínají Hubatiové z Kotnova, kteří starou tvrz přestavěli na jednopatrový zámek.\n\n\n\n\n\n"}
{"id": "120078", "url": "https://cs.wikipedia.org/wiki?curid=120078", "title": "Chudenín", "text": "Chudenín\n\nObec Chudenín leží přibližně 21 km jihozápadně od Klatov, nedaleko od hranic s Německem. Obec se nachází v nadmořské výšce 478 metrů. Žije zde obyvatel.\n\nPrvní písemná zmínka o obci pochází z roku 1578.\n\n\n\n"}
{"id": "120079", "url": "https://cs.wikipedia.org/wiki?curid=120079", "title": "Brodek u Konice", "text": "Brodek u Konice\n\nObec Brodek u Konice (německy \"Deutsch Brodek\") se nachází v okrese Prostějov v Olomouckém kraji. Je nejvýše položenou obcí na Konicku. Brodek patřil do litovelského okresu, od roku 1960 je v okrese prostějovském. Žije zde obyvatel.\n\nJméno Brodek je zdrobnělina od slova \"brod\". Asi tu bývala bažinatá krajina, kterou se lidé i zvířata při přecházení brodili a ves na bažinatém místě nazvali Brodkem. To je také důkazem, že to původně, v nejstarších dobách své existence, byla ves česká. Když později válkami a nemocemi mnoho lidí ubylo, dosazovaly vrchnosti na opuštěné majetky nové přistěhovalce, většinou národnosti německé, a tak se Brodek i s okolím pomalu poněmčoval. V roce 1872 dostal Brodek přídomek Německý Brodek – \"Deutsch Brodek\". V letech 1945–1946 byli brodečtí Němci vysídleni a Brodek byl osazen Čechy z okolí. Úřední název Brodek u Konice dostal Brodek v roce 1952, aby se odlišil od dalších sídel téhož jména, zejména poměrně nedalekých hanáckých obcí Brodek u Prostějova a Brodek u Přerova..\n\nPrvní zmínka o Brodku je v olomouckých půhonech v roce 1575. Tehdy vladykové Matyáš Frydrych a Kryštov Laškovský ze Švábenic a na Rakové prodali Brodek s Dešnou a Lhotou opatu Kašparovi z kláštera Hradisko u Olomouce. Poněvadž byl klášter zadlužen, prodal tyto obce již příští rok Hanušovi Haugvicovi z Biskupic, Račic a na Chropyni, zemského hejtmanovi moravskému. Později patřil Brodek k panství konickému a šebetovskému. Na staré pečeti měl Brodek ve znaku strom a pod ním radlici pluhu.\n\nPřifařen byl Brodek do Konice, část obce do Knínic. Samostatná fara byla zřízena roku 1784 a prvním farářem byl Dr. Josef Urtika. Od tohoto roku má Brodek s Dešnou a Lhotou matriky. Roku 1725 byla v Brodku postavena kaple zasvěcená Petru a Pavlovi. Jak v obci přibývalo obyvatel, stala se kaple nedostačující a proto bylo rozhodnuto postavit na jejím místě kostel. Stavba byla zahájena v roce 1801 a již 19. září 1802 byl kostel vysvěcen. Na hlavním oltáři je obraz \"Loučení apoštolů\". Obraz namaloval vídeňský malíř Josef Redl a je v památkové ochraně. V roce 1806 byly v kostele instalovány varhany, pocházející z dílny pana Siebra z Brna. V roce 1830 byla postavena na horním konci Brodku kaplička, v roce 1784 byl zřízen hřbitov. Do té doby byli mrtví pohřbíváni v Konici.\n\nV roce 1853 byl v Brodku zřízen zdravotní obvod, roku 1869 poštovní úřad a roku 1872 byl Brodek povýšen na městys a byly mu povoleny tři trhy ročně. Náměstí bylo rozšířeno odstraněním dvou domů a byl na něm postaven pomník císaři Josefu II., který byl roku 1918 odvezen. Největšího rozmachu nabyla obec v roce 1890, kdy zde bylo 257 domů a v nich bydlelo 1647 obyvatel (z toho 19 Čechů, ostatní Němci). V roce 1921 se z celkového počtu 1336 hlásilo k československé národnosti pouze 59 obyvatel. Brodek byl totiž centrem tzv. \"brodeckého jazykového ostrova\", kam kromě něj patřily i obce Dešná, Labutice, Lhota u Konice, Runářov a Skřípov. V roce 1932 byla provedena elektrifikace a následujícího roku byla zahájena autobusová doprava z Horního Štěpánova do Brodku a Ptení. V roce 1936 zřídila v Brodku svou pobočku továrna Rolného z Prostějova. Kromě toho zde byla také továrna na dámské klobouky a obuv.\n\nDešná je už místní částí Brodku. Dříve byla samostatnou obcí, nyní je spojena s Brodkem. Starou vzácnou památkou je kaple, zasvěcená panně Marii sedmibolestné, pocházející z roku 1844, která byla v letech 1970–1971 opravena. Před kapličkou stojí kamenný kříž, na jehož podstavci jsou umístěny sochy Maří Magdalény a svatého Jana.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nBrodek u Konice spolu s okolními vesnicemi leží v části nazývané Štěpánovská planina, která je součástí Konické vrchoviny. Je to plochá, mírně zvlněná část Drahanské vrchoviny. Výškové rozdíly v krajině nejsou velké, nejvyšším bodem je Babylón (676 m). Oblast tvoří krajina zemědělská a lesohospodářská. Souvislejší plocha lesa je jen na západě ve směru Skřípov, Úsobrno, Kořenec. Na jih od obce se táhne souvislejší plocha Bukovského lesa. Na sever od obce je to les Švábensko, který je v současné době vojenským prostorem. Lesy jsou to hlavně smrkové. Ze zemědělské půdy je nejvíce půdy orné. Pěstují se hlavně obilniny, brambory, len řepka olejka a pícniny. U Skřípova můžeme najít zbytky rašelinišť. Podnebí je v této oblasti drsnější, méně příznivé než v jiných částech okresu. Nejteplejším měsícem bývá červenec, nejchladnějším leden. Jaro začíná později než na Hané, zima zase dříve. V oblasti je velký počet větrných dnů. V minulosti využívali lidé větrnou energii k pohánění větrných mlýnů. V Brodku byly dva, do dnešní doby se nezachoval žádný. I srážkově je tato oblast chudší. Hlavně v letních měsících je málo vydatnějších dešťů. Při vycházkách do okolí můžeme pozorovat různé typy prostředí s určitými zástupci rostlin a živočichů.\n\nBrodek u Konice je střediskovou obcí pro nejbližší okolí s vesnicemi Labutice, Jednov, Suchdol, Lhota u Konice, Hrochov, Lipová a Skřípov. V obci je obecní úřad, pošta, spořitelna, knihovna, matrika, zdravotní středisko, kino, sportovni areál, kadeřnictví. Jsou tu čtyři obchody s potravinami, bufet, tři pohostinství, masna, second hand, prodejna s průmyslovým zbožím a textilem. Pro zaměstnanost obyvatel má význam místní závod Preciosa. Kdysi tu fungovalo i OP Prostějov, které zaměstnávalo převážně ženy ve dvousměnném provozu. Mělo kolem 130 zaměstnanců. Výroba byla zaměřena na šití balonových dámských a pánských plášťů, zimních bund a zateplených plášťů. Hotové výrobky šly na tuzemský trh i na export do Švýcarska a SRN. Preciosa má v současné době asi 190 zaměstnanců a patří k prosperujícím závodům. Výroba je zaměřena na brousící aparáty, hydraulická zařízení a další. Po zániku Státního statku obhospodařují zemědělskou půdu v okolí družstva vlastníků půdy. V Brodku působí i stavební organizace Stavos.\n\n\n\n\n"}
{"id": "120080", "url": "https://cs.wikipedia.org/wiki?curid=120080", "title": "Hlásná Třebaň", "text": "Hlásná Třebaň\n\nObec Hlásná Třebaň (německy: Vordertrzeban) se nachází na levém břehu Berounky, 2 km jihovýchodně od Karlštejna, v okrese Beroun, kraj Středočeský, zhruba 24 km jihozápadně od centra Prahy a 10 km jihovýchodně od Berouna. Žije zde obyvatel.\n\nÚzemí Hlásné Třebaně bylo osídlené již v době bronzové. Třebaň je prvně zmiňována v roce 1000, kdy byla věnována knížetem Boleslavem III. ostrovskému benediktinskému klášteru. V roce 1357 vykoupil ves Karel IV. a připojil ji k hradu Karlštejn.\n\nV 15. století je část obce blíže hradu a před řekou uváděna jako „Přední“ – část vzdálenější, za řekou, jako „Zadní“. Nedlouho poté byla Přední Třebaň přejmenována na „Hlásnou“ – podle robotní povinnosti mužů obce vykonávat strážní a hlásnou službu na věžích a hradbách Karlštejna. Zadní Třebaň je dnes samostatnou obcí.\n\nJeště koncem 19. století to byla malá, převážně zemědělská ves s několika usedlostmi postavenými ve slohu „selského baroka“ s branou, postavené kolem návsi s kapličkou a ležící podél cesty vedoucí od brodu k Mořině. Ve vsi bylo několik košíkářů. Od začátku 20. století se rozrostla na dnešních 285 obytných domů s 606 stálými obyvateli.\n\nOd třicátých let je oblast obce vyhledávána k rekreačním účelům. Bylo postaveno 620 rekreačních objektů. Dnes, kromě několika soukromě hospodařících zemědělců, dojíždí většina obyvatel do zaměstnání mimo obec.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nObec Hlásná Třebaň se skládá ze dvou částí, které leží na katastrálním území \"Hlásná Třebaň\": kromě vlastní Hlásné Třebaně k obci patří osada Rovina, která je položená 1 km východně, na vyvýšenině nad řekou. Vznikla koncem 18. století po parcelaci karlštejnského panství. Umělému založení odpovídá stavební dispozice původních domů kolem rozlehlé návsi.\n\n\nDopravní síť\n\n\nVeřejná doprava 2011\n\nHlásná Třebaň je vyhledávaným rekreačním cílem díky malebné krajině a je populární i díky písni z dílny Ivana Mládka „\"Hlásná Třebaň je krásná\"“. V obci je mnoho soukromých rekreačních chat, je možné se též najíst v restauraci „U Máni v Třebáni“ nebo v restauraci „Sokolovna“. V osadě Rovina jsou také dvě restaurace i s ubytováním, a to „Hospůdka na návsi“ a „U Rudolfa II.“. Dále je možné ubytování v Třebani v penzionu „Hubert“, popřípadě v soukromí.\n\nV obci je aktivní Tělovýchovná jednota Sokol, která vlastní sokolovnu s upraveným venkovním hřištěm. K hezkému vzhledu obce přispívá s místní organizace Českého svazu zahrádkářů.\n\nObecní zpravodaj \"Hlásná Třebaň\" vychází od roku 1987 jednou měsíčně.\n\nObec Hlásná Třebaň leží na okraji Chráněné krajinné oblasti Český kras.\n\nBývalé pastviny třebaňské stráně jsou dodnes místem, kde se vyskytují druhy nápadných a jinde vzácných rostlin. Brzy na jaře zde rozkvétají hojné prvosenky jarní a na nejsušších místech koniklece luční české. Později v létě pak černohlávky velkokvěté a chrpy chlumní, kakosty krvavé, jejichž květ se stal součástí znaku obce, omany vrbolisté, třemdavy bílé a bělozářky větvité. V Třebani je jediné místo v Českém krasu, kde vykvétá v předjaří drobná liliovitá rostlina s nápadnými žlutými květy – křivatec český.\n\nCestou na Karlštejn (žlutá turistická trasa) se u obce nachází památná lípa.\n\n\n"}
{"id": "120081", "url": "https://cs.wikipedia.org/wiki?curid=120081", "title": "Dnešice", "text": "Dnešice\n\nObec Dnešice se nachází v okrese Plzeň-jih, kraj Plzeňský. V Dnešicích spolu s připojenou obcí Černotín žije obyvatel.\n\nNa okraji obce směrem od Dobřan se nachází rybník „Utopený”. V obci je možnost občerstvení a nákupů.\n\nObec se nachází 6 km severozápadně od Přeštic, na úpatí kopce Hůrka v nadmořské výšce 426 m. První písemná zpráva o obci Dnešice pochází z roku 1115, kdy byla knížetem Vladislavem darována kladrubskému klášter už jako obec s kostelem. V obci je kostel sv. Václava, připomínaný již roku 1352, který byl v době husitských rozbrojů i s obcí vypleněn a po četných úpravách (např.přístavba nové věže roku 1811 a rozsáhlá oprava v letech 2001–2003) doznal dnešní podoby. Vpravo od cesty směrem na Přeštice se nachází výklenková kaple se sochou sv. Vojtěcha pocházející z první poloviny 19. století.\n\nDnešickým rodákem byl známý novinář, překladatel a dopisovatel zahraničních časopisů Josef Pachmayer (1864–1928) a pedagogický spisovatel Tomáš Vorbes (1815–1888), jehož \"Obrazy z dějin vychovatelství\" byly dlouho oblíbenou studijní knihou, nebo také český druhoválečný letec Václav Jícha DFC, AFC (1914-1945). Za faráře Šimona Františka Alexia Janoty byly roku 1685 založeny farní matriky.\n\n\nV obci Černotín, která je vzdálena 3 km severozápadně od Dnešic, se nachází šestiboká kaplička a v jejím okolí několik původních vesnických staveb. Od kapličky je výchozí místo k nedalekému poutní místo Křížový vrch. Na okraji obce se v malebném prostředí nachází požární nádrž.\n\n\n"}
{"id": "120083", "url": "https://cs.wikipedia.org/wiki?curid=120083", "title": "Budčeves", "text": "Budčeves\n\nObec Budčeves se nachází v okrese Jičín, kraj Královéhradecký, 16 km jihozápadně od Jičína. Žije zde obyvatel.\n\nPrvní písemná zmínka o obci pochází z roku 1349.\n\n\n\n"}
{"id": "120085", "url": "https://cs.wikipedia.org/wiki?curid=120085", "title": "Chuchelna", "text": "Chuchelna\n\nObec Chuchelna (německy \"Kuchelna\") se nachází v okrese Semily, kraj Liberecký, západně od Semil. Obcí protéká Chuchelský potok. Žije zde  obyvatel.\n\nPrvní písemná zmínka o obci pochází z roku 1410.\n\n\nÚzemí obce je složeno ze dvou katastrálních území:\n\nObec má tři místní části:\n\nK Chuchelně patří následující osady a samoty:\n\nKe Lhotě následující osady a samoty:\n\n"}
{"id": "120086", "url": "https://cs.wikipedia.org/wiki?curid=120086", "title": "Hodice", "text": "Hodice\n\nObec Hodice () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Hodicz (1303, 1358), Hodycz (1398), Hodicz (1446, 1496, 1517), Hoditz (1678, 1718, 1720, 1750, 1751), Hoeditz, Hoditz a Hodice (1846) až k podobám Höditz a Hodice v roce 1872. Název je rodu ženského čísla pomnožného, genitiv Hodic. Místní jméno bylo vytvořeno připojením přípony -ice k osobnímu jménu Hod (zkratka Brzhod či Hodslav) a znamenalo ves lidí Hodových.\n\nPrvní písemná zmínka o obci pochází z roku 1303, kdy je zmíněna Jitka z Hodic.\n\nRoku 1967 zde byla zahájena jako první výroba salámu Vysočina, když chtěli vyrobit uherský salám, který by byl ale i navíc tepelně opracovaný. Později se stal velmi oblíbeným a mnoho jiných masokombinátů jej začalo vyrábět a postupně se začal i ochuzovat a zhoršovala se i jeho kvalita. Jediným výrobcem, který dnes vyrábí Vysočinu dle původní receptury, je masokombinát v Hodicích, který ho dává na trh pod obchodním názvem \"Hodická Vysočina 1967.\"\n\nObec Hodice v roce 2011 obdržela ocenění v soutěži Vesnice Vysočiny, konkrétně získala ocenění diplom za zapojení seniorů do veřejného života. Obec Hodice v roce 2012 obdržela ocenění v soutěži Vesnice Vysočiny, konkrétně získala ocenění diplom za společenský život. Obec Hodice v roce 2013 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny.\n\nHodice leží v okrese Jihlava v Kraji Vysočina. Nachází se 2,5 km jižně od Třeště, 3 km severozápadně od Panenské Rozsíčky, 10 km severně od Telče, 4,5 km severovýchodně od Třeštic, 4 km východně od Růžené a 3,5 km jihovýchodně od Čenkova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci leží na rozmezí dvou geomorfologických okrsků Třešťská pahorkatina a Otínská pahorkatina. Průměrná nadmořská výška činí 563 metrů.\n\nNejvyšší bod, Jelení hora (653 m n. m.), leží východně od obce. Na západním okraji katastru stojí Kratizna (639 m n. m.). Hodicemi protéká Třešťský potok, do něhož se zprava jižně od vsi vlévá bezejmenný potok, přímo v Hodicích pak opět zprava Úzký potok a potok Lísek. Na území obce se rozkládá řada rybníků, na bezejmenném potoce jižně od Hodic stojí soustava tří rybníků – Horní, Střední a Dolní smrčkovské rybníky. Na Úzkém potoce leží Fexáček a Dírský rybník, Na Lísku pak východně od Hodic dvojice rybníků Horní a Dolní Jilmík. Na Třešťském potoce stojí dva velké rybníky Janovský a Hodický. Na pravé straně silnice z Třeště do Hodic proti kapličce rostou dva památné topoly černé, oba měří 28 metrů a jejich stáří bylo roku 2009 odhadováno na 170 let.\n\nPodle sčítání 1930 zde žilo ve 125 domech 912 obyvatel. 875 obyvatel se hlásilo k československé národnosti a 2 k německé. Žilo zde 902 římských katolíků, 1 evangelík, 1 příslušník Církve československé husitské a 3 židé.\n\nObec má devítičlenné zastupitelstvo, v jehož čele stojí starosta Josef Bakaj.\n\nObec je členem mikroregionů Telčsko a Třešťsko a Místní akční skupiny Mikroregionu Telčsko.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 26. dubna 1996.\n\nZnak: V červeném štítě dva zlaté bůvolí rohy. Vlajka: Červený list se dvěma bůvolími rohy z obecního znaku v žerďové části. Poměr šířky k délce listu je 2:3.\n\nV obci sídlí firmy Zemědělské družstvo „Roštýn“, Výroba automatických dveří LEXA & KRUŽÍK, spol. s r.o., NÁKUPNÍ A PRODEJNÍ HOSPODÁŘSKÉ DRUŽSTVO pro Třešť a okolí, Dřezo Hodice s.r.o., Krahulík-MASOZÁVOD Krahulčí, a.s., OD Roštýn, družstvo, SACCULIS s.r.o., NGA Services, spol. s r.o., e-shopping24, s.r.o., CREASY PZ s.r.o., MRAMOR und GRANIT, s.r.o. a GÜHRING s.r.o. Obcí prochází silnice II. třídy č. 406 z Třeště do Telče, komunikace III. třídy č. 4069 do Panenské Rozsíčky a železniční trať č. 227 z Kostelce do Slavonic. Dopravní obslužnost zajišťují dopravci ICOM transport, ČSAD Jindřichův Hradec, Radek Čech - Autobusová doprava, AZ BUS & TIR PRAHA a České dráhy. Autobusy jezdí ve směrech Praha, Jihlava, Třebíč, Telč, Slavonice, Jemnice, Moravské Budějovice, Znojmo, Dačice, Pelhřimov, Jindřichův Hradec, Třeboň, Mrákotín, Bítov, Studená, Třešť a Opatov a vlaky ve směrech Kostelec a Slavonice. Obcí prochází cyklistická trasa č. 5092 z Růžené do Panenské Rozsíčky a zeleně značená turistická trasa.\n\nMateřská škola v Hodicích byla otevřena v roce 1953, sídlí ve vile na konci vesnice. V roce 2014 měla kapacitu 35 dětí. Základní škola má dvě třídy s 1.–5. ročníkem, tu ve školním roce 2012/2013 navštěvovalo 35 žáků. Na druhý stupeň žáci dojíždějí do základní školy v Třešti.\n\nFunguje zde místní knihovna, ze spolků jsou zastoupeni myslivci (v roce 2014 měli 14 členů) a SDH Hodice, který byl založen roku 1890 a v roce 2014 41 členů.\n\nSportu se věnují Moto klub Hodice AČR a TJ Hodice, který se věnuje stolnímu tenisu, cvičení, tenisu, nohejbalu, hokeji a fotbalu. Tým kopané hraje III. třída mužů. Tělovýchovná jednota byla založena roku 1969.\n\n\n\n"}
{"id": "120087", "url": "https://cs.wikipedia.org/wiki?curid=120087", "title": "Hovorčovice", "text": "Hovorčovice\n\nObec Hovorčovice, dříve také Hovorčeves (něm. \"Hovortzovitz\") se nachází při hranicích hlavního města Prahy asi čtrnáct kilometrů severovýchodně od centra Prahy a dvanáct kilometrů západně od města Brandýs nad Labem-Stará Boleslav v okrese Praha-východ, kraj Středočeský. V obci pramení Hovorčovický potok.\nŽije zde obyvatel.\n\nPrvní písemná zmínka o obci pochází z roku 1088, kdy patřila kapitole Vyšehradské.\n\nVe 30. letech 20. století vyráběla v Hovorčovicích firma „Bratři Bradáčové“ fotoaparáty značky \"Kamarád\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hovorčovice \"(350 obyvatel)\" byly v roce 1932 evidovány tyto živnosti a obchody: holič, 2 hostince, obuvník, obchod s palivem, obchod s lahvovým pivem, řezník, 3 obchody se smíšeným zbožím, trafika, truhlář, velkostatek Schöller.\n\nPůvodně raně gotický kostel Narození sv. Jana Křtitele z konce 13. století byl goticky přestavěn roku 1392 a barokně upraven roku 1784. Kostel stojí na návrší nad Starou návsí a je obklopen hřbitovem se dvěma prostými kaplemi ve hřbitovní zdi. Západní průčelí je hladké se štítem a gotickou čtverhrannou věží v JZ cípu kostela. Má prostou obdélnou loď s plochým stropem a barokními okny, obdélný presbytář s gotickou křížovou klenbou a na západě obdélnou předsíň. Hlavní oltář ze 2. poloviny 18. století tvoří menza a iluzivní malovaná architektura na stěně s novějším obrazem, kazatelna z téže doby.\n\nObecní znak a prapor převzal dne 14. srpna 2001 starosta obce Václav Stareček v Parlamentu České republiky z rukou Václava Klause.\n\nObecní znak Hovorčovic patří mezi takzvané znaky mluvící. V červeném poli je snížený zlatý ondřejský kříž, na jehož spodních ramenech je v oblouku zavěšena stříbrná hovořící páska. V horní části je umístěna stříbrná křticí miska s modrou vodou, kterou převyšuje zlatá šesticípá hvězda.\n\nOndřejský kříž je v tomto případě heraldickým vyjádřením zkřížených klíčů svatého Petra, symbolu vyšehradské kapituly, což symbolizuje první nepanovnické majitele obce. Mluvící páska má vztah ke jménu obce. Miska s vodou je symbolem patrona hovorčovického kostela svatého Jana Křtitele a hvězda znamená narození.\n\nObecní prapor v symbolice kopíruje znak.\n\n\n\n\n"}
{"id": "120088", "url": "https://cs.wikipedia.org/wiki?curid=120088", "title": "Dobřejovice", "text": "Dobřejovice\n\nObec Dobřejovice (něm. \"Dobrejowitz\") se nachází v okrese Praha-východ, kraji Středočeském. Rozkládá se asi osmnáct kilometrů jihovýchodně od centra Prahy a šest kilometrů západně od města Říčany. Žije zde obyvatel. 12. srpna roku 1881 se zde narodil český hudební skladatel Václav Vačkář, který obci věnoval \"Dobřejovickou polku\".\n\nPrvní písemná zmínka o obci pochází z roku 1309.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Dobřejovice \"(412 obyvatel)\" byly v roce 1932 evidovány tyto živnosti a obchody: cihelna, 2 hostince, pražírna kávy, kolář, kovář, krejčí, obuvník, řezník, 2 obchody se smíšeným zbožím, trafika, truhlář, 2 velkostatky.\n\n\nÚzemím obce prochází ve vzdálenosti 1 km od zastavěného území silnice II/101 v úseku Říčany - D1 - \"Dobřejovice\" - Jesenice. Území obce protíná Pražský okruh spojující brněnskou dálnici D1 na exitu 10 s plzeňskou dálnicí D5 na exitu 1. Silnice III. třídy prochzáeející obcí jsou:\n\nŽelezniční trať ani stanice na území obce nejsou.\n\nPříměstské autobusové linky projíždějící obcí vedly v roce 2011do těchto cílů: Čestlice, Modletice, Jesenice, Mukařov, Praha-Opatov, Říčany , Praha-Opatov, Velké Popovice .\n\n"}
{"id": "120089", "url": "https://cs.wikipedia.org/wiki?curid=120089", "title": "Chotěšov (okres Litoměřice)", "text": "Chotěšov (okres Litoměřice)\n\nObec Chotěšov () se nachází v okrese Litoměřice v Ústeckém kraji. Žije v ní obyvatel. Obcí prochází silnice druhé třídy číslo 247.\n\nPrvní písemná zmínka o obci z roku 1057 se nachází v zakládací listině kapituly svatého Štěpána v Litoměřicích.\n\n\n\n"}
{"id": "120090", "url": "https://cs.wikipedia.org/wiki?curid=120090", "title": "Brumovice (okres Břeclav)", "text": "Brumovice (okres Břeclav)\n\nBrumovice ( ) jsou obec v okrese Břeclav v Jihomoravském kraji, 22 km severně od Břeclavi. Žije zde obyvatel. V jižní části obce protéká potok Trkmanka a v severní Haraska. Od roku 2002 jsou Brumovice součástí Mikroregionu Hustopečsko a od roku 2004 Velkopavlovické vinařské podoblasti.\n\nNázev se vyvíjel od varianty Brumowiz (1250), Borunowich (1256), Braumowicze (1595), Braumowitze (1609), Braumowitz (1633), Brumowitz (1673), Braumowitz (1718, 1720), Braunowitz (1751), Brumowitz a Brumovice (1846), Brumowitz a Brumovice (1872), Brumovice (1881). Místní jméno vzniklo z osobního jména Bruno, k němuž byla přidána přípona -ice a znamenalo ves lidí Brunových.\n\nVesnice je kolonizačního původu z poloviny 13. století. Podle archeologických nálezů se v severní části dnešní obce nacházelo první slovanské osídlení v 9. století a patrně zde vydrželo ještě v 10. či 11. století. Pozdější výskyt však doložen není, až přítomnost nových osadníků v polovině 13. století. První písemná zmínka pochází z roku 1250, kdy markrabě Přemysl Otakar II. daroval ves Kunovi z Obřan. Ten ji vzápětí přeprodal Brunovi ze Schauenburku. Jeho jméno se vyskytuje i v názvu obce, nikoli však po něm, nýbrž patrně po jiném Brunovi, neboť jméno dědiny \"Brumowitz\" se objevuje už v listině stvrzující prodej.\n\nPo několika změnách majitele se v roce 1460 dostaly Brumovice v rámci velkopavlovického dominia do majetku pánů z Lipé, jmenovitě Jindřicha VIII. z Lipé, jenž v té době přikoupil i (dnes již zaniklé) vsi Kloboučky, Harasy a Divice. Na počátku 16. století tchán a poručník Jindřicha IX. z Lipé Vilém II. z Pernštejna přikoupil panství hodonínské, čímž Velké Pavlovice spojil s Hodonínem a obě panství 24. února 1512 postoupil Jindřichovi. S výjimkou krátkého období let 1648–1667, kdy Brumovice patřily k tzv. jakardovskému statku v Kobylí, tak byly spojeny s velkopavlovickým a hodonínským panstvím až do zrušení patrimoniální v roce 1848.\n\nV květnu 1594 Jan z Lipé prodal panství Juliu hraběti ze Salm-Neuburgu, od jehož synů je 24. června 1600 získal uherský feudál Štěpán Illiesházy z Illiesházy. Od něj panství převzala manželka Kateřina, po roce 1605 je jménem moravských stavů spravoval náměstek zemského hejtmana Ladislav Berka z Dubé a Lipého, mezi roky 1608–1609 znovu krátce Illiesházy a po jeho smrti opět vdova Kateřina z Pálfy-Ërdödu. Ta je v roce 1614 prodala švagrovi Zdeňku Žampachovi z Potnštejna a jeho rod panství držel s krátkou válečnou přestávkou až do roku 1650. Třicetiletou válku přežilo z původních 47 brumovických selských rodin jen 28, tedy necelých 60 %. V roce 1637 byla obec poničena a vypálena Kuruci. Až kolem roku 1716 bylo opět dosaženo předválečného početního stavu a v roce 1763 zde žilo již 76 rodin s 347 osobami.\n\nHelena Kateřina Jakartovská se jako vdova po Janu Burianovi v roce 1650 provdala za hraběte Bedřicha z Oppersdorfu a v září 1692 Oppersdorfové prodali panství knížeti Janu Adamovi I. z Lichtenštejna. Jeho dcera Marie Antonie vykoupila druhou polovinu od své sestry Marie Alžběty a panství se ujala rodina jejího manžela Marka Adama hraběte Czobora. Roku 1762 byl celé panství z konkursu koupil císař František Štěpán Lotrinský. V držení panovnického rodu zůstalo, ještě s přikoupeným čejkovickým statkem, až do vzniku Československa.\n\nV roce 1897 byl zahájen provoz na trati Hodonín–Zaječí. V bojích 1. světové války zahynulo 36 obyvatel, 6 zemřelo později na válečná zranění a 8 jich bylo nezvěstných. V legiích bojovalo 11 brumovických občanů. Během 2. světové války zahynuli všichni zdejší Židé v koncentračních táborech. V těžkých bojích na konci války zahynulo 5 občanů a obec byla osvobozena 16. dubna 1945.\n\nDo jihovýchodní části katastru obce do 30. let 19. století zasahovalo Kobylské jezero.\n\nPodle sčítání 1930 zde žilo v 352 domech 1379 obyvatel. 1377 obyvatel se hlásilo k československé národnosti a 1 k německé.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nKostel s farou je v obci výslovně připomínán k roku 1478. Není jisté, zda byl v té době katolický, ale protože obvykle poddaní následovali ve víře svou vrchnost, lze předpokládat. Až Jan z Lipé, jenž se ujal vlády nad panstvím v roce 1541, se přidal k bratrské církvi. V průběhu 16. století se v Brumovicích usadili příslušníci jednoty bratrské a Čeněk z Lipé jim daroval místo pod kostelem ke zřízení sboru, vysvěceného v roce 1581. O přítomnosti novokřtěnců, kteří pobývali v některých okolních obcích, však kroniky nic neuvádí. Po bělohorské bitvě došlo v zemi k rekatolizaci, v Brumovicích však neměli vlastního katolického kněze, kostel v roce 1637 vyhořel, a tak byli přifařeni ke Kobylí.\n\nMarie Antonie z Lichtenštejna zde nechala roku 1716 vystavět kapli sv. Antonína Paduánského, jež byla v roce 1784 zvětšena na kostel. Ten byl v roce 1903 dále rozšířen a byla přistavěna věž. Téhož roku zde byla zřízena tzv. lokalie kobylské fary, v roce 1823 sem byly z Boleradic přifařeny sousední Morkůvky a roku 1859 se z lokalie stala samostatná fara. V době sčítání 1930 žilo v obci 1 112 římských katolíků, 239 evangelíků, 12 příslušníků Církve československé husitské a 15 židů. V roce 1901 zde vznikla kazatelská stanice evangelického sboru v Kloboukách a 8. září 1927 si v obci postavili vlastní modlitebnu. Evangelická Diakonie Klobouky u Brna provozuje od roku 2005 v Brumovicích \"Domov Arkénie\", který je určen pro dospělé klienty s mentálním postižením. V roce 2015 bylo jako součást Domova otevřeno chráněné bydlení Mirandie. V roce 1991 se ke katolické víře hlásilo 613 osob, za celou farnost i s Morkůvkami to bylo 728 osob, zatímco k Českobratrské církvi evangelické se v Brumovicích hlásilo 113 osob.\n\nObec v minulosti používala obecní pečeť, na níž byl v kruhovém poli lemovaném perlovcem vyobrazen kosíř a další neurčitelný nástroj, nad nimiž byla révová ratolest s dvěma hrozny a jedním listem. Po obvodu pečetního pole byl nápis „PECET DIEDI<nowiki>[NY]</nowiki> BRAUMOWIC“. V prvorepublikovém období razítko neslo v kruhovém poli asymetrickou radlici s tulejí a na ní byla položena ratolest vinné révy se dvěma hrozny a čtyřmi listy. Po obvodu byl nápis „OBECNÍ ÚŘAD V BRUMOVICÍCH“. Z tohoto vzoru vycházel i návrh znaku, jenž byl obci přidělen předsedou parlamentu v roce 1999 spolu s praporem. Ty jsou popsány takto:\n\n\n\n\n"}
{"id": "120091", "url": "https://cs.wikipedia.org/wiki?curid=120091", "title": "Horní Počaply", "text": "Horní Počaply\n\nObec Horní Počaply se nachází v okrese Mělník, kraj Středočeský. Rozkládá se při levém břehu řeky Labe asi šest kilometrů jižně od Štětí a jedenáct kilometrů severozápadně od Mělníka. Žije zde obyvatel. Obec se skládá ze dvou místních částí – Horní Počaply a Křivenice.\n\nJméno Počaply pravděpodobně pochází od slova chytiti, polapiti, čapnouti a souvisí s tím, že obyvatelé vesnice nelegitimně chytali kupecké lodě na Labi. Od toho dostali asi někdy koncem 11 století název Počaply. Úřední odlišení Horní od Počapel u Litoměřic je mnohem pozdější, pravděpodobně z poloviny 19. století.\n\nHorní Počaply se připomínají poprvé v listině krále Václava II. z roku 1288, kterou rytíři Bohušovi z Počapel dává do dědičného držení ves Počaply. Počaply byly nakonec rozděleny na několik dílů, jeden držel kartuziánský klášter Zahrada Panny Marie na pražském Újezdě. Památkou na tuto dobu je počapelský kostel zasvěcený Nanebevzetí Panny Marie. Počaply od kartuziánů koupil do dědičného držení Kašpar z Počapel a v dalších generacích byl držitelem vsi syn Jan a nakonec vnučka Anna. Vedle kartuziánů měl v Počaplech majetek i klášter benediktinek při bazilice sv. Jiří na Pražském hradě.\n\nV roce 1465 prodala Počaply Anna z Počapel Radslavovi ze Šebířova. Ten měl i panství Beřkovice (Dolní Beřkovice). Radslavovi potomci užívali přídomku Beřkovský ze Šebířova a v roce 1588 je prodali Beřkovice Kryštofovi Vilémovi Sezimovi z Ústí. Od něj je získal Zikmund Belvic z Nostvic, který v roce 1620 přikoupil i Počaply. Ačkoliv Zikmund Belvic z Nostvic, na Beřkovicích, Bechlíně, Počaplech a Střemech zemřel v roce 1621, byl jako účastník stavovského povstání v letech 1618–1620 souzen konfiskační komisí a v roce 1622 odsouzen ke ztrátě veškerého jmění. Konfiskované statky byly nejprve zastaveny a nakonec prodány Polyxeně Lobkowiczské z Pernštejna. Lobkowiczové byli vrchností v Dolních Beřkovicích až do skočení patrimoniální správy, kterou v roce 1850 nahradila správa státní.\n\nHistorie Počapel je spojena i s panstvím Běškovice (dnes Horní Beřkovice). Někdy před rokem 1470 získal Běškovice Jan Firšic z Nabdína. Jeho stejnojmenný syn se oženil s Eliškou z Landšteina, která v roce 1493 koupila řadu vsí. Mezi nimi i část Počapel. V roce 1521 se Běškovice staly vlastnictvím Buriana Trčky z Lípy. Trčkové v roce 1527 vše prodali Kaplířům ze Sulevic. Od Kaplířů v roce 1560 vše koupil Kryštof z Lobkowicz na Bílině. Po Lobkowiczích dědil Jan z Rottalu, který nakonec Bílinu vlastnil a prodal město se zámkem a příslušenstvím zpět Lobkowiczům. Ale Běškovice byly v roce 1676 prodány Valdštejnům a od nich je za čtyři roky koupil František ze Scheidlemu. Jeho vnučka Marie Josefa získala Běškovice, Černouček, Mnětěš Straškov, Kostomlaty, Libkovice, Bechlín, Předonín a Počaply. Vdala se Jana Humberta z Hartigu. Jejich potomci drželi Horní Beřkovice a s nimi i část Horních Počapel až do konce vrchnostenské správy.\n\nO Křivenicích se poprvé píše v roce 1377. Tehdy část vsi drželi bratři Václav a Jan, synové zemřelého pražského měšťana Endrlina Stuka. Jiná část vsi patřila klášteru Hora Panny Marie augustiniánů-kanovníků v Kladsku. Z pozdějších dokumentů lze odvodit, že Křivenice se staly součástí panství Liběchov a nakonec Dolní Beřkovice.\n\nNa katastru obce byly v minulosti (1959–1981) postaveny tři elektrárny nazvané po okresním městě Elektrárna Mělník I-III. Elektrárny se staly důležitým zdrojem pracovních míst a s obcí Horní Počaply tak jsou úzce spojeny. Obec je od roku 2000 vytápěna s pomocí odpadního tepla z Elektrárny Mělník II.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Horní Počáply \"(721 obyvatel, četnická stanice, přístav, katol. kostel)\" byly v roce 1932 evidovány tyto živnosti a obchody: biograf Sokol, cihelna, holič, 4 hostince, kolář, kovář, 3 krejčí, 3 obuvníci, 2 pekaři, 5 rolníků, 3 řezníci, 3 obchody se smíšeným zbožím, Spořitelní a záložní spolek v Horních Počáplích, stavitel, 3 švadleny, 2 trafiky, 2 truhláři.\n\n\nPolcený štít. Vpravo v modro-červeně polceném poli pod zlatou korunou stříbrná lilie. V levém zeleném poli kosmo zlatý čtyřikrát zalomený blesk. Polcení štítu symbolizuje, že obec tvoří dvě části. Modré pole s lilií a korunou se vztahuje k zasvěcení počapelského kostela Nanebevzetí Panny Marie. Stříbrná lilie v červeném štítu byla erbem rodu Beřkovských ze Šebířova, kteří patřili k významným vlastníkům jak Počapel, tak i Křivenic. Modrá barva může ukazovat na řeku Labe, při které obce leží. Zelená je barva přírody, venkova, zemědělství. Počaply byly především zemědělskou obcí. Existenci elektráren na katastru obce připomíná zlatý blesk, obecně vnímaný jako symbol elektrického proudu.\n\nList tvoří modro-červeně polcený žerďový pruh, široký třetinu délky listu a dva vodorovné pruhy žlutý a zelený. V žerďovém pruhu pod žlutou korunou, bílá lilie. Žerďový pruh opakuje pravou polovinu znaku a vodorovné pruhy jsou odvozeny od tinktur levé poloviny štítu.\n\nDopravní síť\n\nVeřejná doprava 2012\n\n\n\n"}
{"id": "120093", "url": "https://cs.wikipedia.org/wiki?curid=120093", "title": "Bítouchov (okres Mladá Boleslav)", "text": "Bítouchov (okres Mladá Boleslav)\n\nObec Bítouchov se nachází v okrese Mladá Boleslav, kraj Středočeský. Rozkládá se asi osm kilometrů severně od Mladé Boleslavi. Žije zde obyvatel. Dělí se na tři části, konkrétně to jsou: Bítouchov, Dalešice a Dolánky.\n\nPrvní písemná zmínka o obci pochází z roku 1388.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Bítouchov s 457 obyvateli v roce 1932 byly evidovány tyto živnosti a obchody: cihelna, holič, 4 hostince, knihař, konfekce, kovář, krejčí, obuvník, povozník, 4 rolníci, řezník, sedlář, 2 obchody se smíšeným zbožím, 3 trafiky, obchod s uhlím.\n\nSilniční doprava\n\nObcí prochází silnice III. třídy.\n\nŽelezniční doprava\n\nŽelezniční trať ani stanice na území obce nejsou. Po hranicích katastrálního území obce vedou tratě 070 a 080, nejblíže jsou železniční stanice Bakov nad Jizerou ve vzdálenosti 3 km a železniční zastávka Malá Bělá ve stejné vzdálenosti.\n\nAutobusová doprava\n\nDo obce zajížděla v pracovních dnech května 2011 příměstská autobusová linka Mladá Boleslav-Bítouchov \"(3 spoje tam i zpět)\" .\n\n"}
{"id": "120094", "url": "https://cs.wikipedia.org/wiki?curid=120094", "title": "Chodská Lhota", "text": "Chodská Lhota\n\nObec Chodská Lhota () se nachází v okrese Domažlice v Plzeňském kraji. Žije zde obyvatel. Okolí je velmi členité.\n\nPůvodní název obce \"Lhota\" byl roku 1853 změněn na \"Lhota u Nové Kdyně\", roku 1923 změněn na \"Lhota u Kdyně\". V roce 1939 byl do konce války změněn název obce na německé \"Melhut\". Po válce se vrátil název \"Lhota u Kdyně\" a nakonec od 5. července 1947 dosud nese obec název \"Chodská Lhota\".\n\nPrvní písemná zmínka o obci je v majestátu krále Jana Lucemburského ze 17. dubna roku 1325, je ale pravděpodobné, že obec vznikla při kolonizační vlně již v 10. století. Dosud to však není doloženo. Chodská Lhota je jedna z 11 původních privilegovaných chodských obcí, hrála důležitou roli při konci chodského povstání, které bylo potlačeno v roce 1693. Obyvatelstvo bylo převážně české, jak o tom svědčí záznamy ze 16. až 18. století. V roce 1659 obec čítala 45 usedlostí.\n\nŠkola byla v obci otevřena v roce 1827 a rozšířena v letech 1897 a 1899. V budově bývalé školy se dnes nachází obecní úřad a mateřská škola. V roce 1890 bylo ve Lhotě 144 domů, v nichž žilo 810 Čechů a 6 Němců. Roku 1899 zde byl založen hasičský sbor, v letech 1901–1903 postaven kostel sv. Václava a roku 1909 hostinec „U Choda“. V roce 1911 byla postavena a vysvěcena „Stáškova kaplička“ na náklady Josefa Koutníka z Chodské Lhoty. O tři roky později byla postavena škola na Šteflích, jejíž provoz byl ukončen až protektorátním nařízením v roce 1942. Sokol zde byl založen v roce 1923, 18. května 1928 se osamostatnil od Šumavské župy. Téhož roku byla obec elektrifikována a začala stavba sokolovny, která byla ukončena roku 1933.\n\n5. května 1945 v 16:30 byla obec osvobozena americkou motorizovanou jednotkou, jež přijela směrem od Chalup přes Štefle. Zastávka ČSD zde byla zřízena roku 1951, o čtyři roky později začala obec vést svou kroniku. V roce 1960 byla elektřina přivedena i na Výrov a roku 1966 byla do obce zavedena autobusová doprava. V letech 1970–1990 byla Chodská Lhota součástí střediskové obce Pocinovice. Roku 1982 zde skončila základní škola, od té doby dojíždějí mladší žáci do školy v Pocinovicích, starší do Kdyně. První rekonstrukce a prodloužení sokolovny proběhla v letech 1988/1989, venkovní úpravy v roce 1990. V dubnu 1994 byl založen FK Sokol Chodská Lhota, fotbalové hřiště bylo vybudováno v letech 1997 a 1998 (až do roku 2001 se ale stavěly kabiny). V roce 2000 byl opraven kostel sv. Václava a sokolovna byla zrekonstruována v letech 2009 až 2010.\n\nChodská Lhota leží 4,5 km od města Kdyně. Na západě sousedí s obcí Hluboká a osadou Vítovky, na severozápadě sousedí s obcí Dobříkov, na severu s obcí Smržovice, a s obcí Loučim sousedí na severovýchodě. K obci Chodská Lhota náleží osada Štefle, část Výrova a osada Blahníky. Při silnici směrem k Loučimi stojí na potoce Andělice Petrákův mlýn, a dále při silnici na Pocinovice stojí na tomtéž potoce Maškova pila. Geologicky se Chodská Lhota nachází na území tzv. Branzowského hvozdu. Podloží je tvořeno amfibolitovou a gabbrovou horninou. Středem vsi prochází silnice od Hluboké směrem na Loučim.\n\nKolem Chodské Lhoty se vypínají na severozápadě Dobrá hora s nadmořskou výškou 641 metrů. Na západě Chlumek Německá hora s nadmořskou výškou 636 metrů a Chlumek s výškou 644 metrů. Směrem na jihovýchodě je vrch Javorovice (599 metrů). Dalšími vrchy v okolí jsou Hrčoven (551 metrů), Hůrka (508 metrů), Malá Křížová (585 metrů), Zadní Javorovice (589 metrů) a Ostrý vrch (594 metrů).\n\nPočet obyvatel je uváděn za Chodská Lhota podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé lhotské aglomeraci nicméně žije necelých 1 tisíc obyvatel.\n\n\nKaždoročně se zde pořádá cyklistický závod s názvem Chodská Bůta, který cyklisty vede přes krajinu s výhledem na Šumavu a Bavorsko a Český Les.\n\n\n"}
{"id": "120095", "url": "https://cs.wikipedia.org/wiki?curid=120095", "title": "Heřmanice u Oder", "text": "Heřmanice u Oder\n\nObec Heřmanice u Oder (německy \"Gross Hermsdorf\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1374.\n\n\n"}
{"id": "120096", "url": "https://cs.wikipedia.org/wiki?curid=120096", "title": "Cvrčovice (okres Brno-venkov)", "text": "Cvrčovice (okres Brno-venkov)\n\nCvrčovice (německy \"Urspitz\") jsou obec v okrese Brno-venkov v Jihomoravském kraji. Rozkládají se na katastrálním území Cvrčovice u Pohořelic v Dyjsko-svrateckém úvalu na řece Jihlavě. Žije zde obyvatel.\n\nPrvní písemná zmínka o obci pochází z roku 1276. V letech 1976–1990 byly Cvrčovice součástí Pohořelic. K 1. lednu 2007 byla obec přesunuta z okresu Břeclav do okresu Brno-venkov.\n\n\n\n"}
{"id": "120097", "url": "https://cs.wikipedia.org/wiki?curid=120097", "title": "Brťov-Jeneč", "text": "Brťov-Jeneč\n\nObec Brťov-Jeneč se nachází v okrese Blansko v Jihomoravském kraji. Žije zde obyvatel. Skládá se ze dvou částí, Brťov u Černé Hory a Jeneč. Obě části byly sloučeny roku 1960.\n\nPrvní písemná zmínka o obci pochází z roku 1276.\n\n\n\n"}
{"id": "120099", "url": "https://cs.wikipedia.org/wiki?curid=120099", "title": "Borotín (okres Blansko)", "text": "Borotín (okres Blansko)\n\nObec Borotín se nachází v okrese Blansko v Jihomoravském kraji. Leží v oblasti Malé Hané v Boskovické brázdě. Žije zde obyvatel.\n\nPrvní písemná zmínka o obci pochází z roku 1365, kdy byl jeho majitelem jistý Budek z Borotína. Název obce je odvozen od vlastního jména Borota, což byl zřejmě dvůr nebo statek. Později byla obec v držení Albrechta z Boskovic, potom náležela Černčickým z Kacova, Jindřichu hraběti z Thurnu atd. \n\n\n\n"}
{"id": "120101", "url": "https://cs.wikipedia.org/wiki?curid=120101", "title": "Buřenice", "text": "Buřenice\n\nObec Buřenice () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1280.\n\n\n\n\n"}
{"id": "120102", "url": "https://cs.wikipedia.org/wiki?curid=120102", "title": "Horoušany", "text": "Horoušany\n\nObec Horoušany se nachází v okrese Praha-východ, kraj Středočeský. Rozkládá se asi dvacet pět kilometrů východně od centra Prahy a jedenáct kilometrů jihovýchodně od města Brandýs nad Labem-Stará Boleslav. Žije zde obyvatel. Součástí obce je i vesnice Horoušánky.\n\nPrvní písemná zmínka o obci pochází z roku 1238.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Horoušany \"(přísl.Horoušánky, 611 obyvatel)\" byly v roce 1932 evidovány tyto živnosti a obchody: obchod s dobytkem, 3 hostince, kapelník, kolář, kovář, krejčí, mlýn, obuvník, pískovna, 4 rolníci, 2 řezníci, 5 obchodů se smíšeným zbožím, školka, švadlena, 2  trafiky, truhlář, velkostatek Vaněk.\n\nNa návsi stojí hranolová zvonička z 19. století a kamenný kříž z roku 1812. V místní části Horoušánky je zvonička z roku 1904.\n\nDopravní síť\nVeřejná doprava 2011\n"}
{"id": "120103", "url": "https://cs.wikipedia.org/wiki?curid=120103", "title": "Děkov", "text": "Děkov\n\nObec Děkov (něm. \"Dekau\") se nachází v okrese Rakovník, kraj Středočeský, 12 km jihovýchodně od Podbořan a 14 km severozápadně od Rakovníka. Žije zde obyvatel.\n\nPrvní písemná zmínka o vsi Děkov pochází z roku 1325, kdy rakovnický měšťan Racek z Děkova a jeho syn prodali každý po polovině vladyckého statku v Děkově, jeden Burghartovi z Blšan, druhý Přechovi z Kolešovic (\"Raczko de Dyekowa et filius dederunt id, quod habent in Dyekowie\").\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Děkov \"(něm. Dekau, přísl. Nová Ves, 509 obyvatel, katol. kostel)\" byly v roce 1932 evidovány tyto živnosti a obchody: elektrárenské družstvo (Elektrizitätsgenossenschaft für den Ort Neudorf, Elektrizitätsgenossenschft für die Ortschaft Dekau), obchod s lah ovým pivem, 2 řezníci, 3 hostince, 3 obchody se smíšeným zbožím, 9 rolníků, malíř, 2 obchody s ovocem a zeleninou, sedlář, 2 kováři, 2 krejčí, 2 obuvníci, Spar- und Darlehenskassenverein für Dekau mit Neudorf, kolář.\n\n\nObec Děkov se skládá ze tří částí na dvou katastrálních územích:\n\nDopravní síť\n\nVeřejná doprava 2011\n\n"}
{"id": "120104", "url": "https://cs.wikipedia.org/wiki?curid=120104", "title": "Němčičky (okres Brno-venkov)", "text": "Němčičky (okres Brno-venkov)\n\nNěmčičky (německy \"Klein Niemtschitz\") jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, na okraji přírodního parku Niva Jihlavy. Žije zde obyvatel. Obec Němčičky je členskou obcí Mikroregionu Ivančicko.\n\nJedná se o vinařskou obec ve Znojemské vinařské podoblasti (viniční tratě Štamberky, Hüble).\n\nPrvní písemná zpráva o obci pochází z roku 1354.\n\nRoku 1904 byla vysvěcena zdejší kaple Narození Panny Marie.\n\n\n\n"}
{"id": "120105", "url": "https://cs.wikipedia.org/wiki?curid=120105", "title": "Autobusová doprava v závazku veřejné služby v Ústeckém kraji", "text": "Autobusová doprava v závazku veřejné služby v Ústeckém kraji\n\nAutobusovou dopravu v závazku veřejné služby v Ústeckém kraji do 8. září 2006 z asi 80 % zajišťoval Dopravní podnik Ústeckého kraje a. s. Začátkem roku 2006 provozoval 227 linek a 389 autobusů a denně přepravil kolem 60 000 cestujících. Spor o výši dotací se vyhrotil natolik, že kraj tomuto dopravci na konci ledna 2006 vypověděl smlouvu a začátkem srpna 2006 dopravce na čtyři dny přerušil provoz většiny spojů. Kraj postupně vyhlásil tři sady výběrových řízení. V první sadě, vyhlášené v dubnu 2006, ve všech oblastech uspěla ČSAD Česká Lípa a. s., firma spřízněná s původním dopravcem. Dopravu měla převzít od 9. září 2006, avšak 6. září 2006 jí kraj rámcové smlouvy vypověděl pro porušení povinností. Druhou sadu výběrových řízení vyhlásil kraj v polovině srpna pro případ, že by ČSAD Česká Lípa a. s. nedostála svému závazku. S vítězi květnových řízení kraj začal od 7. září 2006 uzavírat rámcové smlouvy na podmínečné zajištění dopravy do 2. června 2007, výsledek srpnových výběrových řízení nebyl zveřejněn. Koncesní výběrová řízení pro období 2007–2014 byla vyhlášena v říjnu 2006 a jejich výsledek vyhlášen 1. prosince 2006, ve většině oblastí uspěli dosavadní městští dopravci. V roce 2011 bylo pro oblast Lounsko-západ, kde předchozí dopravce dostal okamžitou výpověď, provedeno pilotní výběrové řízení na desetileté provozování dopravy podle nového vzoru, vyžadující zcela nové nízkopodlažní autobusy v jednotném krajském zbarvení, s klimatizací, moderním informačním systémem a GPS sledováním. V letech 2013 a 2014 proběhla sada výběrových řízení pro dalších 12 oblastí, na jejichž základě byly uzavřeny smlouvy na období od 1. ledna 2015 do roku 2024. Dvě oblasti (příměstská doprava Ústí nad Labem a příměstská doprava Most a Litvínov) byly dojednávány mimo soutěž.\n\n29. května 2017 zastupitelstvo kraje schválilo zřízení krajského autobusového dopravce, příspěvkové organizace Dopravní společnost Ústeckého kraje. Ten má postupně nahradit současné provozovatele. Samospráva tak reagovala na potíže v autobusové dopravě v souvislosti s vládním nařízením o zvýšení platů řidičů. Sdružení dopravců ČESMAD Bohemia tento krok označilo za drahý socialistický experiment. Na Sněmu Svazu měst a obcí, který proběhl od 18. do 19. května 2017 v Plzni, bylo za účasti zástupkyně Asociace krajů ČR konstatováno, že nařízením vlády se vedení všech krajů dostalo do obrovské pasti včetně možných trestněprávních postihů, protože autobusovou dopravu vysoutěžily podle zákona o veřejných zakázkách a jediným kritériem byla cena, a tedy teď nemůžou uzavírat dodatek a tu cenu nějak navyšovat. Proto řada krajů zvažuje založení vlastního dopravního podniku, aby se do podobné situace už nemohly dostat. To se mělo týkat zejména Ústeckého, Jihomoravského a Moravskoslezského kraje, kde už soutěže proběhly.\n\nJiž v březnu 2005 Dopravní podnik Ústeckého kraje a. s. zveřejňoval v denním tisku inzeráty, v nichž kritizoval některá rozhodnutí a činy představitelů a orgánů kraje.\n\nDP ÚK zastává názor, že rozsah autobusové dopravy, kterou je kraj ze zákona povinen hradit, je určen veřejným zájmem obyvatel, nikoliv politickým rozhodnutím orgánů kraje či dopravce, a že kraj již v předchozích letech nehradil prokazatelnou ztrátu v plné výši podle Zákona o silniční dopravě. DP ÚK se odvolává na Nařízení Rady (EHS) č. 1191/69.\n\nKraj dopravci vytýkal, že požaduje úhradu prokazatelné ztráty i za spoje a linky, které kraj neobjednal, tedy některé z těch, které do předchozího roku hradily obce.\n\nKraj pro rok 2006 určil dotaci pro DP ÚK 180 milionů Kč, stejně jako pro rok 2005. DP ÚK požadoval na rok 2006 úhradu prokazatelné ztráty ve výši 315 milionů Kč a tvrdí, že rozpočet určený krajem není v souladu se zákonnými povinnostmi kraje.\n\nDopravní podnik po kraji požadoval 251 milionů korun jako úhradu ztráty z provozování veřejné dopravy v období leden 2003 až prosinec 2005. Mluvčí Marek Ženkl uvedl, že Dopravní podnik předtím vědomě účtoval menší částky, než na jaké měl ze zákona nárok. Hejtman Jiří Šulc nazval tento postup vydíráním.\n\nPředstavitelé Asociace krajů České republiky v tiskovém prohlášení ze 4. srpna 2006 konstatovali, že státem určená pravidla pro financování veřejné dopravy mohou vést k nepřijatelnému nátlaku na samosprávné orgány a v konečném důsledku mohou poškodit cestující. Precedent Dopravního podniku Ústeckého kraje označili za „varovný signál, který by měl vést ke změně těchto pravidel a k co největší podpoře zdravého tržního prostředí v oblasti dopravy“.\n\nÚstecký kraj vypověděl 31. ledna 2006 Dopravnímu podniku Ústeckého kraje bez oficiálního udání důvodu \"Smlouvu o závazku veřejné služby pro zajištění základní dopravní obslužnosti Ústeckého kraje veřejnou linkovou dopravou\", uzavřenou dne 30. 12. 2003. Zároveň tvrdil, že dopravce je povinen na ztrátových linkách nadále provozovat dopravu až do konce platnosti licencí, tedy do roku 2010 nebo 2011. Vzhledem k tomu, že pro běh výpovědní lhůty je rozhodující doručení výpovědi, nikoliv její odeslání, kraj trvá na tom, že tříměsíční výpovědní lhůta uplynula s koncem dubna, zatímco dopravce tvrdí, že s koncem května (na webu BUSportál se objevila dokonce informace, že až s koncem června 2006). Po domnělém uplynutí výpovědní lhůty přestal kraj dopravu hradit zcela.\n\nVe sděleních pro média kraj uvedl jako důvod svého postupu nepřiměřené finanční požadavky dopravce. Podle hejtmana a mluvčího Ústeckého kraje jsou finanční požadavky DP ÚK výrazně vyšší než obvyklé ceny jiných dopravců. Kraj a sdělovací prostředky oznámily, že dopravce účtuje náklady 39 Kč/km (z toho přibližně 14 Kč/km je hrazeno z tržeb jízdného), DP ÚK toto tvrzení dementoval a potvrdil, že účtuje náklady 29 Kč/km, přičemž dalších 10 Kč/km připadá na příspěvek na obnovu vozového parku ( v souladu se zákonem o zadávání veřejných zakázek prostřednictvím majetkově spřízněné firmy Ekobus) v rámci tzv. přiměřeného zisku definovaného v zákoně. Ceny všech autobusů, které si dopravci v rámci dotované dopravy pořizují, jsou pro výpočet prokazatelné ztráty a přiměřeného zisku stanoveny Ministerstvem dopravy ČR. Obvyklé náklady účtované v jiných krajích činí 26–32 Kč/km /bez příspěvku na obnovu/, avšak některým městským dopravcům kraj uznává za jízdy mimo území města náklady i přes 40 Kč/km /také bez příspěvku na obnovu/ Nové autobusy těmto dopravcům platí městské rozpočty zvlášť, a to buď jako investiční dotaci a nebo navýšením základního kapitálu v těchto příslušnými městy vlastněných podnicích/. Soukromí dopravci nemají možnost získat podobné finanční prostředky a jsou tímto diskriminováni. Podle článku v časopise Ekonom z evidence Ministerstva dopravy vyplývá, že za prvních devět měsíců roku 2005 činily tyto vykazované náklady na kilometr (ve veřejné linkové dopravě provozované v závazku veřejné služby) v ČR průměrně 26,10 Kč. U spojů hrazených obcemi DP ÚK účtoval náklady pouze 27,29 Kč/km.\n\nDP ÚK vyjádřil názor, že v případě zrušení závazku dle článku 6 odst. 2 Nařízení (EHS) 1191/69 ve znění 1893/91 bude Ústecký kraj muset dopravci vyplácet kompenzaci. Zákon o silniční dopravě je podle DP ÚK v rozporu s Nařízením EHS a DP ÚK se domáhá soudního rozhodnutí o nadřazenosti Nařízení nad zákonem. DP ÚK prohlásil, že ukončením platnosti smlouvy nezanikl závazek veřejné služby a tedy ani povinnost kraje hradit prokazatelnou ztrátu, pokud dopravce dopravu na základě platných licencí nadále zajišťuje. Závazek kraje zdůvodňuje mimo jiné tím, že kraj vyjádřil souhlas s investicemi dopravce s vědomím, že tyto investice je nutné nejméně šest let provozovat. Dopravce kraji vytýká, že před podáním výpovědi ani poté s dopravcem řádně nejednal a nereagoval na nabídky k jednání.\n\nV tiskovém prohlášení z 26. července 2006 DP ÚK uvedl: \"„Dále sdělujeme, že DPÚK po vyčerpání všech možností v této souvislosti podal 21.7.2006 ústavní stížnost k Ústavnímu soudu ČR a 25.7.2006 žalobu na stát a Ústecký kraj ve věci neuhrazené ztráty ve výši 274 895 589 Kč za roky 2003–2005 a za květen až červen letošního roku. Žaloba za nehrazení ztráty za měsíc červenec 2006 bude následovat.“\"\n\nDopravní podnik Ústeckého kraje se obrátil na Ústavní soud, aby zrušil výpověď smlouvy o závazku veřejné služby a aby uložil kraji platit požadované částky prokazatelné ztráty. Podle DP ÚK Ústavní soud sdělil, že v této fázi není oprávněn zasahovat, neboť kraj nevydal kvalifikované rozhodnutí, které by tento soud mohl přezkoumávat. Podle Ústeckého kraje Ústavní soud oba návrhy zamítl a kraj ve sporech „vítězí“.\n\nO návrhu DPÚK na zaplacení požadovaných částek rozhodoval též Obvodní soud pro Prahu 2. Ten 11. srpna 2006 řízení zastavil a vyjádřil názor, že by spor měl řešit Městský soud v Praze (v rozhodnutí o zastavení řízení však konstatoval, že závazek veřejné služby je upraven veřejnoprávní smlouvou, ne obchodní). Ústecký kraj toto rozhodnutí v tiskových zprávách interpretuje jako věcné zamítnutí návrhů DP ÚK, DP ÚK zdůrazňuje, že věcně soud o návrzích dosud nejednal. Zastavení řízení přezkoumává Vrchní soud v Praze.\n\nÚstecký kraj zaujal právní stanovisko, že jde o spor z veřejnoprávní smlouvy a rozhodování přísluší Ministerstvu vnitra. Ministerstvo vnitra uvedlo, že řešení sporu přísluší soudu. Ústecký kraj v tiskové zprávě 14. srpna 2006 pouze sdělil, že ministr vnitra svým rozhodnutím návrhy DP ÚK odložil.\n\nÚřad pro ochranu hospodářské soutěže se odmítl zabývat podněty DPÚK napadajícími zneužití dominantního postavení ze strany kraje s odůvodněním, že závazek veřejné služby není veřejnou zakázkou (tímtéž argumentem DPÚK zpochybňuje výběrová řízení vyhlášená krajem).\n\n18. srpna 2006 podal DPÚK ke Krajskému soudu v Ústí nad Labem žalobu na určení práva a právního vztahu. V žalobě napadal platnost výpovědi proto, že veřejnoprávní smlouvu nelze vypovědět bez udání důvodu a lze ji vypovědět jen z důvodů daných zákonem.\n\nMinisterstvo vnitra žalovalo ministerstvo dopravy v kompetenčním sporu. 22. února 2008 Nejvyšší správní soud rozhodl, že spor má rozhodnout ministerstvo vnitra. V srpnu 2008 zvláštní senát Nejvyššího správního soudu (složený ze tří soudců tohoto soudu a tří soudců Ústavního soudu) rozhodl, že spor má rozhodnout ministerstvo vnitra. V odůvodnění uvedl, že kraj a dopravce v osobní linkové dopravě nemohou volně sjednávat výši částky za kterou bude dopravce zajišťovat dopravní obslužnost, neboť její výši stanoví nařízení vlády 493/2004 Sb. Hlavním úkolem kraje není vystavovat dopravce ani obyvatele svému mocenskému působení ani zvažovat, jak co nejúčelněji naložit se svým majetkem, nýbrž zajistit obyvatelům kraje možnost využívat po všechny dny v týdnu sítě veřejné linkové dopravy. DPÚK považuje toto soudní rozhodnutí za potvrzení svého stanoviska a neoprávněnosti postupu kraje, kraj trvá na tom, že požadovaná částka byla neadekvátní. Novým dopravcům však kraj začal vyplácet výrazně vyšší kompenzace. Evropská komise mezitím začala prošetřovat podezření na nepovolenou finanční podporu některých dopravců, které nahradily DPÚK, zejména Dopravního podniku Teplice a Dopravního podniku města Ústí nad Labem.\n\nPo krajských volbách v roce 2008 se radní Petr Benda (ČSSD) i zastupitel Jaroslav Komínek (KSČM) vyjádřili v tom smyslu, že ve věci požadavku DPÚK na úhradu škody ve výši 1,3 miliardy Kč způsobeného chybami ODS a minulého vedení kraje preferují dohodu a mimosoudní vyrovnání s DPÚK. Novým krajským radním pro dopravu je bývalý hejtman Jiří Šulc (ODS), který se za nové politické situace k problematice zatím nevyjádřil.\n\nKraj vyhlásil 3. dubna 2006 výběrová řízení na zajišťování základní dopravní obslužnosti v 15 oblastech kraje. Jediným kritériem výběru byla cena za ujetý kilometr. Podle mluvčí krajského úřadu se v každé z oblastí přihlásilo dva až pět dopravců, jejich jména však nebyla zveřejněna. Obálky s přihláškami otvíraly dvě komise 22. a 23. května 2006. Výsledek byl vyhlášen 30. května 2006.\n\nDP ÚK se sice koncem termínu přihlásil do výběrových řízení ve všech 15 oblastech, ale zároveň požadoval jeho zrušení pro protizákonnost. Tvrdil, že smlouva o závazku veřejné služby podle zákona č. 111/1994 Sb. není koncesí podle zákona č. 40/2004 Sb. a není veřejnou zakázkou, ale službou obecného hospodářského zájmu, takže o závazky veřejné služby nelze soutěžit postupem dle zákona č. 40/2004 Sb., což údajně potvrdilo i stanovisko ÚOHS ze dne 22. července 2004. (Z podobného důvodu Ministerstvo dopravy zrušilo v březnu 2006 první kolo výběrového řízení na provozování některých železničních rychlíků.) Poukazoval na to, že nelze soutěžit o „nejnižší nabídkovou cenu“, neboť tento pojem zákon nezná, ale o ekonomicky nejvýhodnější nabídku posuzovanou ve vztahu k zákonem přesně definovanému pojmu prokazatelné ztráty (počítané podle nařízení vlády č. 493/2004 Sb.), a že vyhlášené výběrové řízení nezohledňuje kvalitativní stránku dopravy a nebere ohled na to, že současné licence jsou platné až do let 2010–2011.\n\nKoncesní výběrová řízení ve všech 15 oblastech vyhrála sesterská firma \"ČSAD Česká Lípa a. s.\", která měla v té době stejného předsedu představenstva (Michal Jergl) a shodné složení dozorčí rady i některé členy představenstva jako DP ÚK a na diskusních stránkách na webech obou společností se za obě firmy vyjadřoval tentýž mluvčí Marek Ženkl. Společnost uspěla s udanou cenou nákladů 27,57 Kč/km.\n\nOd 1. srpna 2006 do 18 hodin dne 4. srpna 2006 společnost DP ÚK přerušila provoz na linkách a spojích zajišťujících základní dopravní obslužnost s výjimkou spojů dotovaných přímo obcemi, tedy na 2685 spojích denně, na 199 linkách. Na tuto možnost upozornil DP ÚK například již na tiskové konferenci 14. února 2006, konkrétně však datum přerušení provozu oznámil jen asi 3 dny předem.\n\nDopravce jako důvod uvedl nehrazení zákonem stanovených finančních závazků Ústeckým krajem, které považuje za příčinu, kterou nemohl odvrátit.\n\nPodle prohlášení Ústeckého kraje a jeho hejtmana se přerušením dopravy dopravce dopustil bezprecedentního porušení zákona. Premiér Jiří Paroubek označil výpadek veřejné dopravy za selhání vedení Ústeckého kraje.\n\nPodle zprávy ČTK ze 3. srpna 2006 Úřad pro ochranu hospodářské soutěže zahájil správní řízení s Dopravním podnikem Ústeckého kraje (DPÚK) pro možné zneužití dominantního postavení na trhu. Předseda úřadu Martin Pecina při oznámení této skutečnosti konstatoval, že pokud se prokáže, že Ústecký kraj skutečně DPÚK dluží, obvinění je bezpředmětné. ÚOHS vydal 1. září 2006 tiskovou zprávu, v níž konstatuje, že samotným přerušením provozu DPÚK podle zatím dodaných podkladů dominantního postavení nezneužil, avšak tím, že vyrozuměl Ústecký kraj o svém záměru přerušit provoz vybraných spojů na autobusových linkách pouze s pětidenním předstihem a tento provoz skutečně ke stanovenému datu přerušil, naplnil skutkovou podstatu zneužití dominantního postavení. DP ÚK k tomuto sdělení zaslal námitky a návrh na zastavení řízení u ÚOHS z důvodu nepříslušnosti. 6. listopadu 2006 ÚOHS svůj předběžný názor v rozhodnutí potvrdil a udělil ÚOHS Dopravnímu podniku Ústeckého kraje a. s. pokutu 700 000 Kč. DP ÚK 8. listopadu 2006 v tiskové zprávě oznámil, že se hodlá proti rozhodnutí odvolat s hlavním argumentem, že v základní dopravní obslužnosti je hospodářská soutěž zákonem vyloučena. ÚOHS v říjnu 2007 původní rozhodnutí potvrdil.\n\nPodle sdělení orgánů kraje probíhá též správní řízení pro porušení Zákona o silniční dopravě dopravcem.\n\nÚstecký kraj vydal 7. srpna 2006 rozhodnutí, tzv. vrchnostenské nařízení (č. j. 5253/DS/06/112905), jímž Dopravnímu podniku Ústeckého kraje nařídil provozovat až do 8. září 2006 dopravu na vyjmenovaných spojích. V nařízení byly uvedeny spoje, jichž se týkalo přerušení dopravy na začátku srpna.\n\n7. září 2006 DP ÚK krajskému úřadu oznámil, že na spojích, které byly předmětem vrchnostenského nařízení, ukončí dnem 8. září 2006 provoz, pokud krajský úřad platnost vrchnostenského nařízení neprodlouží nebo nevydá další vrchnostenské nařízení. Dopravce úřadu sdělil, že změna jízdních řádů vyplývá z ukončení platnosti vrchnostenského nařízení a proto je úřad povinen ji provést a postoupit do Celostátního informačního systému o jízdních řádech. K tomu účelu DP ÚK úřadu postoupil zpracované jízdní řády bez těchto spojů a tyto jízdní řády rovněž zveřejnil na zastávkách. Krajský úřad zastává stanovisko, že dopravce nepožádal o schválení nových jízdních řádů a od 9. září 2006 jezdí podle neschválených, čímž porušuje Zákon o silniční dopravě. Z téhož důvodu v CIS JŘ, jehož výstupem je například vyhledávač spojení IDOS, zůstaly nadále staré jízdní řády.\n\nŘeditel Dopravního podniku Ústeckého kraje Pavel Knecht 24. srpna 2006 potvrdil, že tato firma 8. září 2006 končí s autobusovou dopravou v regionu (cca 400 autobusů na cca 200 linkách). Prohlásil, že se firma stala „obětí atentátu na její ústavní práva“. Již počátkem srpna převedla většinu ze svých 400 řidičů na ĆSAD Česká Lípa a. s.\n\nPavel Knecht 8. září 2006 rezignoval na funkci ředitele Dopravního podniku Ústeckého kraje. Nadále bude ředitelem sesterské společnosti BUS.COM a. s., která vlastní a provozuje autobusová nádraží v Ústeckém kraji.\n\n2. června 2006 kraj s novým dopravcem uzavřel roční rámcovou smlouvu. 9. června 2006 dopravce požádal o licence k provozování linek. V srpnu 2006 uzavřel smlouvu o provozování autobusové dopravy v tomto kraji od 9. září 2006 do konce roku 2006, s možností prodloužení smlouvy do konce roku 2007.\n\nPoté, co Dopravním podnik Ústeckého kraje a. s. ohlásil přerušení provozu od 1. srpna 2006, se kraj snažil urychlit zahájení dopravy novým dopravcem. 27. července 2006 dopravce ČSAD Česká Lípa a. s. odeslal náměstkovi hejtmana Radku Vonkovi dopis, ve kterém sděluje, že společnost je připravena od 1. srpna 2006 provozovat dopravu v Ústeckém kraji. 1. srpna 2006 se údajně kraj s ČSAD Česká Lípa a. s. dohodl, že nový dopravce začne dopravu postupně zahajovat od 3. srpna 2006. 2. srpna 2006 podle tiskové zprávy Ústeckého kraje ČSAD Česká Lípa a. s. vzala zpět žádosti o vydání licencí na předmětné linky (podle jiných zpráv se proti rozhodnutí o udělení licencí odvolala) s odůvodněním, že postup jejich vydávání a podmínky vyžadované krajem jsou protizákonné. Hejtman Jiří Šulc ve svém sdělení pro tisk začátkem srpna tvrdil: „Je to na hranici zákona, ale ministerstvo nám to schválilo.“ Neupřesnil však, kdo z ministerstva a na základě jaké pravomoci postup schválil ani v čem je postup na hranici zákona. Ministerstvo dopravy pro Hospodářské noviny toto tvrzení odmítlo potvrdit.\n\nDopravní podnik Ústeckého kraje již počátkem srpna 2006 převedl většinu ze svých řidičů do společnosti ČSAD Česká Lípa a. s.\n\nPro dopravní obslužnost Ústeckého kraje měla ČSAD Česká Lípa a. s. podle svého sdělení z 21. srpna 2006 připraveno 440 řidičů, 100 dalších pracovníků a přes 300 autobusů (přesný počet nebyl uveden). Na 25. srpna 2006 bylo domluveno další jednání, na němž ČSAD Česká Lípa a. s. měla předat krajskému úřadu návrhy jízdních řádů.\n\n16. srpna 2006 vyhlásil Ústecký kraj novou sadu šesti separátních koncesních řízení na koncesi pro služby (č. j. 5877/DS/06 až 5882/DS/06), tentokrát pro 6 oblastí Ústeckého kraje: Šluknovsko, Českokamenicko, Krupka – Teplice – Duchcov, České středohoří-východ, České středohoří-západ a Štětsko.\n\nPředmětem koncesního řízení je zajištění autobusové dopravy v případě, že dopravce ČSAD Česká Lípa a. s. poruší některou ze svých smluv a z toho důvodu mu bude vypovězena. Předpokládaný termín počátku plnění smluv je 9. září 2006 a doba plnění do 2. června 2007.\n\nZadavatel v zadání prohlásil, že na toto koncesní řízení se z důvodu jeho charakteru nevztahuje zákon č. 137/2006 Sb., o veřejných zakázkách, ani zákon č. 139/2006 Sb., o koncesních smlouvách a koncesním řízení. Zadavatel si vyhradil i právo každé z koncesních řízení zrušit. Obálky s nabídkami měly být otevírány 25. srpna 2006. Kvalifikační kritéria nesplňoval mimo jiné zájemce, který v posledních třech letech způsobil porušením svých povinností závažnou poruchu ve veřejné linkové dopravě nebo který je vlastnicky nebo členy statutárních nebo dozorčích orgánů propojen s takovou osobou nebo který by jednal ve shodě s ní nebo provozoval dopravu jejím prostřednictvím nebo vozidly v jejím vlastnictví.\n\nJediným kritériem řízení je cena dopravního výkonu na 1 km.\n\nVýsledek tohoto řízení nebyl nikdy zveřejněn a v září kraj začal uzavírat smlouvy na základě původního květnového koncesního řízení.\n\n28. srpna 2006 hejtman Jiří Šulc na setkání radních se starosty a starostkami obcí s rozšířenou působností oznámil, že 6. září 2006 bude zastupitelstvo projednávat plán zajištění dopravní obslužnosti na následujících 5 let. Zároveň oznámil zřízení bezplatné krizové telefonní linky pro autobusovou dopravu. Jiří Šulc se médiím svěřil s tím, že chce do června 2007 vyhlásit koncesní řízení na dobu pěti let a že bude chtít dopravu rozdělit mezi více firem, maximálně pět.\n\nNa 6. září 2006 byla svolána schůze zastupitelstva, na jejímž programu bylo řešení situace v autobusové dopravě. Na schůzi se dostavili též bývalý primátor města Ústí nad Labem a nový ministr pro místní rozvoj Petr Gandalovič a nový ministr dopravy Aleš Řebíček. Hejtman Jiří Šulc však zasedání zrušil a vyzval zastupitele, aby opustili jednací sál, slovy: \"„Nemůžeme zde několik hodin vysedávat a dělat kompars při vystoupeních některých šibalů, kteří zde chtějí sehrát pro veřejnost účelová divadýlka. Kdo má zájem na skutečném a rychlém řešení situace, vzhledem k blížící se stávce, opustí tento sál,“\" Pro ČTK řekl: \"„Zastupitelé ČSSD nám před jednáním řekli, že materiál o dopravní obslužnosti nepodpoří. Zbytečně bychom osm až deset hodin bezvýsledně jednali. Místo takového kašpárkového divadla využijeme tento čas raději k zajišťování náhradní dopravy.“\" Dne 6. září 2006 vyhlásil svolání 15. zasedání zastupitelstva kraje na 20. září 2006. 15. zasedání na 6. září 2006 původně svolal dne 23. srpna 2006.\n\nZejména zastupitelé za ČSSD a KSČM jej za to kritizovali. Klub KSČM přišel na jednání s vlastním návrhem na řešení krize, který nemohl být projednán, a poté prohlásil: \"„Odsuzujeme arogantní jednání hejtmana kraje Jiřího Šulce, který bez důvodu a v rozporu s Jednacím řádem ani nezahájil řádně svolané zastupitelstvo kraje, byť byla evidentně přítomna nadpoloviční většina členů zastupitelstva.“\"\n\nHejtman Jiří Šulc vyjadřoval obavu, zda DP ÚK zahájí dopravu na takzvaných školních spojích, které o prázdninách nejsou v provozu a tedy se na ně nemohlo vztahovat vrchnostenské nařízení. DP ÚK všechny tyto spoje řádně vypravil, avšak kraj na některé spoje vypravil i náhradní vozy jiných dopravců. Podle sdělení ředitele DP ÚK Pavla Knechta byli v některých obcích cestující „doslova naháněni“ do těchto náhradních autobusů a „rodiče byli veřejnými činiteli a obecním rozhlasem nabádáni, aby jejich děti nenastupovaly do autobusů DPÚK“. Náhradní dopravci nesplňovali zákonné podmínky pro provozování linkové dopravy a proto byly jejich vozy označeny jako „příležitostná doprava“.\n\nPodnikový výbor Odborového svazu dopravy při DP Ústeckého kraje a. s. 4. září 2006 odpoledne oznámil výstražnou stávku od 6. září 2006. Důvodem stávky mělo být, že bývalí řidičům DPÚK, kteří přešli do ČSAD Česká Lípa a. s., hrozí výpovědi, protože kraj s ČSAD Česká Lípa neuzavřel smlouvy na celé období rámcových smluv, ale pouze do konce roku 2006.\n\nNáměstek hejtmana a předseda pracovní skupiny pro otázky dopravní obslužnosti Petr Fiala i zástupci opozičních stran v zastupitelstvu vyzvali 5. září 2006 oba dopravce, aby zaměstnance přesvědčili, že jednají předčasně, když stávku zahajují před jednáním zastupitelstva, které má situaci řešit. (Toto zasedání zastupitelstva nakonec hejtman zrušil a o půl měsíce odložil.)\n\nPo jednáních s představiteli kraje odboráři 5. září ve 22.40 h začátek stávky o den odložili, aby ji mohli odvolat, pokud by zastupitelstvo na ohlášeném zasedání 6. září souhlasilo s objednáním dopravy až do 2. června 2007. 6. září 2006 odbory oznámily dvoudenní stávku řidičů na dny 7. a 8. září 2006. 6. září po osmé hodině večer stávku odvolaly s odůvodněním mluvčího odborů Josefa Provazníka, že vedení ČSAD Česká Lípa je ujistilo, že do 31. května 2007 propouštět nebude. Kraj však objednal náhradní příležitostnou dopravu, takže dne 7. září na mnoha spojích jezdily za sebou dva autobusy, jeden DP Ústeckého kraje za běžné jízdné a druhý náhradního dopravce, který přepravoval cestující bezplatně. Mezi náhradními dopravci byla například firma Zdar ze Žďáru nad Sázavou a firma ČSAD Slaný a. s. Předseda odborové organizace Luboš Pomajbík podle Novinek.cz 7. září prohlásil: \"„Výpověď smlouvy s ČSAD je projev bezcharakternosti a přezíravosti ústeckého hejtmana Jiřího Šulce. Ještě před několika dny říkal, že smlouvy jsou závazné pro obě strany. Nyní porušuje zákony tím, že provozuje zdarma příležitostnou dopravu a snaží se zlikvidovat konkurenci.“\"\n\n6. září 2006 k večeru Rada Ústeckého kraje vypověděla dopravci ČSAD Česká Lípa a. s. smlouvy s odůvodněním, že dopravce neplnil povinnosti vyplývající z rámcových smluv, například nespolupracoval v licenčním řízení, nepředložil dosud ke schválení návrh jízdních řádů pro provoz od 9. září 2006, poskytoval kraji nepravdivé a zkreslené informace, nedoložil, jak má zajištěno užívání autobusových nádraží a označníků zastávek, začátkem srpna znemožnil bezodkladné zahájení dopravy, zpochybňuje závaznost smluv uzavřených 2. června 2006.\n\n7. září 2006 hejtman Jiří Šulc Rádiu Impuls sdělil, že podepsal smlouvy na zajišťování pravidelné dopravy od 9. září 2006 v 9 oblastech (75 % rozlohy kraje) z 15 s náhradními dopravci, kteří měli nahradit ČSAD Česká Lípa a. s., jíž byla smlouva vypovězena. 8. září 2006 v 10.00 h se uskutečnila ve autobuse firmy ČSAD Slaný a. s. přistaveném před budovu krajského úřadu tisková konference, kterou uspořádal kraj spolu s ředitelem této dopravní firmy Karlem Vodičkou. Na tiskové konferenci oznámil vedoucí odboru dopravy krajského úřadu Jindřich Franěk, že pro devět z patnácti oblastí jsou smlouvy s platností do 2. června 2007 uzavřené, u dalších čtyř je blízko dohodě, pro dvě oblasti se zatím dopravce nenašel. Smlouvy byly uzavírány s uchazeči, kteří se umístili na dalších místech v květnovém koncesním řízení. Srpnové koncesní výběrové řízení probíhalo pouze pro šest oblastí a jeho výsledek nebyl zveřejněn.\n\n\nV autobusech firmy Dopravní podnik Ústeckého kraje a. s. byly před volbami do Poslanecké sněmovny v roce 2006 vyvěšeny volební plakáty ČSSD „ODS minus“ zaměřené proti ODS. Naproti tomu hejtman Ústeckého kraje Jiří Šulc byl zvolen za ODS. Tomuto rozložení odpovídaly i postoje předsedy vlády Jiřího Paroubka (ČSSD) k této krizi.\n\nDopravní podnik Ústeckého kraje a. s. zaslal 24. srpna 2006 premiérovi v demisi Jiřímu Paroubkovi otevřený dopis, v němž si stěžuje na to, že Ústecký kraj zneužívá svých vrchnostenských oprávnění. DPÚK požádal o prošetření postupu Ústeckého kraje ministerstvy a zvláštními policejními útvary, nikoliv regionálními orgány státní moci.\n\n30. srpna 2006 přijala vláda Jiřího Paroubka usnesení č. 1027 k situaci při zajišťování základní dopravní obslužnosti Ústeckého kraje. Usnesení ukládá ministrům dopravy, vnitra, spravedlnosti a financí přezkoumat postup orgánů Ústeckého kraje, sledovat stav prověřování trestních oznámení v této věci, vyloučit podjaté osoby z rozhodování a do konce září 2006 provést analýzu způsobu řešení základní dopravní obslužnosti ve všech krajích. Hejtmanovi Ústeckého kraje vláda svým usnesením doporučila zdržet se jednání, které by bylo v rozporu se zásadami nestrannosti a objektivity.\n\nÚstecký kraj premiérovi vytkl, že porušil jednací řád vlády tím, že věc neprojednal s Ústeckým krajem a že usnesení opomíjí porušování zákona dopravcem DPÚK. Hejtman označil usnesení vlády za nehorázné.\n\nNová vláda Mirka Topolánka ihned po svém nástupu na svém jednání 6. září 2006 ráno usnesení předchozí vlády zrušila. Označila jej za protiústavní, protože může ovlivnit činnost orgánů činných v trestním řízení a nepřijatelné zasahuje do rozhodování samosprávy. Kontrola provedená Ministerstvem dopravy na krajském úřadě Ústeckého kraje neshledala žádné nedostatky. Předseda vlády Mirek Topolánek vyslovil záměr využít k zajištění náhradní dopravy i armádu. Opozice a Českomoravská konfederace odborových svazů označily takový způsob využití armády za protiprávní.\n\nNový ministr dopravy Aleš Řebíček dostal na jednání vlády 6. září za úkol předložit návrh Zákona o veřejné dopravě, tento záměr vyjádřil již 5. září 2006 pro Český rozhlas. Ministr vyslovil názor, že s dopravci by měly být uzavírány dlouhodobé smlouvy, v případě autobusových dopravců minimálně na osm let, a kraje by měly mít možnost rozhodovat o filosofii obnovy vozového parku.\n\nHejtman Jiří Šulc podal proti DPÚK žalobu na ochranu osobnosti, v níž žádal omluvu a náhradu 150 000 Kč. Městský soud v Praze žalobu 14. ledna 2008 zamítl jako neopodstatněnou. Vrchní soud v Praze v prosinci 2008 rozsudek městského soudu potvrdil.\n\n20. září 2006 dopoledne se konala odložená 15. schůze Zastupitelstva Ústeckého kraje. Zastupitelstvo schválilo rozsah základní dopravní obslužnosti kraje pro roky 2007–2014. Maximální dopravní výkon v rámci ZDO byl pro celé osmileté období stanoven na 17 476 400 km/rok. Ústecký kraj se rozhodl financovat i takzvanou ostatní dopravní obslužnost, kterou dosud dotovaly obce. Přílohou usnesení je seznam linek zahrnutých do systému. Bylo rozhodnuto změnit systém dopravy zejména v okolí Teplic, kde příměstské linky mají být začleněny do systému teplické městské hromadné dopravy. Autobusové linky dotované krajem tak mají mít méně zbytečných souběhů s MHD a s železniční dopravou.\n\nKoncesní řízení pro výběr dopravců na celé osmileté období mají být vypsána ještě v roce 2006. Území kraje bylo pro tento účel rozděleno do 24 oblastí:\n\nPřed začátkem zasedání, mezi 9 a 10 hodinami, 50 autobusů typu Ekobus Dopravního podniku Ústeckého kraje a. s. objíždělo blok budov s krajským úřadem a zablokovalo tak tuto část města. Ředitel městské policie Pavel Bakule pro média prohlásil, že řidiči autobusů se tím dopustili několika přestupků spočívajících v porušení zákazu vjezdu.\nDPÚK na svém webu prohlásil, že propagačním nasazením padesátí ekologických autobusů se připojil k Evropskému týdnu mobility. (V rámci této akce se například v Praze konal den otevřených dveří v dílnách pražského dopravního podniku nebo mimořádné nasazení moderních vlaků na městskou železniční linku a její jednodenní prodloužení.)\n\n13. října 2006 Ústecký kraj (na základě rozhodnutí Rady Ústeckého kraje ze dne 11. října 2006) vypsal 14 separátních koncesních řízení pro zajištění dopravní obslužnosti Ústeckého kraje autobusovou dopravou v režimu závazku veřejné služby pro roky 2007–2014. Zadávací dokumentace byla vydávána od 18. října do 28. listopadu 2006.\n\nDopravní podnik Ústeckého kraje a. s. ani ČSAD Česká Lípa a. s. se výběrového řízení nezúčastnily, protože jej považovaly za nezákonné a diskriminační. Zadávací podmínky vylučovaly z výběrového řízení všechny dopravce, kteří způsobili závažné narušení dopravy nebo jsou s takovým dopravcem majetkově, personálně nebo využitím technických prostředků spjaty.\n\nDopravní podnik Ústeckého kraje 28. listopadu 2006 zaslal Krajskému úřadu Ústeckého kraje (a zároveň zveřejnil) výzvu, aby úřad v přenesené působnosti zrušil „koncesní“ řízení, které vyhlásil Ústecký kraj v samostatné působnosti, pro zmatečnost (nebyla ukončena soudní a další řízení ohledně sporu, závazky veřejných služeb jsou vyňaty z působnosti koncesního zákona a nelze je upravovat obchodními smlouvami, ale jen veřejnoprávními, krajský úřad je vázán tím, že dopravci v minulosti povolil účelově vázané investice) a pro diskriminační povahu řízení. Zároveň dopravce zaslal úřadu odhad prokazatelné ztráty při zajišťování základní dopravní obslužnosti na rok 2007.\n\nPetr Moravec, generální ředitel Veolia Transport Česká republika, pro týdeník EURO napsal, že podmínky koncesního řízení vyhlášeného Ústeckým krajem jsou podivné a nesplnitelné, protože kraj požaduje vysoký standard, ale odmítá za něj platit. Podle Moravcovy kalkulace uvedené v článku cena dopravního výkonu, která kromě vlastních provozních nákladů musí obsahovat přiměřený zisk na tvorbu investičních zdrojů nutných k obnově vozového parku, bude při respektování požadavků Ústeckého kraje vyšší než 40 Kč/km, zatímco kraj si vymínil právo zrušit koncesní řízení, pokud žádná nabídka nebude rovna nebo nižší 33 korunám za kilometr. Nepoctivý uchazeč se tedy v nabídce zaváže nepřekročit 33 Kč a pak bude na Ústeckém kraji požadovat doplatek nebo změnu smlouvy, nezodpovědný uchazeč bude generovat ztrátu a povede svůj podnik do konkurzu.\n\nVýběrové řízení bylo Radou Ústeckého kraje vyhodnoceno 1. prosince 2006 a téhož dne byly vyhlášeny výsledky\n\npro 13 ze 14 oblastí. Oblast „Příměstská doprava Ústí nad Labem“ měla být radou projednána po doplnění podkladů dne 6. prosince. Dopravní podnik Ústeckého kraje a. s. podal do výběrových řízení obálky nadepsané „nabídka“, v nichž však komise po otevření nalezla pouze protest proti výběrovému řízení.\n\nRozdělení oblastí do výběrových řízení a pořadí uchazečů podle vyhodnocení:\n\n15. února 2007 oznámil Ústecký kraj, že bude na základě rozhodnutí zastupitelstva vyhlášeno výběrové řízení na zajištění autobusové dopravy do roku 2014 v 9 oblastech kraje. Zadávací podmínky se vydávají od 5. března do 6. dubna 2007. Součástí zadání je dodržení poměru počtu nízkopodlažních vozidel vůči ostatním autobusům ve vozovém parku, dodržování kritérií čistoty vozů, emisní limity motorů odpovídající Evropským normám nebo dodržení standardu kvality provozu a služeb, jako je operativní nasazování náhradních vozidel, dispečerské řízení provozu nebo zajištění informační kanceláře pro cestující a poskytování informací telefonicky a pomocí elektronické pošty.\n\n\nPoslední ze smluv uzavřel Ústecký kraj po 25. říjnu 2007, a to s dopravcem Dopravní podnik města Ústí nad Labem na příměstskou dopravu v okolí Ústí nad Labem.\n\nRozdělení dopravy v závazku veřejné služby mezi dopravce v roce 2008 (podle smluv platných do roku 2014):\n\nRada Ústeckého kraje 3. července 2007 udělila pokuty za porušení smluv o závazku veřejné služby v linkové autobusové dopravě za období od ledna 2007: Dopravní podnik měst Mostu a Litvínova 955 000 Kč, Dopravní podnik měst Chomutova a Jirkova 135 000 Kč, Severočeská dopravní 50 000 Kč a BusMat plus 5000 Kč. Pokuty byly převážně za používání nevyhovujících, zastaralých autobusů a za nesprávné nebo neúplné vykazování použití autobusů.\n\n6. prosince 2007 Ústecký kraj oznámil novinářům, že udělil autobusovým dopravcům 9 pokut za nedodržování smluv o zajišťování dopravy v regionu, především za používání nevyhovujících autobusů, a to v celkové výši 510 000 Kč. Nejvyšší pokutu, 470 000 Kč, dostal Dopravní podnik měst Chomutova a Jirkova za to, že od srpna používal na Kadaňsku a Žatecku nevyhovující autobus, přičemž za každý den jeho použití činí pokuta 5000 Kč. Dopravní podnik měst Mostu a Litvínova dostal pokutu 20 000 Kč, Autobusová doprava Podbořany 10 000 Kč, společnost Autobusy Kavka 10 000 Kč. Severočeská dopravní a. s. dostala poslední varování před možným vypovězením smlouvy a lhůtu 20 dnů na nápravu.\n\nÚstecký kraj 10. prosince 2009 rozhodl, že společnosti BusMat plus s. r. o. kvůli významnému porušování smluvních povinností smlouvu vypoví s tříměsíční výpovědní lhůtou. Protože však v následujících zjistil při kontrole další závažné nedostatky (nasazení nenahlášeného a nevyhovujícího vozidla a vynechání zastávky v autobusovém nádraží Louny, odstavení školního spoje uprostřed výkonu bez zajištění náhradní dopravy), 18. prosince 2009 Ústecký kraj dal společnosti BusMat plus s. r. o. okamžitou výpověď. Od 20. prosince 2009 jeho výkony v oblasti Lounsko-západ převzaly Dopravní podnik měst Chomutova a Jirkova a. s. (linky 717, 718, 739 a 741) a ČSAD Semily a. s. (linky 713, 715, 716, 734 a 738). Smlouva s náhradními dopravce platila do 10. prosince 2011, do té doby mělo proběhnout řádné výběrové řízení. V něm pak uspěla BusLine a. s. a získala desetiletou smlouvu do roku 2021 podle nového vzoru. Současně byl na 10 linkách oblasti Lounsko-západ pilotně zaveden zónově-relační tarif Ústeckého kraje.\n\nV roce 2004 podal Dopravní podnik Ústeckého kraje a. s. Evropské komisi stížnost, kterou později ještě doplňoval.\nEvropská komise vyjádřila názor, že kraj měl pro výběr nových dopravců vypsat veřejnou soutěž, nikoliv koncesní řízení. Provozováním na základě koncese by totiž dopravce na sebe bral hospodářská rizika, zatímco v tomto případě platby kraje ze zákona eliminují hospodářské riziko. Evropská komise požádala tzv. ospravedlnitelným názorem (odůvodněným stanoviskem) komise Českou republiku 26. června 2008 o vysvětlení ve lhůtě dvou měsíců, pak se může obrátit na Evropský soudní dvůr.\n\nEvropská komise rovněž na základě zmíněné stížnosti prošetřuje Českou republiku pro zakázanou finanční podporu zejména Dopravního podniku Teplice s. r. o. a Dopravního podniku města Ústí nad Labem a. s., ze strany měst a Ústeckého kraje. Komise má podezření, že pro meziměstskou dopravu byly zneužity dotace, které jsou účelově vázány na provozování městské dopravy.\n\nVe stížnosti byla EK upozorněna též na hrubý nesoulad českého zákona č. 111/1994 Sb., o silniční dopravě, se závazným a přímo uplatnitelným nařízením rady EHS 1191/69, protože Česká republika nesplnila povinnost do 1. května 2004 svůj právní řád s tímto nařízením harmonizovat. Český zákon v § 19 směšuje závazky veřejné služby se smlouvami na veřejné služby.\n\nNa 10 linkách oblasti Lounsko-západ, pro kterou z důvodu výpovědi předchozímu dopravci byl nový dopravce vybrán na desetileté období od 10. prosince 2011, byl pilotně zaveden zónově-relační tarif Ústeckého kraje. S celoplošným zavedením krajského integrovaného zónově relačního přestupního tarifu v autobusech se počítá pro nové desetileté smlouvy na období od 1. ledna 2015. Čipové karty vydává na požádání za 95 Kč i řidič. Existují též anonymní přenosné čipové karty, na něž lze rovněž zakoupit i časové jízdenky včetně zlevněných, žáci a studenti v takovém případě musí nárok na slevu prokazovat při každé cestě dalším dokladem. Sedmidenní časová jízdenka existuje i v papírové variantě, tedy bez čipové karty.\n\nPo krajských volbách v roce 2012, v nichž zvítězila KSČM, se kandidátem na krajského radního odpovědného za dopravu stal Jaroslav Komínek z KSČM. Údajně v listopadu 2012 řekl, že osobně vidí velmi špatně to, že dopravní obslužnost zajišťuje tolik dopravců na tak malém prostoru, a chce v souvislosti s vypršením dosavadních smluv a vyhlášením nových výběrových řízení snížit počet dopravců v kraji a tím i náklady. Uvažoval také o zavedení jednotného odbavovacího systému a tarifní integraci v rámci kraje.\n\nZačátkem února 2013 Ústecký kraj oznámil orientační informace o chystaných výběrových řízení v souvislosti s tím, že koncem roku 2014 končí ve 21 oblastech platnost osmiletých smluv. Nově je oblast rozdělena na 14 oblastí regionální dopravy a 1 oblast příměstské dopravy. Další dvě oblasti příměstské dopravy a výkony na linkách meziregionální dopravy jsou domlouvány navíc mimo tento rámec. Smlouvy mají být desetileté a soutěže jsou rozděleny do 4 etap.\n\n\nPřehled zakázek pro období 2015–2024 podle dopravců:\n\nMimo soutěže:\n\nKrajské protikorupční pracoviště o. p. s. ve svém stanovisku k výběrovému řízení v sousedním Libereckém kraji tvrdí, že BDS-BUS prokazatelně spolupracuje se stávajícím dodavatelem BusLine a. s.\n\nVšechny soutěže mají požadovat zcela nová vozidla (s datem výroby do několika měsíců před zahájením provozu). Minimální kapacita vozidel je pro jednotlivé oblasti stanovena diferenciovaně. Musí mít minimálně dvoje dveře s tím, že šířka dveří pro nástup s kočárkem nebo vozíkem pro invalidy je alespoň 1200 mm. Všechny autobusy musí být nízkopodlažní nebo Low Entry s prvními i druhými dveřmi bez schodů, musí mít najížděcí plošinu pro invalidní vozík nebo kočárek a funkci naklápění (kneeling). Stanoveny jsou požadavky na výšku sedadel a polstrování, nad sedadly zavazadlový prostor s pevným dnem. Vyžadována je klimatizace. Autobusy musí mít tři vnější elektronické informační panely zobrazující číslo linky, cílovou stanici a průběžný směr jízdy a uvnitř vozidla LCD panel informující o následujících zastávkách a akustický hlásič. Všechna vozidla budou vybavena sledováním GPS. Bude zaveden jednotný nátěr se zeleným pokladem a propagací krajské dopravy.\n\nVozidla mají být vybavena elektronickým odbavovacím systémem kompatibilním v rámci kraje. V rámci nového systému je navrženo 18 informačních míst pro kontakt s veřejností.\n\n2. května 2014 kraj zveřejnil název a logo nového systému. Název Doprava Ústeckého kraje vzešel z ankety. Logo je tvořeno čtyřmi šipkami různých barev (zelená, žlutá, červená a modrá) směřujícími ze středu do čtyř stran. Dosavadní webovou adresu doprava.kr-ustecky.cz nahradí doména www.dopravauk.cz.\n\n27. června 2014 se na pozvání krajského radního Jaroslava Komínka konala první společná pracovní schůzka se zástupci dopravců, kteří mají zajišťovat dopravu od roku 2015. Podle tiskové zprávy kraje byla při diskusi byla potvrzena aktivní příprava dopravců na zahájení provozu a odpovědný přístup k řešení všech souvisejících povinností. Dne 19. srpna 2014 krajský radní pro dopravu uvedl, že uzavřeny jsou už smlouvy pro všechny oblasti kromě jedné a všichni dopravci hlásí, že budou v prosinci připraveni.\n\nAutobusy pro tyto zakázky si dopravci objednali celkem u čtyř výrobců: Iveco, SOR, Solaris a Mercedes-Benz. Zástupci kraje v průběhu října a listopadu 2014 výrobce navštívili, aby ověřili plnění kvalitativních požadavků i včasnost dodávek.\n\nArriva Teplice kvůli snížení plateb od objednatele z 40,59 Kč/km na 25,15 Kč/km plánovala propustit asi 45 zaměstnanců a snížit mzdy řadových pracovníků asi o 10 %, současně mají být zkráceny některé benefity a placení nucených prostojů. Týdeník 5plus2 citoval řidiče Pavla Kittla, podle nějž je většina kolegů rozhodnuta si najít jinou práci.\n\nMěsto Děčín, jehož dopravní podnik přišel ve výběrovém řízení o oblast Děčínsko, v září 2014 dalo zamítavé stanovisko k tomu, aby regionální linky dopravce BusLine zastavovaly po městě, protože by prý došlo k poklesu tržeb MAD a tím k navýšení prokazatelné ztráty hrazené městem dopravci MAD. Nesouhlasilo mimo jiné se zastavováním regionálních autobusů u hlavního nádraží, ač dosud tam všechny staví. Na konec září 2014 je domluveno jednání mezi městem a krajem o zavedení integrovaného dopravního systému. Krajský radní pro dopravu vyjádřil víru, že uvedený článek byl pouze informační šum, a podivil se nad tím, že dopravce BusLine a.s. ještě nezahájil jednání se správcem zastávek na území města, byť paradoxně již několik let takový smluvní vztah existuje, a pozastavil se nad tím, že celé širší vedení děčínské radnice se dosud nevyjádřilo k návrhům možnostmí integrace děčínské MHD, které obdrželo 20. ledna 2014.\n\nÚstecký kraj pořádá od roku 2008 každoročně soutěžní anketu Dopravce roku xxxx Ústeckého kraje, v níž cestující hodnotí kvalitu služeb jednotlivých dopravců v závazku veřejné služby v objednávce kraje (v roce 2012 to bylo 10 autobusových a 2 železniční dopravci) v kategoriích spolehlivost, pohodlí a čistota dopravních prostředků, jednání dopravní obsluhy a celkové hodnocení. První ročník nesl název Autobusový dopravce roku 2008, od roku 2009 byli zahrnuti i železniční dopravci. Do roku 2011 přidělovali cestující vybraným dopravcům známky, od roku 2012 mohou v každé kategorii vybrat nejvýše tři dopravce, které hodnotí nejlépe. Mimoto dopravní odborníci a zástupci kraje udělují Cenu poroty.\n\nV roce 2008 se v celkovém hodnocení na prvním místě umístila ČSAD Semily, a.s. a na druhém místě Autobusová doprava s.r.o. Podbořany. V kategorii Spolehlivost zvítězila Autobusová doprava s.r.o. Podbořany a.s., v kategorii Jednání dopravní obsluhy ČSAD Slaný a.s., v kategorii Pohodlí a čistota dopravních prostředků ČSAD Semily a.s. V kategorii Cena poroty obsadila první místo ČSAD Semily, a.s., druhé místo Dopravní podnik města Děčína, a.s. a třetí místo Autobusová doprava s.r.o. Podbořany. Cenu poroty získala ČSAD Semily a.s.\n\nV roce 2009 v hlavní kategorii zvítězila společnost Autobusy Karlovy Vary a.s., jako druhá se umístila ČSAD Semily a.s. a jako třetí Autobusová doprava s.r.o. Podbořany V kategorii Spolehlivost zvítězila Autobusová doprava s.r.o. Podbořany a.s., v kategorii Jednání dopravní obsluhy ČSAD Slaný a.s., v kategorii Pohodlí a čistota dopravních prostředků ČSAD Semily a.s. V kategorii Cena poroty obsadila první místo ČSAD Semily, a.s., druhé místo Dopravní podnik města Děčína, a.s. a třetí místo Dopravní podnik měst Chomutova a Jirkova a.s.\n\nV roce 2010 hlasovalo přes 2500 cestujících a zařazeno bylo 10 autobusových a jeden železniční dopravce. V hlavní kategorii se jako první umístila společnost Autobusy Karlovy Vary a.s., jako druhá ČSAD Slaný a.s. a jako třetí Dopravní podnik měst Chomutova a Jirkova a.s. V kategorii Spolehlivost zvítězil Dopravní podnik měst Chomutova a Jirkova a.s., v kategorii Jednání dopravní obsluhy ČSAD Semily a.s., v kategorii Pohodlí a čistota dopravních prostředků Autobusy Karlovy Vary a.s. V kategorii Cena poroty obsadil první místo Dopravní podnik města Děčína, a.s., druhé místo ČSAD Semily a.s. a třetí místo Veolia Transport Teplice s.r.o.\n\nV roce 2011 hlasovalo přes 3300 cestujících, první místo obsadil Dopravní podnik měst Chomutova a Jirkova a.s., druhé místo Dopravní podnik měst Mostu a Litvínova, a.s. a třetí místo Veolia Transport Teplice s.r.o. V kategorii Spolehlivost zvítězil Dopravní podnik města Ústí nad Labem a.s., v kategorii Jednání dopravní obsluhy Vogtlandbahn GmbH a v kategorii Pohodlí a čistota dopravních prostředků BusLine a.s. V kategorii Cena poroty získala první cenu BusLine a.s., druhou cenu Dopravní podnik měst Mostu a Litvínova a.s. a třetí cenu Dopravní podnik města Děčína, a.s.\n\nV roce 2012 hlasovalo přes 3000 cestujících. V hlavní kategorii se na prvním místě umístil Dopravní podnik měst Chomutova a Jirkova a.s., na druhém místě Dopravní podnik měst Mostu a Litvínova, a.s. a na třetím místě BusLine a.s. V kategorii Spolehlivost zvítězil Dopravní podnik měst Chomutova a Jirkova a.s., v kategorii Jednání dopravní obsluhy BusLine a.s. a v kategorii Pohodlí a čistota dopravních prostředků Vogtlandbahn GmbH. V kategorii Cena poroty získala první cenu BusLine a.s., druhou cenu České dráhy a.s. a třetí cenu Dopravní podnik měst Mostu a Litvínova, a.s.\n\n"}
{"id": "120107", "url": "https://cs.wikipedia.org/wiki?curid=120107", "title": "Heřmánky", "text": "Heřmánky\n\nObec Heřmánky (německy \"Hermsdorf\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka sahá až do roku 1362. Obec vždy patřila pod oderské panství a taktéž pod oderskou faru. Ke změně došlo až v roce 1781, kdy se Heřmánky začlenily pod faru ve Vésce. V letech 1781–1783 byl vystavěn kostel Neposkvrněného početí Panny Marie. V roce 1891 byla v obci zbudována železniční trať, vedoucí ze Suchdolu nad Odrou do Budišova nad Budišovkou. Následně byl\nv Heřmánkách zbudován kamenolom, jehož majitelem byl samotný fojt Johann Hannel.\n\nDodnes je lom pojmenován po původním obyvateli. V roce 1879 byl založen sbor dobrovolných hasičů. Počátkem 20. století pak vznikl i zemědělský spolek.\n\nPo roce 1918 došlo k ustanovení jednotného názvu obce Heřmánky, do této doby bylo užíváno několika názvů. Mezi pojmenování lze zahrnout Malé Heřmanice, Heřmaničky, Malé Heřmaničky a Klein Hermsdorf.\n\nOd roku 1990 se Heřmánky osamostatnily.\n\n\n"}
{"id": "120108", "url": "https://cs.wikipedia.org/wiki?curid=120108", "title": "Hovězí (okres Vsetín)", "text": "Hovězí (okres Vsetín)\n\nObec Hovězí se nachází v okrese Vsetín ve Zlínském kraji, zhruba 6 km jihovýchodně od Vsetína. Obcí protéká řeka Vsetínská Bečva (nazývaná také Horní Bečva). Žije zde obyvatel.\n\nV modro-červeném polceném štítě nad stříbrnou vlnitou patou leží stříbrná čelně hledící kráva se zlatou výzbrojí.\n\n\n\n\n"}
{"id": "120109", "url": "https://cs.wikipedia.org/wiki?curid=120109", "title": "Chocomyšl", "text": "Chocomyšl\n\nObec Chocomyšl se nachází v okrese Domažlice v Plzeňském kraji. Žije v ní obyvatel.\n\nChocomyšl leží v údolí říčky Merklínka, která v jižní části obce vtéká do Chocomyšlského rybníka. Severně od obce se zvedá Radlice (603 m), na jihu vrch Na Kamejkách (615 m). Obcí prochází silnice II/185 mezi obcí Koloveč a městem Klatovy.\nPrvní písemná zmínka o obci pochází z roku 1365.\n\nPočátkem roku 2012 zde žilo 111 obyvatel, v roce 2006 jich bylo 142.\n\n\n"}
{"id": "120110", "url": "https://cs.wikipedia.org/wiki?curid=120110", "title": "Bukov (okres Žďár nad Sázavou)", "text": "Bukov (okres Žďár nad Sázavou)\n\nBukov () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1297. Dějiny města jsou spjaty se šlechtickým rodem Magnisů.\n\n\n"}
{"id": "120111", "url": "https://cs.wikipedia.org/wiki?curid=120111", "title": "Břestek", "text": "Břestek\n\nObec Břestek se nachází v okrese Uherské Hradiště ve Zlínském kraji. Žije zde obyvatel. K obci patří osada Chabaně vzdálená od ní asi dva kilometry.\n\nPrvní písemná zmínka o obci pochází z roku 1131.\n\nKe dni 4. 6. 2010 zde žilo 800 obyvatel, z toho 393 mužů a 407 žen.\n\n\nV katastru obce se nacházejí tato chráněná území:\n\n\n"}
{"id": "120112", "url": "https://cs.wikipedia.org/wiki?curid=120112", "title": "Dřevěnice", "text": "Dřevěnice\n\nObec Dřevěnice se nachází v okrese Jičín, kraj Královéhradecký. Žije zde obyvatel.\n\nPrvní písemné zprávy pocházejí z roku 1387 o vsi Dolany (nynější část Dolánky).\n\n\nObec je proslulá největším volejbalovým turnajem v České republice, který se koná od roku 1954 každoročně počátkem srpna pod záštitou ČOV. Hraje se pod otevřeným nebem na deseti antukových kurtech a účastní se ho i týmy české extraligy nebo hosté ze zahraničí. V roce 1987 byla zaznamenána rekordní účast 589 družstev.\n\n\n"}
{"id": "120113", "url": "https://cs.wikipedia.org/wiki?curid=120113", "title": "Chlumčany (okres Louny)", "text": "Chlumčany (okres Louny)\n\nObec Chlumčany se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1316.\n\nV západní části vesnice stojí pozdně barokní kostel svatého Klementa postavený v letech 1771–1774. K památkově chráněným objektům patří také socha svatého Jana Nepomuckého u domu čp. 66 a cukrovar či spíše schwarzenberská sladovna (domy čp. 59 a 94).\n\n\n\n"}
{"id": "120114", "url": "https://cs.wikipedia.org/wiki?curid=120114", "title": "Dolní Rožínka", "text": "Dolní Rožínka\n\nDolní Rožínka () je obec v okrese Žďár nad Sázavou v Kraji Vysočina. Žije zde obyvatel.\n\nNejstarší zmínka o obci Dolní Rožínka, dříve zvané také jako Zámecká Rožínka, pochází z roku 1349. Nejprve se majitelé obce (drobná šlechta) často střídali, ale roku 1503 odkoupil Dolní Rožínku Vilém z Pernštejna. Pánům z Pernštejna patřila obec v letech 1503–1589. Roku 1589 byla Janem z Pernštejna zastavena a o 7 let později prodána. Nový majitelé se často střídali, až obec v roce 1731 koupil Arnošt Matyáš Mitrovský z Nemyšle. V držení tohoto rodu zůstala většina místních pozemků až do roku 1945.\n\nVelmi důležitým okamžikem pro rozvoj obce se ukázal být objev ložisek uranové rudy v 50. letech 20. století. Z důvodů rozvoje těžby došlo k výstavbě celého nového sídliště s obchodním centrem, dále byl postaven komplex ředitelství uranových dolů a také areál závodu Dopravy a mechanizace a kovovýroby. S postupným úpadkem těžby uranu dochází od 60. let k postupnému ubývání obyvatel obce.\n\nV letech 2006 až 2010 působil jako starosta Lubomír Starý, od roku 2010 tuto funkci vykonává Zdeněk Horák.\n\nPři tvorbě znaku byly použity plameny, které symbolizují název obce a pocházejí od rozžíhání strážních ohňů. Zkřížené ostrve jsou z erbu rodu z Rožínky. Hornická kladívka symbolizují současný uranový průmysl. Barvy znaku jsou převzaty z erbu rodu Mitrovských.\n\nVe stříbrném štítě červený kůl se zlatými plameny, provázený vpravo nahoře černými zkříženými ostrvemi, vlevo nahoře černými hornickými kladívky.\n\nNa prapor byly přeneseny figury ze znaku. Popis praporu: List tvoří tři svislé pruhy, bílý, červený a bílý. Na žerďovém bílém zkřížené černé ostrve, na středním červeném žlutý oheň se třemi plameny a na bílém vlajícím zkřížená černá hornická kladívka. Poměr šířky k délce listu je 2:3.\n\n\n\n\nV okolí obce bylo v letech 1954–1956 geologickým průzkumem zjištěno perspektivní ložisko uranové rudy. Roku 1957 bylo zahájeno hloubení těžní jámy Rožná I a začátkem roku 1958 byla zahájena těžba rudy, která trvala v dole Rožná téměř 60 let do roku 2017. Roční produkce v posledních letech byla kolem 300 tun uranového koncentrátu. . Důl a odkaliště provozuje státní podnik DIAMO (odštěpný závod GEAM – \"Geologie Ekologie Atom Morava\"), v současné době probíhají sanační a rekultivační práce dle schváleného technického plánu likvidace.\n\nGalerie\n\n\n"}
{"id": "120116", "url": "https://cs.wikipedia.org/wiki?curid=120116", "title": "Březí nad Oslavou", "text": "Březí nad Oslavou\n\nBřezí nad Oslavou je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1447.\n\nV letech 2006–2010 působil jako starosta Pavel Hladík, od roku 2010-2018 tuto funkci vykonával Roman Šikl a od roku 2018 na postu starosty úřaduje Radek Vencálek.\n\n\n\n"}
{"id": "120117", "url": "https://cs.wikipedia.org/wiki?curid=120117", "title": "Cerhovice", "text": "Cerhovice\n\nMěstys Cerhovice se nachází v okrese Beroun ve Středočeském kraji, zhruba 5 km severozápadně od Hořovic. Při jižním okraji Cerhovic probíhají dvě hlavní spojnice Prahy s Plzní, železniční trať 170 a dálnice D5 a silnice E50). Žije zde obyvatel. Natáčel se zde seriál \"Ranč U Zelené sedmy\".\n\nMěstys Cerhovice se skládá ze dvou částí na dvou stejnojmenných katastrálních územích:\n\nO vzniku názvu obce traduje lidová pověst. V počátcích křesťanství prý po kraji chodil kazatel Crha. Kázal i v místech dnešních Cerhovic. Jeho kázání byla velmi známá a mezi lidmi oblíbená, proto se vždy sešlo mnoho lidí. Posluchači v zadních řadách Crhu špatně slyšeli a křičeli na něj: „Crho, více!“ Z tohoto volání se prý ujal název Cerhovice. Další verze o názvu vzniku praví, že pochází název pochází od pojmenování „Crhovici“, přičemž mělo jít o lidi, které sem přivedl jakýsi Crha.\n\nPrvní písemná zmínka o obci se vyskytuje v listině, kterou 19. prosince 1275 vydal král Přemysl Otakar II. ve věci rozdělení dědictví mezi syny zesnulého Sulislava z Trnovan. V této listině jsou Cerhovice uváděny jako „trhová ves Cerhovice“. Zmíněnému Sulislavovi z Trnovan v této době Cerhovice patřily. Rod Sulislavů vlastnil i nedaleký Hrádek u Záluží a pravděpodobně i ves Záluží. Sulislavovi vlastnili Cerhovice až do roku 1367, jako poslední majitel z tohoto rodu je uváděn Přibík z Cerhovic. Cerhovice poté měnily majitele velmi často až do roku 1390, kdy se staly majetkem královským, jelikož byly zakoupeny Václavem IV., který je připojil ke svému žebráckému a později točnickému panství. Točník se snažili roku 1425 dobýt husité, avšak jejich pokusy byly neúspěšné. Jako zadostiučinění poté v roce 1427 vypálili Žebrák a Hořovice. Cerhovicemi pouze procházeli k bitvě u Tachova. Masa procházejících husitů čítala asi 16 000 lidí a mnoho vozů, avšak Cerhovicím žádné zlo neprovedla.\n\nV roce 1461 dal Jiří z Poděbrad panství do rukou svému věrnému šlechtici Bedřichu ze Šumburka. Pro Cerhovice nastal klidný čas a mohly se dále rozvíjet. Po smrti Jiřího z Poděbrad připadlo panství bavorskému šlechtici Bedřichu z Gutštejna. Jeho syn však byl souzen kvůli násilí proti Bundovcům a nakonec od něj Cerhovice odkoupil Vladislav Jagellonský. Cerhovice tak opět přešly pod správu království. Z toho však plynuly výhody, neboť dostávaly od panovníků mnoho výsad a privilegií. V cerhovickém archivu jsou uchována privilegia z následujících let: 1516 od Vladislava Jagellonského, 1631 od Ferdinanda II., 1648 od Ferdinanda III., 1701 od Leopolda I., 1705 od Josefa I., 1736 od Karla VI., 1766 od Marie Terezie, 1783 od Josefa II. a 1793 a 1818 od Františka I. Tyto historické dokumenty ukazují, že si čeští panovníci Cerhovic všímali. Těmito listinami vyjadřovali i uznání významu a důležitosti Cerhovic. Právě listina z roku 1516 od Vladislava Jagellonského povýšila Cerhovice na městečko, což jim dalo právo zřízení pivovarů a sladoven.\n\nRoku 1557 se Cerhovice dostaly do rukou Lobkoviců. Ti si panství rozdělili. Cerhovice získal Jiří z Lobkovic, po jeho smrti se stal majitelem Ladislav z Lobkovic. Jeho bratři se však zapletli do spiknutí proti císaři a Ladislav tak postupně o svoje panství přišel. Cerhovice tak připadly právě císaři Rudolfu II. a sice roku 1595. Staly se tak císařským majetkem.\n\nBěhem třicetileté války Cerhovice procházely mnoha útrapami. Vzhledem k tomu, že ležely na zemské silnici Praha – Německo, táhly tudy regimenty vojáků. Tato skutečnost se stala osudnou roku 1629, kdy vojáci městečko zapálili a Cerhovice vyhořely. Sotva se obyvatelé vzpamatovali z této pohromy, přišel rok 1642 a Cerhovice vyhořely znovu, tentokrát včetně kostela. Tento požár založili Švédové vracející se s lupem z Hořovic. Tím však požáry v Cerhovicích neskončily. Cerhovice vyhořely i v roce 1649, 1657 a 1678. V roce 1654 je v Cerhovicích uváděno pouze 12 hospodářů, 13 chalupníků a 7 řemeslníků. Z doby posledního velkého požáru, tedy z doby okolo roku 1678, pochází nejstarší vyobrazení Cerhovic. Je na něm zachycený právě zmíněný požár. Obraz je vystavený v hořovickém kostele Nejsvětější trojice. Po této události se začaly Cerhovice postupně regenerovat, přispěl k tomu i majestát vydaný Leopoldem I., kterým povolil prodej kořalky a soli, šenkování vína a držení soudů na radnici. Rozkvět ovšem zastavil rok 1718, který s sebou přinesl morovou epidemii.\n\nV roce 1710 Cerhovice opět změnily majitele, když se staly majetkem rodu Lichtenštejnů. Těm ale Cerhovice nepatřily dlouho; o 13 let později přešly do majetku královského a tam setrvaly až do roku 1848. Během 18. století probíhal v městečku život poklidně, neublížila jim ani pruská vojska, která Cerhovicemi táhla. Obavy přišly až v roce 1799, kdy přitáhlo do Čech ruské vojsko, směřující na západ. Z ruských vojáků měli občané strach, ale ukázalo se, že zbytečně, jelikož vojáci se chovali velmi důstojně a ukázněně. Dokonce byl v Cerhovicích ubytován slavný generál Suvorov, na což je upomíná poněkud omšelá pamětní deska na budově bývalé pošty.\n\nV 19. století v Cerhovicích život dál poklidně plynul, obec se dále rozvíjela, čemuž napomáhaly např. i místní cechy jako třeba cvočkařský, ševcovský, řeznický nebo krejčovský. V roce 1859 však cechy zanikly a byl utvořen živnostenský spolek. Rozkvětu napomohl i revoluční rok 1848, kdy obce začaly podléhat namísto královskému majetku okresního hejtmanství. Od roku 1848 patřily Cerhovice do okresu Zbiroh, v roce 1892 byly ovšem zbirožskému okresu odňaty a připojeny k okresu Hořovice.\n\nV šedesátých letech padl Bachův absolutismus a to umožnilo rozvíjet spolkovou činnost. Postupně byla založena hasičsko-sokolská jednota, čtenářská beseda, sbor dobrovolných hasičů, později i sokol jako samostatná organizace. V polovině století bylo v Cerhovicích zaznamenáno 158 domů a 1320 obyvatel. V obci byl kostel, fara, škola, pošta, pivovar, 7 hospod a 3 zájezdní hostince. Počet obyvatel stoupal do roku 1870, poté však začal klesat a ustálil se přibližně na 1100 obyvatelích.\n\nDůležitou událostí v 19. století byla vlakové neštěstí, které se stalo 10. listopadu 1868. Osobním vlakem ve čtyři hodiny ráno jeli vojáci uherského pluku z Plzně do Prahy. Ten den však panovalo velmi špatné počasí a nedaleko Újezda musel vlak zastavit z důvodu sněhových závějí, které nezvládl překonat. Vědělo se, že za osobním vlakem pojede i vlak nákladní. Nelze jednoznačně říct, zda byla všechna opatření proti srážce vlaků využita a strojvůdce dostal zprávu o osobním vlaku stojícím u Cerhovic, ovšem okolo šesté hodiny ranní tento nákladní vlak do osobního v plné rychlosti narazil. Výsledkem srážky bylo cca 35 mrtvých a 60 zraněných. Mrtví byli pohřbeni na starém hřbitově, tj. v místě, kde je dnes dětské hřiště u školy. Na místě jejich pohřbení stojí dodnes památník.\n\nPrvní světová válka poznamenala celé světadíly a nevyhnula se ani malým Cerhovicím. Během let 1915–1916 došlo ke značnému zhoršení zásobování a lidé měli nouzi o potraviny. V jedné z knih psané cerhovickým rodákem se píše: „Nedostatek potravin způsobil, že lidé jedli psy, kočky, veverky, vrány a jiná zvířata. Znám toto i z vyprávění našeho souseda Antonína Pichla, který tu dobu prožil a když jsem byl malý kluk, tak nám o tom vyprávěl.“ Zde je vidět, že situace v Cerhovicích opravdu nebyla dobrá. Ve válce nakonec padlo 38 cerhovických občanů. Z pohledu politického se po válce většina občanů začala klonit k sociální demokracii. Občané se snažili přivést život v Cerhovicích život do starých kolejí a začít Cerhovice opět rozvíjet. Tomu měla napomoci i výstavba nové školní budovy, na kterou si obec vzala půjčku ve výši 700 000 Kč. Dalším krokem k rozvoji mělo být vybudování koupaliště, k čemuž ovšem nakonec pro nezájem občanů nedošlo. Začátkem třicátých let se začala projevovat celosvětová hospodářská krize, ovšem cerhovickým občanům se dařilo držet se nad vodou, především díky tomu, co si vypěstovali nebo díky chovaným zvířatům. V roce 1932 byl rozšířen hřbitov. V tomto roce byly v Cerhovicíh evidovány následující služby a živnosti: lékař, biograf Sokol, 2 obchody s brousícími a leštícími kotouči, cukrář, drogerie, městská elektrárna, 7 hostinců, výroba hraček, kapelník, knihkupectví, konsum Včela, malíř pokojů, obchod s obuví Baťa, 2 pilníkáři, 2 pivovary, pohřební ústav, výrobna polévkového koření, továrna na provaznické zboží, řezbář, sladovna, stavební družstvo, výrobna dřevěného uhlí a zednický mistr. Valná většina těchto služeb v Cerhovicích dnes již neexistuje.\n\nDalší ránu přinášela Cerhovicím stejně jako všem jiným obcím druhá světová válka. Brzy po jejím začátku byla v cerhovické sokolovně ubytována německá vojska. V roce 1940, kdy většina lidí nesouhlasila s německou okupací, se začalo šířit udavačství a v Cerhovicích tak začaly probíhat domovní prohlídky. Během tohoto roku byly vydány i dekrety o povinnosti odvádět určitá procenta výpěstků a výrobků pro potřeby vojáků. I přesto ale Cerhovice prošly současně i rozvojem. Byl zde např. vybudován nový vodovod nebo opraveny kašny. Koncem války bylo mnoho vesnic povinno ubytovávat německé vojáky a jejich pomocníky. Tato povinnost se nevyhnula ani Cerhovicím, když museli být ve škole ubytováni němečtí vojáci a na počátku roku 1945 i maďarští, kteří byli na německé straně. Školu vojáci opustili 6. května 1945, kdy dobrovolně odjeli. Tím se však Cerhovice Němců nezbavily, jelikož tudy po skončení války projížděli zpět do Německa. 10. května v Cerhovicích proběhl velký masakr procházejících Němců. Někteří byli zabiti na místě a ostatní byli nacházeni mrtví kolem cesty do Kařeza.\n\nV době komunismu plynul život v Cerhovicích poklidně bez zvláštních událostí. Roku 1960 se konala revitalizace krajů a okresů a Cerhovice tak začaly spadat do Středočeského kraje. Okres Hořovice byl zrušen a obec tak připadla okresu Beroun. Roku 1980 byly Cerhovice spojeny v jednu obec se Třenicí. 12. dubna 2007 byl Cerhovicím udělen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nByť je pošta dnes běžnou institucí dostupnou v každém větším městě, tak cerhovickou poštu lze považovat za velmi významnou, jelikož jde o jednu z nejstarších pošt v okolí. Neví se sice, kdy vznikla, ale nejstarší zmínka o ní pochází z roku 1612, kdy byl místním poštmistrem jakýsi Jan. V širším okolí je starší pošta už jen v Rokycanech, o níž je první zmínka z roku 1563 a v Plzni, kde je pošta ještě o 17 let starší než v Rokycanech. Další pošty v okolí vznikaly až později. Roku 1619 ve Zdicích, 1637 v Mýtě a až roku 1720 v Berouně. Roku 1622 byla aktivizována poštovní linie Praha – Zdice – Cerhovice – Rokycany – Plzeň. Po Janovi se stal poštmistrem jeho syn Tomáš. Ten poštu v roce 1625 odkázal Ferdinandu Pruknerovi z Gumberku. 24. srpna 1639 se poštmistrem stává Linhart Krecl. Měl jedinou dceru a ta se roku 1656 provdala za Jiřího Vilíma Betmana. Tím se dostala pošta do rukou rodiny Betmanů a setrvala v nich až do roku 1804, kdy byla pošta odprodána rodině Ackermannových.\n\nTěm patřila až do roku 1918. Nejvýznamnějšími poštmistry z této rodiny jsou Karel Ackermann, který byl současně i starostou Cerhovic, a jeho syn Richard Ackermann, který byl významný nejen pro Cerhovice; působil totiž jako intendant v Národním divadle. V novinovém článku otištěném v knize o Cerhovicích od Josefa Hendricha píše Petr Hořec následující: „Málokdo ví, že v Národním divadle existovala také funkce intendanta, […]. Jedním z nich byl také Richard Ackermann, cerhovický rodák, původním povoláním vrchní poštmistr, který vydatnou měrou ovlivnil události v naší Zlaté kapličce. […] O Richardu Ackermannovi vypráví ve své knize Nejen o sobě (vydalo nakladatelství Marvan) národní umělec Jaroslav Marvan a přibližuje čtenáři osobnost, která mohla mít nemalý vliv na vstup Jaroslava Marvana do Národního divadla […]. Že se tak nestalo, bylo věcí samotného Marvana.“ Podle Ackermanna je dnes pojmenovaná ulice vedoucí od náměstí do Újezda. Důležitost rodiny Ackermannů podtrhuje i rodinná hrobka, na níž je umístěna socha Josefa Myslbeka \"Padlý anděl\".\n\nPo roce 1918 se stávají poštovní instituce státním zřízením a nejsou již majetkem jednotlivce; místa poštmistrů i ostatních poštovních zaměstnanců obsazuje státní správa. Dům, v němž pošta fungovala, zůstal ve vlastnictví Ackermannových a poštovní instituce se tak po válce několikrát stěhovala do různých budov v Cerhovicích. Po druhé světové válce pošta odkoupila dům čp. 72, kde působí dodnes.\n\nPrvní zmínka o kostele v Cerhovicích pochází z roku 1367, ale je zřejmé, že kostel zde stával již dříve. Lze tak usuzovat na základě zprávy z roku 1329, kde je zmínka o kontrole na faře v Cerhovicích. Kostel zmíněný v roce 1367 byl ze dřeva a shořel. Dnešní kostel pochází z 15. století. Požárem byl kostel poškozený i v roce 1678 a 1728. Právě po roce 1728 došlo k barokizaci kostela z původního gotického slohu. Kostel byl vysvěcen roku 1825, kdy v něm působil Josef Vorel, který 11. května 1842 oddával ve zdickém kostele Karla Jaromíra Erbena. Roku 1871 proběhla řada stavebních úprav jak na stavbě kostela, tak farního úřadu, o dva roky později se opravy dočkaly i kostelní hodiny. Velká rekonstrukce kostela proběhla v roce 1948. Byla udělána nová omítka, proběhla obnova ciferníků kostelních hodin a výměna střechy. Kostel byl až do roku 2006 farní, ovšem od té doby je kostelem filiálním ve farnosti Žebrák.\n\nKostel je jednolodní obdélná stavba s mohutnou hranolovou věží při jižní straně lodi. Presbytář je polygonálně ukončen a opatřen opěráky a dvěma přístavky po stranách; je v něm dochována gotická křížová žebrová klenba. Na klenbě lodi je nástěnný obraz Krista v zástupu světců, jedná se o dílo Franze Ferdinanda Müllera z doby před r. 1735.\n\n„Hlavní oltář je pseudogotický […]. Menza je ze suchomastského mramoru, frontála je z hořického pískovce s vloženým tabernákulem ze zlaceného tombaku s dvoukřídlovými dvířky ozdobenými emailovými odznaky (atributy) svatých Evangelistů. […] Dvířka jsou dále ozdobena symboly Nejsvětější Svátosti a čtyřiceti drahokamy. Oltář má tři neukončené stupně ze suchomastského mramoru s parketovou vložkou. Kříž je ze zlaceného bronzu.“ Boční 4 oltáře jsou barokní a pochází z první poloviny 18. století. Boční jižní oltář „je ozdoben ornamentální výzdobou a obrazem Panny Marie od R. C. Kripnera s nástavcem vyplněným obrazem Nejsvětější Trojice, a sochou svatého Vojtěcha. Další boční oltář svatého Jana Nepomuckého pochází z doby kolem roku 1740. Je barokní, panelový se soudobým obrazem a reliéfní výplní nástavce. Obrazy sv. Martina a Kalvárie jsou z 19. století. Na severní straně lodi je oltář svatého Kříže z 2. čtvrti 18. století, barokní, umístěný nad menzou. Čtvrtý boční oltář je dřevěný, panelový se soudobým obrazem svatého Josefa a plastickou výplní nástavce.“ Barokního původu je taktéž cínová křtitelnice a dřevěná kazatelna. V kostele se nachází sádrová socha svatého Václava, která stála původně ve výklenku Mayerova pivovaru. Další socha znázorňuje svatou Terezičku s Jezulátkem. Okna jsou zdobena vitrážemi, které údajně pochází od stejného autora, který vytvořil čelní vitráž v pražské katedrále sv. Víta. Kostelní varhany pocházejí z roku 1912. V Monografii Hořovicka a Berounska III z roku 1928 se uvádí, že cerhovický kostel patří k jednomu z nejkrásněji vyzdobeným chrámům v Čechách.\n\nDůležitou součástí kostela jsou i zvony. Původně jich ve věži kostela bylo pět, ovšem v průběhu válek byly některé zabaveny a zrekvírovány. V průběhu první světové války byly odneseny dva staré zvony z hlavní věže a zvonky z malé věžičky. 8. dubna 1942 byly odneseny všechny zbylé zvony mimo památného zvonu svatého Martina. Po válce se do Cerhovic vrátil jen jeden a sice zvon svatého Jana Nepomuckého a svatého Václava. O zbylých třech zvonech žádné záznamy nejsou a jejich osud není znám. „Hlavní zvon – zvon svatého Martina byl vyroben v roce 1746. Váží 350 kg, v průměru má 84 cm […]. Druhým je zvon svatého Jana Nepomuckého a svatého Václava o průměru 66 cm. Ten váží 170 kg. V malé věžičce je zavěšen malý tzv. sanktusový zvon s obrázkem Panny Marie o průměru 28 cm.“ Dle skutečnosti, že v Cerhovicích stál kostel a fungovala v nich i fara, se dá usuzovat, že se zde učilo už kdysi. První nepřímý důkaz o škole v Cerhovicích pochází z matričních zápisů o narozených, kde je uváděna jakási Ludmila, jako vnučka zemřelého Martina Polického, který byl v Cerhovicích 30 let kantorem. První písemná zpráva o učiteli a působení na škole v Cerhovicích pochází z roku 1756. Byla nalezena na desce varhan v cerhovickém kostele. Při opravě varhan v 19. století se sice deska ztratila, ale nápis byl již předtím přenesen do cerhovické kroniky.\n\nPrvní kamenná škola o níž jsou záznamy, byla zřízena v blízkosti kostela v domě s čp. 61. První zmínka o tomto domě pochází z roku 1731, kdy se měl bourat. Byl však nakonec opravena a později začal sloužit jako škola. Jeho prostory však přestaly brzy vyhovovat a tak byla zřízena škola nová. Vystavěna byla v roce 1821 za městem u silnice na Žebrák. Dnes je přestavěná a slouží jako sokolovna. Vybudována byla jako dvoutřídní, ale vyučovalo se pouze v jedné třídě, jelikož obec neměla peníze na plat pro druhého učitele. Mnozí tak vyučovali soukromě, mzdou jim byla povětšinou strava. Později se začalo učit i ve druhé třídě. Dětí však přibývalo a roku 1863 byla přistavěna třetí třída a dvě světnice jako byt pro učitele. Další rozšíření se konalo roku 1875. V témže roce padl v zemské školní radě návrh na přístavbu páté třídy. Ke škole nic přistavováno nebylo, jako pátá třída byla pronajmuta místnost v domě s čp. 78. Roku 1888 byla navržena stavba nové školy, nicméně z finančních důvodů z ní sešlo. Debata o přístavbě se znovu otevřela roku 1896, avšak jednání se táhla dlouhá léta. Situace byla vyřešena výstavbou školy v Drozdově roku 1905. Okresní školní rada ovšem i tak shledala cerhovickou školu jako nedostačující a roku 1909 vyzvala Cerhovice postavit školu novou. Cerhovická školní rada se 14. července 1913 definitivně usnesla, že postaví novou školní budovu.\n\nCelý proces zbrzdila válka, a tak byl základní kámen položen až roku 1923. Do něj byla o rok později vložena pamětní listina sepsaná tehdejším ředitelem školy Ondřejem Votrubou. Listina je v kameni zazděna v měděné schránce. Na výstavbu školy byl vypsán konkurz, na jejímž základě byla stavba zadána architektu Františku Tomiškovi za cenu 700 000 korun. Stavba byla dokončena koncem roku 1924. 12. ledna 1925 byla zkolaudována. Fungovat začala 1. září 1925. Nová škola byla na svou dobu velmi moderní. 31. května 1926 byl před školou odhalen památník padlým v první světové válce. V období druhé světové války se v Cerhovicích opět učilo často v pronajatých soukromých místnostech, protože ve škole byli ubytováváni němečtí vojáci. Roku 1947 byly před školou vysazeny lípy vděku na památku manželů Šillingerových, kteří se stali oběťmi nacistického odboje. Pamětní deska informující, že lípy byly vysazeny z tohoto důvodu byla instalována až v roce 1945. „Po válce byla budova školy řádně vyčištěna a zmodernizována. Hned v poválečných letech bylo péčí národního výboru i zaměstnanců školy přebudováno celé osvětlení, zařízeno ústřední topení, na školní zahradě vyhloubena vlastní studna. I v dalších letech doznala škola značných změn. Byl proveden rozvod vody v celé školní budově, ve všech třídách položeny parkety a staré škamny nahrazeny novým pěkným nábytkem, tělocvična vybavena novým tělocvičným nářadím, kabinety obohaceny moderními učebními pomůckami a provedena celá řada různých úprav a vylepšení (splachovací záchody, zářivkové osvětlení apod.)“. V jubilejním roce 1975 proběhla výměna oken a rekonstrukce fasády. Poslední rekonstrukcí škola prošla v letech 2009–2010, kdy proběhla opět rekonstrukce fasády.\n\nStarý pivovar je nejstarší podnik v Cerhovicích. Vznikl již v roce 1516. Založen byl jako výsadní v době, kdy Cerhovice byly povýšeny na městečko. Pivovar vyhořel při velkém požáru roku 1678, ale jeho činnost to nezastavilo. „Roku 1705 potvrdil Josef I. výsady udělené městečku v dávné minulosti a s tím pochopitelně i právo vařit pivo. […] Pivovar byl právovárečný až do roku 1886, kdy jej koupil Čeněk Šillinger, který všechna tato práva od všech vykoupil […]. Šillingerovi museli být vesměs podnikaví lidé. V archivech [Hendrich] našel doklady o pachtech (pronájmech) hostinců – třeba 28. června 1887 vydražil Čeněk Šillinger pacht restaurace radnice […] a ještě v tom samém roce […] dostává koncesi na hostinec na Doubravce (dnešní hotel a restaurace Bouchalka). […] V posledním desetiletí 19. století rostla výroba piva a v každé roční kampani se ho uvařilo víc než 5 000 hl. Rekordní výstav byl v kampani 1896–1897, a to 5 760 hl. V roce 1890 ohlašuje na městský úřad Čeněk Šillinger, že ustanovil Františka Mayera za svého zplnomocníka.“ Hendrichovi však odporuje Monografie Hořovicka a Berounska. Jednak je v každé knize uváděn jiný rok odkoupení pivovaru Šillingerem a jednak z knihy J. Hendricha vychází najevo, že po dobu éry Šillingerů vedli pivovar Šillingerové dva, oba Čeňkové. Zde ovšem opět oponuje Monografie Hořovicka a Berounska, kde je psáno, že „Roku 1876 přešel [pivovar] do vlastnictví Čeňka Šillingra, v jehož rodě se udržel, a je zajímavé, že nynější majitel je třetí z tohoto rodu a třetí Čeněk.“\n\nRoku 1898 vznikl na druhé straně Cerhovic nový Mayerův pivovar a následoval tak útlum výroby. Od počátku 20. století do války se roční výstav pohyboval okolo 1 500 – 2 000 hl. Po válce prošel pivovar zejména technologickou rekonstrukcí a produkce piva opět vzrostla; ročně se uvařilo okolo 4 000 hl piva. Vařilo se světlé pivo „ale“ s nízkým obsahem alkoholu, pro stáčení do láhví se však vyrábělo i dvacetistupňové. Další druh piva vařený v Šillingerově pivovaru bylo tzv. zdravotní černé pivo Dobroděj. V roce 1917 Čeněk Šillinger umírá a pivovar přebírá jeho syn Čeněk Šillinger ml. V Monografii Berounska a Hořovicka z roku 1928 se uvádí, že pivovar ročně vystavuje 4000 – 5000 hl piva a zaměstnává 6 – 7 lidí. Ve třicátých letech minulého století v době krize byl roční výstav cca 1 500 hl. Pivo bylo v té době dodáváno do sedmi hospod v Cerhovicích a okolí. Roku 1942 byl provoz pivovaru ukončen výměrem tehdejšího protektorátního ministerstva hospodářství. Tento výměr byl důsledkem odbojové činnosti Čeňka Šillingera, který byl zanedlouho poté zastřelen příslušníky gestapa (více vizte kapitolu Čeněk Šillinger v odbojové činnosti). Část objektu pivovaru od té doby chátrá, část tvoří obývaný obytný dům a v části pivovaru funguje firma Kovodružstvo.\n\nMayerův pivovar byl založen roku 1898, kdy se započalo s jeho stavbou. Provoz byl zahájen v březnu roku 1900; první pivo bylo uvařeno 19. března. Pivovar byl založen Františkem Mayerem, který předtím působil jako sládek v Šillingerově pivovaru a zároveň v té době působil jako cerhovický starosta. František Mayer měl s pivovarnictvím zkušenosti i z Německa, kde dříve vedl několik tamních pivovarů. Roku 1902 si Mayer pronajal hospodu v Mýtě, kam svoje pivo dovážel. Mayerův pivovar měl veliké výnosy piva; hned v první výrobní kampani se uvařilo 6 053 hl piva, což bylo trojnásobně víc, než v konkurenčním Šillingerově pivovaru. Roku 1907 František Mayer umírá a na pivovar je vypsán konkurz. Pivovar připadl bratrům Karlovi a Ladislavovi Štěpánkovým, kteří však později prodali podíl Josefu Mayerovi, bratrovi Františka. Mayer se v roce 1913 osamostatnil úplně. V této předválečné době bylo dosaženo rekordního výstavu 7 134 hl piva. Stejně jako v Šillingerově pivovaru došlo i zde během války k prudkému poklesu výroby, růst pivovar zaznamenává až v roce 1924, o pět let později se výše produkce skoro vyrovnává produkci předválečné. Od roku 1927 pivovar vedl syn Josefa Mayera Jaroslav Mayer.\n\nPivovar poté prošel rekonstrukcí, součástí pivovaru byla i chladírna, sladovna a bednárna. Stroje byly poháněny moderními transmisními rozvody. Led se získával z vybudovaného pivovarského rybníku. Slad byl nakupován, a to zejména v Hořovicích, Žebráku a Točníku. Pivo, které se zde vařilo, byl obyčejný desetistupňový světlý ležák. Pivo se dodávalo do dvou hospod v Cerhovicích, dále pak do Drozdova, Třenice, Líšné a Zaječova. Zájem o něj byl však i v Berouně, Kublově nebo ve Strašicích, v Monografii Hořovicka a Berounska II z roku 1928 je psáno, že se pivo dováží i do hospod v těchto obcích. Tou dobou měl pivovar 14 zaměstnanců.\n\nPokles výroby opět přišel na počátku čtyřicátých let a roku 1943 byl provoz pivovaru úplně zastaven. Objekt pivovaru byl v době totality využíván pro potřeby JZD. Dnes v něm sídlí truhlářská firma.\n\nV Cerhovicích krátce existovaly i lázně. Hotel Železité lázně byl postaven v druhé polovině 19. století. Údajně byl velmi pěkně zařízený a hojně navštěvovaný. Stál nedaleko Mayerova pivovaru v Plzeňské ulici. Otomar Dvořák ve své knize popisuje, že kdybychom v době existence lázní šli po hlavní silnici směrem od Plzně, „po pravé straně cesty byla jakási travnatá náves s klenutými vjezdy do selských statků, vlevo pak ozdobný železný plot na vysoké podezdívce, oddělující lázeňský park. Hlavní vchod do areálu byl směrem od náměstí; tady stál patrový hotel v pseudobarokním stylu s mansardovou střechou. Do dřevěných lázeňských pavilonů byla přiváděna silně železitá voda z pramenů pod Třenickou horou, […] [která] byla svou účinností přirovnávána k františkolázeňské“. Lázně byly koupelového typu a hosté si zde léčili např. slabost, únavu, chudokrevnost nebo některé kožní a ženské problémy. „V nevelkém, avšak velmi pěkně zařízeném lázeňském parku se klikatily pískem vysypané cestičky mezi cizokrajnými stromy, keři a květinovými záhony s vodotrysky a odpočinkovými lavičkami, v dřevěném kulatém pavilonku vyhrávala promenádní hudba“.\n\nLázeňská éra však v Cerhovicích netrvala dlouho, na přelomu století se začala rychle projevovat finanční krize majitelů, kteří se velmi rychle střídali a lázně ukončily svou činnost s příchodem první světové války. Hotel fungoval dál. Vlastnil ho Josef Gruber a ve dvacátých letech ho koupil Čeněk Šillinger. Hotel měl funkci restaurace a tančírny. S nástupem komunismu hotel přestal fungovat a v bývalém lázeňském parku byl zřízen výběh pro prasata. Budova hotelu byla v osmdesátých letech minulého století zbourána. Dnes je území, kde hotel kdysi stál, zastavěno novými obytnými domy.\n\n„V Cerhovicích nebyl nikdy žádný větší průmysl. Podmínky pro jeho vznik byly prakticky ukončeny v době, kdy byla postavena západní dráha. Naděje na hospodářský rozvoj našeho městečka spojována s vybudováním dráhy byla zlikvidována tím, že byla železnice odkloněna od naší obce směrem na Hořovice.“ V Cerhovicích však byla celá řada schopných a pracovitých lidí. Rozvoj řemesel a živností navíc podněcovala jejich poloha a četná královská privilegia. V Cerhovicích odedávna žili společně zemědělci i řemeslníci. Přestože žádný velký zemědělský statek v obci nikdy nebyl, žilo zde několik sedláků s velkou výměrou pozemků. Řemesel je v Cerhovicích zaznamenáno mnoho: hrnčíři, pekaři, kováři (těch zde bylo obzvlášť hodně), krejčí, ševci, zedníci, tesaři, cihláři, truhláři i jiní. Řemeslníci se sdružovali v cechy, ty ovšem byly v 19. století zrušeny a nahradil je živnostenský spolek.\n\nCerhovice měly od roku 1516 privilegium od Vladislava II. Jagellonského ke konání trhu každé úterý. K němu byl povolen jeden výroční trh první čtvrtek v postě a dalších 8 dní. Od roku 1793 se konaly výroční trhy tři, od roku 1818 čtyři a od roku 1903 jich bylo ročně dokonce šest. Na trzích se vždy sešly tisíce lidí z okolí. Podle dostupných pramenů se trhy konaly ještě za první republiky.\n\nV 19. století bylo na Podbrdsku hojně rozšířené cvočkařství a nejinak tomu bylo i v Cerhovicích. Rozšířené bylo též velmi kovářství; kováři železo na cvočky zpracovávali. Vše se vyrábělo podomácku a ani jedno z řemesel nebylo moc výnosné, na práci cvočkářů i kovářů bohatli především překupníci. Docházelo proto i k četným vzpourám, nejznámější proběhla roku 1866 v nedalekých Hostomicích. Později o ní psal i Jan Neruda. Výroba cvočků postupně upadala s příchodem továren a velkých podniků v okolí, až zanikla úplně.\n\nVelké podniky v Cerhovicích nebyly, avšak prosperoval zde jeden, později dva pivovary a malých živnostenských dílen a živností v městečku bylo hodně. Většina podniků dnes již nefunguje, zejména z důvodu znárodňování při nástupu komunismu nebo z důvodu vzniku továren, jimž nebyli řemeslníci schopni konkurovat. Pravděpodobně jediné pozůstatky řemesel a živností z minulosti jsou zahradnictví a Motorest.\n\nMatouškova provazárna byl významný cerhovický podnik. Jeho počátek se datuje do roku 1892, kdy bylo 29. října Janu Matouškovi vydáno povolení pro provoz provaznické živnosti. Tu provozoval v domě s čp. 45. V desátých letech následujícího století převzal provaznictví jeho syn Stanislav Matoušek. „Roku 1919 závod rozšířen a zdokonalen zavedením speciálních strojů k samočinnému předení a šňůrování vlastní konstrukce. Do r. 1926 byly hlavním výrobkem provaznické potřeby pro hospodářství, jako prostraňky, opratě, vazáky, provázková povřísla, šňůry na prádlo atd.“\nV této době firma zaměstnávala asi 22 dělníků. Jugoslávské konopí si firma nechala dovážet přímo z Jugoslávie, italské konopí odebírala od firmy působící v Praze, která nakupovala konopí z Itálie, a od mnichovské firmy, která vlastnila v Itálii vlastní plantáže a čistírny pro pěstování konopí. Jutová příze byla odebírána ze závodů v severovýchodních Čechách. Matouškovo provaznictví velmi dobře prosperovalo až do nástupu komunismu, který slavnou historii firmy velmi rychle ukončil; 26. února 1948 byla znárodněna. Národním správcem byl ustanoven Josef Švarc, o několik dní později ho vystřídal Josef Hroch a v továrně byla ustavena firma Juta.\n\nHračkárna Pospíšil byla založena v roce 1912. Vyráběly se zde soukenné panenky, koníci, medvídci, sloni a jiné hračky. Pospíšilovy hračky byly velmi oblíbené nejen u nás, ale i v zahraničí. Podnik zaměstnával asi 40 dělnic z Cerhovic a okolí. Kde se v Cerhovicích výrobna nacházela se neví. Okolo roku 1929 se podnik přestěhoval do Rokycan.\n\nV Cerhovicích fungoval i závod na výrobu polévkového koření, a to pod značkou Delfi. Provozoval jej pan Evžen Zpěvák v domě čp. 158. Sem se patrně přesídlil, protože existují záznamy, že koření původně vyráběl v čp. 40. Zpěvák měl zkušenosti s touto výrobou z podniků v Praze a Vídni. Odběrateli jeho zboží byly potravinářské obchody a restaurace. Hlavní odbytiště měl Zpěvák v Praze, Plzni a Karlových Varech. Firma zanikla roku 1949, již pod vedením syna Vladimíra v roce 1949 sloučením s firmou EME, pražskou továrnou vyrábějící pokrmové přísady.\n\nKovářství má v Cerhovicích dlouhou tradici. Řemeslo se dědilo z otce na syna. Přibližně od začátku 19. století se mnoho zdejších kovářů začalo věnovat cvočkařství, a to nejen zde, ale na celém Podbrdsku. Hořovické panství poté i dalo zřídit tzv. Scheidewerk v komárovských železárnách, kde se připravovalo řezané železo pro okolní malovýrobce. Přibližně v roce 1880 začalo cvočkařství upadat a mnoho kovářů se odstěhovalo jinam za prací. Někteří kováři přešli k tzv. cihličkářství; kovali železné žehličky, které se kovaly na plotně. Tato práce však neměla dlouhého trvání, jelikož zanedlouho v Hořovicích vznikla továrna na žehličky, jíž místní kováři nebyli schopni konkurovat.\n\nV čp. 98 byl schválen roku 1890 provoz kovárny panu Václavu Blahovcovi. Ten zde působil po dobu deseti let a poté dům prodal panu Svobodovi, který byl taktéž kovář. Hned vedle v čp. 109 působil Josef Hošek a později p. Beneš. Beneš a Svoboda jsou v Cerhovicích vedeni ještě v roce 1938. Někdy okolo roku 1880 fungovala kovárna i v čp. 151, což je dům hned vedle domů již zmíněných. Stály zde tři kovárny vedle sebe a čtvrtá fungovala naproti těmto třem; v té podnikal kovář Čapek. Další kovárna fungovala v čp. 130, kde působil Josef Novák přezdívaný Kalvas. Před tímto domem údajně stávala hrušeň, k níž prý byli přivazováni koně ke kování. Další kovárny fungovaly v čp. 44 a 148. Činnost kovářskou provozoval po neurčitou dobu od roku 1947 i Josef Holman. Kovárny pánů Svobody a Beneše už tou dobou nefungovaly.\n\nV Cerhovicích bylo řemeslníků opravdu hodně, jedním z častých řemesel bylo pekařství. Existuje zmínka z roku 1870 o pekaři Josefu Hermanovi. V roce 1872 si podal žádost o povolení k výstavbě pece Jan Kučera z čp. 110. Povolení získal a pekl ještě v roce 1885. Další záznamy o něm však neexistují. Další zmínky o pekařích jsou z roku 1872 v souvislosti s Josefem Mottlem z čp. 146 a z roku 1877 v souvislosti s Matějem Zemanem v čp. 6. V době první republiky fungovaly v Cerhovicích pekárny dvě. V čp. 9 ji provozoval pan Václav Procházka. V tomto domě se peklo od roku 1893, kdy zde s pekařským řemeslem započal Antonín Šlambora, rok po něm Petr Rubeš. Po Procházkovi ji později převzal p. Záhrobský a pekárnu provozoval až do roku 1952. Druhá pekárna fungovala v čp. 65 a patřila p. Krumphanzlovi. Pekárna fungovala až do roku 1951. V Cerhovicích pracovala také řada truhlářů. Nejvýznamnější truhlárny fungovaly v čp. 17 a 30. V čp. 11 provozoval Václav Hošek zámečnictví. Prováděl však i opravy strojních zařízení, jízdních kol, motorových vozidel, šicích strojů a mnoha dalších zařízení. Od 5. ledna 1930 také provozoval benzínovou stanici.\n\nV Cerhovicích fungovala i dvě pilníkářství, řemesla dnes již neexistující. Starší pilníkářství bylo založeno roku 1871 a provozoval jej Karel Slavík. Pan Slavík postupně měl až pět zaměstnanců a nejednoho člověka pilníkářství vyučil. Z dochovaných dokumentů lze usuzovat, že pilníkářství bylo docela výnosné řemeslo. Pan Slavík však neprovozoval jen pilníkářství, ale v domě čp. 171 měl agregát na výrobu elektřiny. Šlo o stejnosměrnou síť a jejím prostřednictvím po roce 1900 osvětloval Cerhovice. Poté začal instalovat i žárovky do domů a Cerhovice tak byly první obcí ve svém regionu, kde fungovalo elektrické osvětlení. Od roku 1922 provoz zajišťoval Západočeský elektrárenský svaz. Druhé pilníkářství fungovalo v čp. 60 a provozoval jej Josef Žihla.\n\nDále v městečku provozoval Ludvík Sládek obuvnictví, další zaznamenaní obuvníci jsou např. Jan Čejka, Jan Pánek, Vojtěch Tejček a další. Nejstarší dochovaný záznam o obuvnické činnosti pochází z roku 1869. Karel Kára provozoval sedlářství. Obec měla i zvěrolékaře Václava Vozáka. Jeho potomci se veterině věnují dodnes, ovšem přesunuli se do Zbiroha. V Cerhovicích fungovalo i zahradnictví, které provozoval Antonín Suttr, který se řemeslu vyučil na zámku v Průhonicích. V dobách komunismu zahradnictví provozovalo JZD, po revoluci bylo Suttrovým navráceno a funguje dodnes. Josef Kymlička provozoval bednářství, ve Třenici je po něm pojmenovaná ulice. Kominictví provozovala Františka Škrdlantová. V roce 1869 provozoval Václav Kučera jirchářství. V městečku existovalo i kloboučnictví, košíkářství, cihlářství, hrnčířství a možná i další provozovny.\n\nObchodů fungovalo v Cerhovicích v průběhu historie také mnoho. Ze sledovaného období asi nejznámější obchod provozoval pan Karásek, u nějž se dalo sehnat všechno, jelikož co neměl, to ochotně objednal. Konkurentem mu byl František Záhrobský, který provozoval totéž. V Cerhovicích existovala také prodejna bot Baťa, fungoval zde obchod s textiliemi, 2 řeznictví, byla zde mlékárna, vyhlášená drogerie vedená Vladimírem Remešem, galanterie, několik hokynářství a koloniálů, cukrárna, několik krupařství, obchod s peřím, obchod s porcelánem a další obchody. O existenci některých z nich se ví jen ze starých pohlednic, avšak už není dohledatelné, s čím obchodovaly.\n\nBěhem sledovaného období existovalo v Cerhovicích asi 7 hospod. Největší z nich byla hospoda U Záhrobských v domě čp. 25. Jmen měla hospoda několik. Jako jediná se dochovala dodnes; jde o dnešní Motorest. Další hospoda stála na místě, kde dnes stojí budova Jednoty resp. Coopu. V radničním domě fungovala restaurace, jedním z nájemců byl i František Mayer. Nejhonosnější restaurace byla v hotelu Železité lázně.\n\nPrvní pokus o ustanovení hasičského sboru v obci se konal roku 1872 v rámci snah o založení hasičsko-sokolské jednoty. Ta si koupila novou stříkačku „čtyřku“. Jednak stará již nestačila, a jednak bylo třeba zakrýt vlastenecké cíle tohoto spolku před rakouskou vládou. Činnost této organizace byla po třech letech ukončena. Hasičský sbor jako takový byl založen roku 1886 na základě schůze svolané tehdejším starostou Karlem Ackermannem, který také průběh celé schůze řídil. Na schůzi se sešlo 31 občanů a všichni se stali prvními členy právě založeného sboru dobrovolných hasičů v Cerhovicích. Členy sboru byli nejen cerhovičtí občané, ale i drozdovští a třeničtí. První zásah sboru se konal 16. prosince v Újezdě na návsi u obuvníka Jana Hrdličky. Zásah byl úspěšný. Sbor byl poté oceněn patnácti zlatými. První českou vzájemnou pojišťovací společností v Praze. Příjem hasičům plynul i z různých darů a členských příspěvků. Zakládající člen platil 5 zlatých ročně a přispívající člen 1 zlatý a 20 krejcarů. Další finance získával sbor prostřednictvím pořádaných zábav. První se konala 16. ledna 1887 v sále radnice. Čistý výnos této akce byl 35 zlatých a 90 krejcarů.\n\nPočet členů se neustále zvyšoval a během roku se sbor stal členem Ústřední zemské hasičské jednoty v Praze a současně se přihlásil za člena Hasičské župy Podbrdské. V tomto roce sbor zasahoval asi u sedmi požárů a to v Chlustině, Siré, v Točníku, ve dvoře Sokolovice u Komárova, v Záluží a v Cerhovicích na Dražkách. Majetek sboru se také zvětšoval, takže mu v roce 1889 byla na vlastní žádost přidělena kůlna za radnicí, která dříve sloužila jako zbrojnice. Do té doby měl sbor místnost pod kostelem, která však právě začínala být pro potřeby sboru malá. 16.2. 1892 zemský výbor povolil pro Cerhovice dotaci ve výši 110 zlatých na zakoupení nové stříkačky. Novou stříkačku však sbor získal až 17. března 1895, a to v ceně 785 zlatých od firmy R. A. Smekal z pražského Smíchova. Současně se stříkačkou bylo zakoupeno i 20 metrů hadic. Postupem let se sbor začal dožadovat vlastní zbrojnice. Té se dočkal v roce 1908, kdy byly získány prostředky ke stavbě. Zbrojnice se vystavila na místě vyhořelých masných krámů vedle podloubí na náměstí. Slavnostní otevření proběhlo 27. října 1908. Léta plynula, sbor úspěšně fungoval, mimo hašení požárů pořádal oslavy kulatých výročí i jiné zábavy. V roce 1933 si pořídil novou motorovou stříkačku za 33 000 Kč, čímž odpadla dřina s ručním čerpáním vody. V roce 1951 komunistické Ministerstvo vnitra rozpustilo organizaci Sbor dobrovolných hasičů a ustavilo novou organizaci zvanou Sbor protipožární ochrany, sbor se přejmenoval na Místní jednotu Československého svazu požární ochrany. Roku 1959 byla požární zbrojnice přestavěna a slavnostně znovuotevřena. V těchto místech bez velkých změn stojí dodnes.\n\nV Cerhovicích se divadlo pravděpodobně hrálo již od poloviny 70. let 19. století, ale až dokument z 21. února 1889 tuto činnost potvrzuje ustavením divadelní komise. Na počátku 20. století vznikl divadelní soubor J. K. Tyl, roku 1921 vznikl další divadelní spolek zvaný Dramatický spolek. Ten hrál v hotelu Železité lázně a zaměřoval se především na zpěvohry a operety. Spolek hrál až do druhé světové války, kdy se v hotelu zřítil strop. Každý spolek ročně sehrál až 20 her a k tomu mnoho dalších kabaretních večerů. V době první republiky v Cerhovicích hrál občas i dramatický odbor Sdružení katolické mládeže. Zvláštním odvětvím bylo loutkové divadlo, které v Cerhovicích provozoval po první světové válce učitel Jaroslav Mráz, který společně s učitelským sborem hrál představení pro děti; nejdříve ve školní kreslírně a později v tělocvičně. V době okupace byla činnost pozastavena, po válce znovu obnovena, v roce 1953 přestěhována do mateřské školy a postupně zanikla. Roku 1945 došlo ke sloučení souborů J. K. Tyl a DJT. Sdružení katolické mládeže po válce obnoveno nebylo. Později se divadlu občasně věnoval třeba i místní hasičský sbor, dramatický odbor Sokola a Český svaz mládeže.\n\nPrvopočátkem sokolské činnosti v Cerhovicích byla Hasičsko-sokolská jednota vzniknuvší v roce 1872, která se ovšem po třech letech své existence rozpadla. Sokol jako takový byl v Cerhovicích založen roku 1906. Pravděpodobně v roce 1906 se v obci konal Župní slet sokolský. Sokol měl značný počet cvičenců a začala se naskýtat otázka, zda by se nevyplatilo postavit sokolovnu. Problém byl nakonec vyřešen v roce 1926 koupí a přestavbou budovy staré školy. Jako sokolovna byla slavnostně otevřena roku 1927. V období první republiky se sokol věnoval především sportovním činnostem. Na vzestupu byl tehdy fotbal a 27. listopadu 1929 byl založen fotbalový klub Union Cerhovice fungující dodnes. Roku 1932 bylo vystavěno u nové školy fotbalové hřiště, které se taktéž používá dodnes. Rok po ukončení války vznikl v Cerhovicích hokejový klub, taktéž pod záštitou sokola a taktéž dodnes fungující. První hokejovou plochou se stal pivovarský rybník u Šillingerova pivovaru, v roce 1960 bylo vybudováno za sokolovnou hokejové hřiště.\n\nUstavena byla roku 1890. Po založení měla 23 členů s členskými příspěvky 20 krejcarů na rok, z nichž byly nakupovány nové knihy. „Úvodní ustanovení bylo, že „se každému půjčí najednou nejvýše 2 knihy a to jen vázané. Člen ručí za hrubší porušení knihy a zvláště nemá práva v knize poznámky činiti. Kniha se může podržeti nejdéle do 14 dní. Prvním knihovníkem byl Špírek, člen výboru čtenářské besedy. Půjčovalo se na radnici.“ Na konci roku 1890 knihovna vlastnila 110 knih a 9 svazků vázaných časopisů. Průměrně přibývalo 90 knih ročně, v roce 1900 jich měla knihovna 889 a předplácelo se 9 časopisů. Další rozvoj knihovny již nebyl tak prudký. Počet členů sice stoupal až do první světové války, ale během válečných let o četbu nebyl zájem. V době meziválečné byla knihovna obnovena, a to v místnosti propůjčené hasičským sborem. Další útlum přinesla další válka, kdy byla většina knih zabavena a o zbylé neměl nikdo zájem. Knihovna byla zřízena na radnici, kde funguje dodnes. V roce 1975 knihovní fond čítal 2767 svazků a místní knihovna měla 102 členů.\n\n\nČeněk Šillinger byl v práci již několikrát zmiňován, tato pasáž se bude zabývat posledními léty jeho života a jeho odbojovou činností. Skutečnost vzniku protektorátu Čechy a Morava nesl Šillinger velmi těžce. Jelikož za první světové války působil jako voják a nadporučík československé legie ve Francii, našel si cestu, jak se zapojit do protiněmecké činnosti. Podařilo se mu spojit se jedním z řídících pracovníků ÚVODu s doktorem Holým. Šillinger se rychle vypracoval na post vedoucího I. skupiny odbojové organizace Obrana národa v úseku Komárov – Cerhovice – Zbiroh – Cerhovice. Údajně někdy v roce 1940 byla k Šillingerovi do pivovaru dopravena vysílací stanice. O jejím původu kolují dohady, ale pravděpodobně pocházela od radiotelegrafisty Františka Peltána. Ten začal v Cerhovicích působit na jaře roku 1942 pod krycím jménem Zeman. Čeněk Šillinger měl samozřejmě vazby na Londýn, což se v červnu 1942 provalilo gestapu.\n\nDne 30. června 1942 byly Cerhovice obklíčeny německými vojáky a ve višňovce za školou byla přistavena děla namířená na Cerhovice. Samotná akce příslušníků gestapa u pivovaru proběhla večer téhož dne. Následující líčení událostí je založeno na neověřeném souhrnu informací. Údajně byl v tento den Čeněk Šillinger z úředních důvodů v Praze a do Cerhovic se vracel vlakem. Po cestě se k němu dostala informace, že je vysoká pravděpodobnost, že se doma střetne s příslušníky gestapa. Proto jel vlakem až do Zbiroha, kde ho čekal Peltán/Zeman, který přijel na kole a vzal druhé i pro Šillingera. Odjeli spolu domů, kde začali pálit nějaké dokumenty. Zanedlouho Šillinger za okny zpozoroval několik příslušníků gestapa pokoušejících se dostat k němu domů. Strhla se přestřelka mezi Šillingerem a Němci, Šillinger jich několik postřelil a pravděpodobně jednoho i zastřelil. Šillinger se poté s Peltánem dali na útěk do pole směrem k Drozdovu. Do všeho se vložil Šillingerův bernardýn uvázaný u boudy. Němci ho pustili a ten se vydal po stopě svého pána. Němci začali pálit do pole a zanedlouho Šillingera postřelili. Ten poraněný lehl do pole a slyšel, jak se k němu jeho pronásledovatelé blíží. Radši než padnout do spárů gestapa spáchal Šillinger sebevraždu tím, že se střelil do hlavy. Šillingerova manželka Bohdana byla ještě téhož dne zatčena a o tři dny později zastřelena v Praze v pankrácké věznici. Několik následujících dnů se v Cerhovicích neslo ve znamení strachu, jestli městečko neskončí stejně jako ve velmi blízké minulosti skončily Lidice nebo Ležáky. Kdo tehdy Čeňka Šillingera udal se dodnes neví. V úvahu připadal například cerhovický občan Červenka, o němž se všeobecně vědělo, že udává lidi Němcům. Jako další připadal v úvahu jakýsi Josef Švejda z Kadaně. Ten roku 1946 žádal o potvrzení státní, národní i politické spolehlivosti. Orgány mu však toto potvrzení odepřely s odkazem na udání Šillingera. Toto tvrzení však nelze ověřit. Další podezřelí jsou Šillingerovi příbuzní, ba dokonce i jeden člen ÚVODu. Kdo však Šillingera doopravdy udal se už asi nikdy zjistit nepodaří.\n\nFotbalový klub Union Cerhovice byl založen 27. listopadu 1929 v hostinci Na Růžku. Červenobílé dresy (košile) pro hráče ušila Věra Špottová. Pro hraní fotbalu byl ovšem potřeba pozemek, kde by se tato činnost dala provozovat. Prvním místem byl plac u hotelu Bouchalka. Dalším pak místo zvané \"U lavičky\". Regulérního fotbalového hřiště se Union dočkal v roce 1932. Hřiště je dodnes na témže místě. Mimo fotbalového klubu sloužilo i pro školní mládež a jiné sportovní aktivity. Slavnostní projev při otvírání hřiště pronesl Vojtěch Špott (jeden ze zakladatelů Unionu) a čestný výkop provedl továrník Josef Červenka.\n\nV letech 1938 – 1941 si kluby domlouvaly pouze přátelské zápasy, soutěž se nehrála. V roce 1941 byl zvolen nový výbor klubu, jeho mecenášem byl tehdy Stanislav Matoušek. Od r. 1941 hrál Union IV.A třídu, za zápasy se jezdilo např. do Strašic, Olešné, Siré, Podmokel, Zaječova, Terešova atd. Další výbor byl zvolen r. 1944. Stanislav Matoušek byl jmenován čestným předsedou klubu.\n\nNa období ve válce a těsně po ní vzpomíná jeden z hráčů, Miloslav Bulín, takto: \"Hráči neměli ani dresy ani kopačky, a hrát fotbal chtěli. Pan Kučera měl v Praze, kde pracoval, známosti a povedlo se mu sehnat staré kopačky, protože nové v té době sehnat nešlo. Některé byly o dvě i tři čísla větší, ale vycpali jsme si špičky novinami a už se hrálo. Dresy jsme měli nové, bílé a upletl je pan Karásek v Pětidomí z příze, kterou na tento účel věnoval továrník pan Stanislav Matoušek. Po roce 1946, po provedené reorganizaci území, hrálo naše mužstvo soutěž na Příbramsku. To už bylo na dojíždění na kolech daleko, tak nás vozil na zápasy pan Tuček z cihelny ve Zbiroze na svém náklaďáku. Později jsme jezdili autobusem z Komárova.\n\nV letech 1951 – 1953 se upravovala plocha hřiště, byl vyrovnán povrch a položen nový trávník. V letech 1953-1960 hrálo mužstvo nejnižší soutěž na okrese. Byla to léta, kdy se u nás kopané nedařilo, přesto že hráčská základna byla veliká. Největšího úspěchu dosáhlo družstvo dorostenců,když v letech 1957-1958 postoupilo do krajského přeboru. V roce 1967 postoupila A mužstvo do III.třídy. V následujícím roce bylo mužstvo doplněno hráči z dorostu a podařilo se jim postoupit do okresního přeboru. V sezoně 1969-1970 postoupilo mužstvo o další soutěž a to do I.B třídy krajského přeboru. To byla také nejvyšší soutěž kterou kdy naše první mužstvo hrálo. V I.B třídě jsme sehráli ještě sezonu 1970-1971 a potom sestoupili zpět do okresního přeboru.\n\nV současnosti má Union A-tým a B-tým, mladší žáky, mladší přípravku a starší přípravku. A tým v současnosti (tj. sezona 2017/2018) hraje I.A třídu Středočeského kraje.\n\nHokejový klub v Cerhovicích vznikl roku 1946. Nejdřív se hrály jen přátelské zápasy třeba proti Třenici nebo Drozdovu, o rok později ale výbor sokola uvolnil prostředky pro nákup hokejové výzbroje. Hrací plocha byla vybudována na rybníku u Šillingerova pivovaru. Záznamy o založení oddílu bohužel chybí, stejně tak o budování kluziště za sokolovnou, to probíhalo v letech 1953 – 1956. Zápisy o klubu pocházejí až z roku 1969.\n\nV současnosti (tj. sezona 2017/2018) cerhovický hokejový tým nefunguje. Hrál až do té předchozí Středočeský meziokresní přebor, nicméně poměrně neúspěšně, tým se umisťoval zpravidla na předposledním místě. Domácím stadionem byl zimní stadion v Hořovicích.\n\nO házené zřejmě neexistují žádné písemné dokumenty a hráči dnes již nežijí. O házené v Cerhovicích se tedy ví jen to, že se zde hrála a to od první republiky přes první světovou válku až zhruba do roku 1955. Pak tato činnost upadla pro nedostatek zájmu.\n\nMístu, kde se sloup nachází, se říká U Štátuje, \"(z latin. status - pomník, socha)\". Úplně s jistotou se neví, zda jde o morový sloup, ale je to asi nejvíce podporovaná z teorií, ve kterých se o vzniku sloupu mluví. Mor byl přivlečen z Prahy. Do Cerhovic ho přenesl pravděpodobně primas pražských Židů Saschl a jeho doprovod na nocování. Mor se rozšířil a postupně na něj začali někteří cerhovičtí obyvatelé umírat. Pohřbíváni byli za město, ale neví se s jistotou kam. Právě jedna z teorií naznačuje, že by to mohlo být u tohoto objektu, který by mohl být morovým sloupem. Další možnost, kde by se pak mohli mrtví z této epidemie nacházet, je u dnešní hasičské nádrže pod lípou, pod níž je křížek.\n\nDalší teorií o funkci tohoto sloupu pak je, že jde jen o obyčejný patník bývalé císařské silnice. Stejně tak může jít o boží muka pro středověké poutníky, aby právě zde očistili své tělo od hříchů. Jaká však byla opravdová funkce tohoto sloupu, to se už asi zjistit nikdy nepodaří.\n\nDopravní síť\nVeřejná doprava 2011\n\n\n"}
{"id": "120118", "url": "https://cs.wikipedia.org/wiki?curid=120118", "title": "Bystřany", "text": "Bystřany\n\nObec Bystřany (dříve Horušany, ) se nachází v okrese Teplice v Ústeckém kraji, 2 km jihovýchodně od Teplic při Sviním potoku na úpatí hory Doubravky. Žije v ní obyvatel.\n\nO nevelké vesničce \"Horušany\", nyní Bystřany, se lze dočíst už roku 1238. První písemná zmínka o Bystřanech pochází ale až z počátku 16. století.\n\nRozvoj obce započal ve 2. polovině 19. století, v důsledku rozmachu průmyslové výroby. Karel Grohmann zde založil filiálku své cvikovské barvírny na tureckou červeň v roce 1864. V roce 1905 zde byla postavena přádelna bavlny. Tato vysoce hodnocená secesní továrna byla zbořena vlastníkem, firmou ILF, v roce 2014. Dále zde byla ještě cihelna, mlýn a výroba oceli.\n\n\nObec je přeťata vedví silnicí I/8. Je zde zastávka regionální trati Lovosice – Teplice. Častější je ovšem spojení autobusy teplické MHD.\n\n\n"}
{"id": "120119", "url": "https://cs.wikipedia.org/wiki?curid=120119", "title": "Bělá nad Svitavou", "text": "Bělá nad Svitavou\n\nObec Bělá nad Svitavou, dříve Německá Bělá (německy \"Deutsch Bielau\", \"Bielau\", či \"Deutsche Biela\"), se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1502.\n\nObec se člení na 2 základní sídelní jednotky: Bělá nad Svitavou a Nová Amerika.\n\n\n\n"}
{"id": "120120", "url": "https://cs.wikipedia.org/wiki?curid=120120", "title": "Boreč (okres Mladá Boleslav)", "text": "Boreč (okres Mladá Boleslav)\n\nObec Boreč se nachází v okrese Mladá Boleslav, kraj Středočeský. Rozkládá se asi třináct kilometrů západně od Mladé Boleslavi. Žije zde obyvatel. Dělí se na dvě části: Boreč a Žebice.\n\nPrvní písemná zmínka o obci pochází z roku 1384.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Boreč s 330obyvateli v roce 1932 byly evidovány tyto živnosti a obchody: cihelna, 2 hostince, kolář, kovář, krejčí, 3 obuvníci, 3 rolníci, řezník, obchod se smíšeným zbožím, trafika, velkostatek.\n\nV letech 2010–2014 byl starostou Josef Hrubý, od roku 2010 funkci vykonává Ladislav Pakosta.\n\nSilniční doprava\n\nObcí prochází silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční dopravna Skalsko ve vzdálenosti 3,5 km ležící na trati 076 z Mělníka do Mladé Boleslavi\n\nAutobusová doprava\n\nV obci měly v pracovních dnech května 2011 zastávky příměstské autobusové linky Mšeno-Mladá Boleslav \"(4 spoje tam i zpět)\" , Mladá Boleslav-Bezno-Katusice \"(2 spoje tam, 1 spoj zpět)\" a Bělá pod Bezdězem-Bezno-Praha \"(1 spoj tam i zpět)\" \n\n\n"}
{"id": "120121", "url": "https://cs.wikipedia.org/wiki?curid=120121", "title": "Cetechovice", "text": "Cetechovice\n\nCetechovice jsou obec v okrese Kroměříž ve Zlínském kraji, 17 km jihozápadně od Kroměříže a na severozápadním úpatí pohoří Chřiby. Obec leží na silnici II/432 a protéká jí potok Kotojedka. Žije zde obyvatel. Od roku 2002 je členem Dobrovolného svazku obcí Koryčanska a Zdounecka se sídlem ve Zdounkách.\n\nPrvní písemná zmínka o obci pochází z roku 1131. Původně patřila kostelu spytihněvskému. V letech 1220-1250 patřila k panství velehradskému, následně Smilu ze Zbraslavi a Střílek, který ji roku 1261 daroval cisterciáckému klášteru Smilheim ve Vizovicích. V letech 1302–1320 se psal Ondřej z Cetechovic, jenž získal obec neznámo jak. V dalších letech se majitelé rychle střídali. Od 15. do 17. století mělo cetechovické panství vlastní hrdelní soud, ale právní naučení bralo z královského města Uherské Hradiště.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\nVýchodně od obce jsou pozůstatky lomů, ve kterých se dříve těžil cetechovický mramor, který byl bílý a ve své době si vysloužil značnou proslulost. Byly z něj vyrobeny portály a veřeje kroměřížského zámku, oltáře pro kostel Sv. Jakuba v Brně, mariánský morový sloup v Uh. Hradišti, ale i mnohé krby a jiná zařízení šlechtických domů ve Vídni. Je z něj vytvořeno velké množství kostelů, náhrobků a oltářů na Hané a moravském Slovácku kupř. barokní křtitelnice v Koryčanech zhotovena italskými kameníky.\n\n"}
{"id": "120122", "url": "https://cs.wikipedia.org/wiki?curid=120122", "title": "Brzice", "text": "Brzice\n\nObec Brzice () se nachází v okrese Náchod, který leží v kraji Královéhradeckém. Žije zde obyvatel.\n\nPrvní písemná zmínka o obci pochází z roku 1422.\n\n\n\n\n"}
{"id": "120123", "url": "https://cs.wikipedia.org/wiki?curid=120123", "title": "Bravantice", "text": "Bravantice\n\nObec Bravantice (německy \"Brosdorf\" nebo také \"Brofansdorf\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1370. V letech 1478-1602 byly Bravantice v držení polských šlechticů z Chobřan. Prvním z nich byl Jan z Chobřan. Od roku 1651 jsou vlastníky panství hrabata z Vrbna. Ti drželi toto panství až do roku 1722. V letech 1722-1797 byly Bravantice v držení svobodných pánů Řeplínských z Berečka. Od roku 1835 zde byli Blucherové z Wahlsttatu.\n\nZa první republiky byly v Bravanticích dvě samostatné německé školy a česká menšinová škola. Bravantice (Brofansdorf, Brosdorf) totiž byly až do roku 1946 německé. V obci žilo od roku 1918 asi 15 rodin českých zemědělských dělníků. Po osvobození, které proběhlo 30. dubna 1945, byly Bravantice postupně osídleny českým obyvatelstvem.\n\nOd roku 1979 až do 31. prosince 1998 byla obec Bravantice místní části blízkého města Bílovce. K 1. lednu 1999 se obec Bravantice osamostatnila. Tomuto osamostatnění předcházelo referendum, které proběhlo v roce 1998. 7. až 9. července 1997 byla obec postižena povodní, která mimo jiné částečně strhla historický most u zámku a značně poškodila kostel sv. Valentina.\n\n\n\nÚzemím obce prochází dálnice D1 s exitem 342, na kterém přechází silnice I/47 v úseku od Bílovce na silnici II/647 směrem na Klimkovice. Silnice III. třídy na území města jsou:\n\n\n\nNa území obce se nachází pět autobusových zastávek:\n Dopravu zde zajišťuje dopravce Connex Morava a TQM. Obec je zahrnuta do ODIS (Ostravský dopravní integrovaný systém), ve kterém Bravantice zaujímají zónu 77 společně s Olbramicemi a Zbyslavicemi.\n\nZákladní škola v Bravanticích má 5 ročníků nižší ZŠ. V současné době je zde ředitelkou paní Mgr. Světlana Tulisová. Škola byla založena roku 1899.\n\n\n"}
{"id": "120124", "url": "https://cs.wikipedia.org/wiki?curid=120124", "title": "Hora Svatého Václava", "text": "Hora Svatého Václava\n\nObec Hora Svatého Václava () se nachází v okrese Domažlice v Plzeňském kraji. Žije zde obyvatel.\n\nVesnička leží v průměrné nadmořské výšce 572 metrů, vzdušnou čarou zhruba sedm kilometrů směrem na východ od státní hranice mezi ČR a SRN (spolkovou zemí Bavorsko). Katastr obce se rozkládá na ploše 765 ha, z čehož asi jednu třetinu představují lesní pozemky.\n\nPrvní písemná zmínka o obci pochází z roku 1239. Zdejší kostel je zmiňován v roce 1359 jako opevněný kostel (kostelec).\n\nV roce 1930 bylo v Hoře Svatého Václava 29 budov s popisným číslem a žilo zde 154 obyvatel.\n\n\n\n"}
{"id": "120125", "url": "https://cs.wikipedia.org/wiki?curid=120125", "title": "Horní Dvořiště", "text": "Horní Dvořiště\n\nObec Horní Dvořiště (něm. \"Oberhaid\") se nachází v okrese Český Krumlov, kraj Jihočeský. Horní Dvořiště, nazývané dříve také Horní Myšlany nebo Bor, je klidné městečko ležící na mírném návrší, na staré obchodní cestě do Rakouska. Žije zde  obyvatel.\n\nPrvní písemná zmínka o obci pochází z roku 1278. O původně gotickém kostelu Archanděla Michaela, jenž stojí v jihovýchodním rohu náměstí, jsou zmínky již z roku 1252. Dokončen byl v roce 1511, od roku 1658 jej mají pod patronátem cisterciáci z Vyššího Brodu.\n\n17. prosince roku 1504 bylo Petrem z Rožmberka Hornímu Dvořišti uděleno městské právo. Zároveň s ním byli jeho obyvatelé zbaveni odúmrti. Odvolacím místem od místního soudu se stal Český Krumlov. Na základě privilegia se směly v Horním Dvořišti konat ve středu pravidelné týdenní trhy, které velmi příznivě ovlivnily místní hospodářství a rozvoj řemeslné výroby. Symbolem nabytého právního postavení se stala městská pečeť se znakem dvou věží, s pětilistou růží uprostřed a po obvodu uvedeným jménem městečka. Práva Horního Dvořiště byla rozšířena v roce 1577 o výsadu vaření bílého a ječného piva pro místní potřebu.\n\nV průběhu 16. století se v městečku dále rozšiřovala řemeslná výroba, která upevňovala a celkově zlepšovala pozici městečka v oblasti. Řemeslníci se zde združovali v ceších, jimž byly udělovány cechovní pořádky. V roce 1564 udělil Vilém z Rožmberka privilegium hornodvořišťským kovářům. Cech řezníků obdržel výsady od Petra Voka v roce 1597. V pozdějším období, především v 18. století, je v Horním Dvořišti doložena činnost soukeníků, krejčí, mlynářů, kameníků a zedníků.\n\nTřicetiletá válka svými důsledky narušila vývoj celého kraje, panství přešlo do vlastnictví Buquoyů. Z roku 1627 pochází soupis osob nekatolického vyznání. V Horním Dvořišti se muselo vzdát své dosavadní víry 30 osob. Hrabě Ferdinand Buquoy zřídil v roce 1674 v Horním Dvořišti mýto a stanovil poplatky za různá zboží, které kupci obcí převáželi. Směli také používat jen určené cesty, jinak jim bylo zboží zabaveno. Nová šlechta ovšem nadále potvrzovala svou přízeň městečku potvrzením starých privilegií a práv.\n\nHorní Dvořiště postila v průběhu jeho historie celá řada požárů. Nejstarší zprávy o požáru pocházejí z let 1554 a 1557. V roce 1738 bylo městečko včetně kostela zachváceno ohněm, při němž vyhořelo 46 domů. Zanedlouho v roce 1772 zničil oheň celou obec. Ke krutým následkům se připojila neúroda, takže poddaní se ocitli v zoufalé situaci a museli se obrátit na vrchnost se žádostí o poskytnutí úlevy v placení poddanských dávek a daní.\n\nPo požáru z roku 1738 došlo k přestavbě kostela, jeho věž dostala barokní báň. Poslední úprava kostela byla provedena v roce 1904. V kostele se každý rok v září koná pouť při svátku archanděla Michaela. Ze hřbitova u kostela, na němž se pochovávalo ještě v druhé polovině 19. století, se zachovala především výrazná hrobka rodiny Gillenbergů. Celou jižní stěnu bývalého hřbitova zabírá budova jednopatrové fary.\n\nV druhé polovině devatenáctého století žilo v Horním Dvořišti sedm set šedesát jedna obyvatel. K městečku patřily mlýny Edelmühle a Stegmühle a huť Jägerhäusel. Směly se konat čtyři výroční trhy, týdenní trhy byly stále ve středu. Revoluční události roku 1848 přinesli změny i do života obyvatel Horního Dvořiště. Byla zde vytvořena národní garda, která byla rozpuštěna až v roce 1851, v době kdy již nehrozilo přímé nebezpečí dalších nepokojů. Robotní povinnosti a poddanské svazky zanikly a Horní Dvořiště bylo začleněno v rámci soudního okresu Vyšší Brod pod politickou správu okresního hejtmanství v Kaplici. Sídlil zde obecní úřad , v roce 1882 otevřeli občané novou školu. Na konci 19. století mělo Horní Dvořiště 1151 obyvatel a 179 domů. Průmyslová výroba si nadále udržovala charakter drobné domácí řemeslné práce, pro rozsáhlejší podnikání zde nebyly vhodné podmínky. Celkově si tento kraj uchovával převážně zemědělský ráz.\n\nVýznamnou událostí, která ovlivnila život v Horním Dvořiští, byla stavba Dráhy císařovny Alžběty („Sisi“) z roku 1872. Koleje se sice městečku vyhnuly, ale v Českém Heršláku, necelý kilometr jihovýchodně, byla zřízena železniční stanice, která se po roce 1918 změnila na velké nádraží s celnicí. Tam byl v pátek 20. prosince 1918 po 13. hodině Národním shromážděním a zástupci jihočeských okresů slavnostně uvítán prezident T. G. Masaryk, hudbou, hymnami a projevy představitelů spojeneckých států (Itálie, USA, Velké Británie a Francie) při svém triumfálním návratu do vlasti. Masaryk krátce odpovídal a pozdravil přítomné, včetně kaplického hejtmana, jenž měl rovněž uvítací projev. Tam se také on, i jeho dcera Olga, po čtyřech letech opět setkal se svým synem Janem Masarykem.\n\nV letech 1914 - 1918 zahynulo na frontách celkem 78 mužů z Horního Dvořiště a z okolních osad Českého Heršláku, Svatomírova, Konrátova, Sejfů, Klopanova a Zbraslavi. Na konci války se i zde projevil tíživý nedostatek běžných životních potřeb.\n\nPo vytvoření samostatného československého státu podporovalo zdejší obyvatelstvo snahy o odtržení pohraničního území a jeho připojení k Rakousku. Organizovalo ze svých řad jednotky volkswehru a jejich prostřednictvím se snažilo uplatňovat své záměry.\n\nPo roce 1938 bylo Horní Dvořiště na území Německé říše, po osvobození americkou armádou (poděkováno na pomníku však bylo v souladu s ideologií reálného socialismu Rudé armádě) v květnu 1945 bylo vráceno Československu a většina obyvatel německé národnosti se musela vystěhovat za hranice. Městečko sice bylo dosídleno, avšak kvůli různým omezením, která vyplývala z přítomnosti Pohraniční stráže, zátarasů a strážních věží všude kolem, se sem lidé nehrnuli a jeho rozvoj stagnoval. Nyní je náměstí upraveno a okolí je vhodné zejména pro cyklisty i houbaře. Za necelou jednu hodinu pěší chůze může turista dorazit do blízkého Herbertova k Vltavě či k nádraží Rožmberk nad Vltavou na trati Lipno - Rybník.\n\n\n\n"}
{"id": "120126", "url": "https://cs.wikipedia.org/wiki?curid=120126", "title": "Horní Olešnice", "text": "Horní Olešnice\n\nObec Horní Olešnice (něm. \"Ober Oels\") se nachází v okrese Trutnov, kraj Královéhradecký. Leží v údolí Kalenského potoka, po severním hřbetu vede stará poštovní cesta s výhledy na východní část Krkonoš. V typicky podhorské obci s dochovanými roubenými domy žije obyvatel. Lokalita je známá coby naleziště polodrahokamů, zejména achátů, chalcedonů a českých granátů.\n\nPrvní písemná zmínka o obci pochází z roku 1241.\n\nV obci se kromě typických výklenkových kapliček nachází především památkově chráněná usedlost čp. 3. Nachází se ve středu obce, vlevo při komunikaci směr Dolní Kalná. Objekt je chráněn od 3. 5. 1958, původní číslo popisné bylo 45. Zděný jednotný přízemní dům usedlosti byl vystavěný v 1. polovině 19. století a je příkladem zděné přestavby venkova v 19. století. Přízemní zděná stavba má polovalbovou střechou, štítovou stranou orientovanou ke komunikaci. Kratší průčelí má tři okna obdélná se štukovou nadokenní výzdobou kruhů, závěsů a zvonečků. Ve štítě ve střední ose je zazděné okno, v krajích okna vějířovitého tvaru. Ve vrchol štítu je půlkruhovité okno. Druhý štít je jednoduchý. Střecha je polovalbová krytá taškami (dříve šindel). Boční půlkruhový portál s plošným členěním ústupků a roset ve vnitřních stěnách. Proti obytnému stavení se nachází jedna stodola – větší, se dvěma vraty; na třetí straně areálu je druhá stodola. Dvůr uzavírá dřevěná kolna.\n\n\nObec leží na dřívějším rozhraní německy a česky mluvící oblasti. Svou polohou je obec vhodná jak pro výlety do Krkonoš, tak i Českého ráje, prochází jí cyklotrasa č. 4302 střední obtížnosti a délkou necelých 20 km. Vede z Kunčic nad Labem přes Horní a Dolní Kalnou, Horní a Dolní Olešnici do obce Mostek. V Horní Olešnici je stále významný podíl soukromého zemědělství, v posledních letech tu pomalu, ale stabilně přibývá trvale žijících obyvatel.\nV údolí mezi Čistou u Horek a Dolní Olešnicí, kam patří i Horní Olešnice, počítal \"Plán hlavních povodí ČR\" s možnou výstavbou přehrady. Strategický dokument Ministerstva zemědělství a Ministerstva životního prostředí mimo jiné vytyčoval na území republiky dvě stovky míst, která jsou vhodná pro vybudování zádržných nádrží na akumulaci povrchové vody. Přestože PHP nepočítal v příštích 50 letech s budováním žádné z těchto nádrží, musely být všechny zaneseny do územních plánů obcí. Přehrada Vestřev měla být s plochou zhruba 1128 hektarů jednou z největších. Plán na výstavbu údolní nádrže Vestřev více než 30 let těžce zasahoval díky přísné stavební uzávěře do života a rozvoje obcí. Proti plánu protestoval kraj, obce i organizace. Výsledkem řady jednání v 90. letech 20. století bylo přeřazení hájení území pro výstavbu přehrady z kategorie A do B a následně konečné kategorie C v nejmírnějším režimu územního hájení, umožňující běžný rozvoj. V září 2012 byl vydán nový strategický dokument – \"Zásady územního rozvoje Královéhradeckého kraje\", ve kterém bylo vyhověno připomínkám obcí Dolní Kalná, Dolní a Horní Olešnice a došlo k odstranění lokality Vestřev na Kalenském potoce z území chráněných pro akumulaci povrchových vod.\n\nZávazným podkladem pro územní plány je nyní Generel území chráněných pro akumulaci povrchových vod (LAPV), schválený ministerstvy zemědělství a životního prostředí v roce 2011. Ještě výchozí podoba generelu v roce 2009 byla myšlenkově pevně ukotvena v 80. letech, kdy se počítalo s megalomanským zvětšením a zmnožením plánů z dob monarchie – v celé republice rezervoval místo pro skoro dvě stě nádrží s různým posláním. Po dlouhých diskusích v něm zbylo 65 míst, z toho v krkonošsko-jizerské oblasti jen dvě zmenšené nádrže: Fořt na Čisté v Rudníku a Babí na Babském potoce pod Rýchorami. \n\nZnak: v zeleno-stříbrně polceném štítě leží olšová ratolest o čtyřech listech opačných barev vyrůstající ze stříbrno-červeně polcené paty, vpravo jsou vlnité a vlevo planoucí čtyřmi plameny. V patě vpravo je červený broušený český granát, vlevo stříbrná růže s červeným semeníkem. Návrh vychází z obrazových historických pečetí Horní a Prostřední Olešnice, jejichž složité obrazy jsou v návrhu znaku reflektovány v heraldicky adekvátně zjednodušené podobě a doplněny několika dalšími figurálními motivy, jež připomínají relevantní geografické charakteristiky obce a názvy místních částí obce.\n\nVlajka představuje proporčně modifikované doslovné opakování znaku. List tvoří zelená žerďová a bílá vlající část a svisle dělený dolní čtvrtinový pruh, v žerďové části bílý, vlnitý třemi vrcholy a dvěma prohlubněmi a ve vlající částí červený, planoucí čtyřmi plameny s vrcholy ve třech pětinách šířky listu. Na svislé dělící lince vyrůstá z dolního pruhu olšová ratolest o čtyřech listech opačných barev. V dolním pruhu u dělící linky v bílé části červený broušený český granát, v zelené části bílá růže s červeným středem. Poměr šířky k délce je 2:3.\n\n"}
{"id": "120127", "url": "https://cs.wikipedia.org/wiki?curid=120127", "title": "Horní Brusnice", "text": "Horní Brusnice\n\nObec Horní Brusnice (německy \"Ober Prausnitz\") se nachází v okrese Trutnov, kraj Královéhradecký, ve stejnojmenném katastrálním území o výměře 14,09 km..\nJe zde evidováno 235 adres. Žije zde  obyvatel.\n\nHorní Brusnice se rozkládá západně od přehrady Les Království v Podkrkonoší podél Brusnického potoka. Obec tvoří, od severozápadní hranice až k Dolní Brusnici jihovýchodně, 6 km dlouhý pás. Jižně se nachází Zvičina (671 m) a Vyšehrad (585 m). Východní částí obce vede dráha Pardubice – Liberec, nejbližší železniční stanicí je Mostek. Severně pramení Bystřice. Sousední obce jsou Borovnička, Mostek na severu, Dolní Brusnice na jihovýchodě, Zvičina a Bezník na jihu, Kal na jihozápadě, Vidonice na západě a Borovnice na severozápadě.\n\nPrvní písemná zmínka, o obci \"Brussnicz, \"patřící miletínskému Řádu německých rytířů, pochází z roku 1358. Farní kostel zde prokazatelně stál již roku 1384. V roce 1396 se obec označuje jako \"Brusnycz. \"Mezi další majitele patřil od roku 1522 Jan Trčka z Lipé, který roku 1540 panství prodal Zikmundu Smiřickému ze Smiřic. Roku 1560 získal miletínské panství Jiří z Valdštejna. Za pánů z Valdštejna byla \"Brusnycze \"odtržena od Miletína a začleněna do hostinnského panství. Roku 1582 byl vysvěcen nový kostel. Roku 1594 je místo nazýváno \"Brusniczy Czieskau.\" V této době bylo obyvatelstvo ještě převážně českojazyčné. Po třicetileté válce byla farnost zrušena a kostel byl začleněn do děkanství v Hostinné. Dalšími názvy byla \"Brausnice \"(1654) a \"Böhmisch Prausnicz\" (1790). Přídomek \"„Böhmisch“ (Česká)\", sloužil především k odlišení od obce \"Deutsch Prausnitz\" (německé Brusnice), nyní Hajnice. V roce 1752 byla v České Brusnici opět zřízena fara. V této době se také tvoří dvě samostatné obce, Horní a Dolní Brusnice, které však z topografického hlediska, jako \"Böhmisch Prausnitz\" / \"Česka Pruznice\", tvoří jeden celek. Součástí Horní Brusnice jsou Zvičinské chalupy a Vyšehrad. Začátkem 19. století se rychle do téměř do všech domácností dostává tkalcovské řemeslo. V roce 1834 sestává \"Ober-Prausnitz\" / \"Pruznice hořenj\" z 236 domů, mezi nimi i škola a větrný mlýn, a má 1500 obyvatel. Obec byla farností pro Mostek (Mastig), Mostecké Lázně (Mastiger Bad), Souvrať (Anseith), Dvoráčky (Burghöfel), Borovničku (Klein Borowitz) a Kaiserlichen Waldhäuser.\n\nAž do poloviny 19. století zůstává Horní-Brusnice (Ober-Prausnitz) pokorně ve vlastnictví Hostinného. Po zrušení poddanství tvořila od roku 1850 Ober Prausnitz / Horní Brusnice obec ve správním obvodě Hostinné (Arnau), respektive v okrese Vrchlabí (Hohenelbe). V roce 1858 započala výstavba železnice z Pardubic do Liberce (Reichenberg), která proťala jak Horní tak i Dolní Brusnici, aniž by zde vznikla železniční stanice. V roce 1920 tvoří převážně německy hovořící vesnice jazykové pomezí, z 1310 obyvatel je pouze 117 Čechů. V roce 1930 zde žije 1225 lidí, v roce 1939 je to 1146. V důsledku Mnichovské dohody se Horní Brusnice roku 1938 ocitá v Německé říši a do roku 1945 náleží k vrchlabskému okresu. Po Druhé světové válce se obec, s převážně německým obyvatelstvem navrací Československu. Po odsunu Němců v roce 1946 počet obyvatel prudce klesá. Od 1. ledna 1949 je Horní Brusnice součástí okresu Dvůr Králové nad Labem. Po jeho zrušení roku 1961 náleží k okresu Trutnov. V roce 1979 dochází k připojení k Mostku a od roku 1990 je opět samostatnou obcí. \n\n14. června 2008 proběhla oslava 650 let od založení obce.\n\n\n13. 10. 2018 byla v Horní Brusnici slavnostně otevřena nová turistická trasa Kostelní cesta. Trasa vede od kostela sv. Mikuláše kolem obnovené kapličky a končí u kostela sv. Jana Nepomuckého na Zvičině. Realizace turistické trasy a obnova kapličky byla financována formou veřejné sbírky. Realizace souběžné Lesní naučné stezky byla financována z programu rozvoje venkova za podpory MAS Královédvorsko.\n\n\n\n\n\n"}
{"id": "120128", "url": "https://cs.wikipedia.org/wiki?curid=120128", "title": "Honezovice", "text": "Honezovice\n\nObec Honezovice se nachází v okrese Plzeň-jih, kraj Plzeňský. Žije zde obyvatel.\n\nPrvní písemná zmínka o obci pochází z roku 1115.\n\n\n\n"}
{"id": "120129", "url": "https://cs.wikipedia.org/wiki?curid=120129", "title": "Hartmanice", "text": "Hartmanice\n\nMěsto Hartmanice se nachází na Šumavě, v okrese Klatovy, asi 11 km jihozápadně od Sušice a 32 km jihovýchodně od okresního města. Katastr města se rozkládá na rozhraní Šumavského podhůří a vlastní Šumavy. Vlastní Hartmanice leží v nadmořské výšce 712 m pod vrcholem Hamižná (853 m). Nejvýše položená osada, Keply, je v nadmořské výšce 930 m, nejvyšší bod katastru, hora Křemelná, má kótu 1125 m. Nejníže položený bod katastru leží v 550 m při řece Otavě, a tak celkový výškový rozdíl v katastru města činí 575 m.\n\nKatastr města má rozlohu 6 224 ha. Skládá se z 22 katastrálních území a 23 místních částí. Většina z těchto osad byla přičleněna v roce 1960 v souvislosti s reformou veřejné správy a územního členění státu. Další významná územní změna proběhla na poč. roku 1992, kdy byla k Hartmanicím přičleněna osada Dobrá Voda v souvislosti se zánikem stejnojmenného vojenského prostoru. Kromě této osady byla z tohoto prostoru připojena i některá neobydlená katastrální území sousedící s katastrem obce Hartmanice. Tentýž rok získala obec opětovně status města, který poprvé dostala již v roce 1320.\n\nV současnosti zde žije obyvatel, což je ve srovnání se závěrem 19. století asi čtvrtinový počet. Celý katastr města náleží do povodí řeky Otavy, kam odvádí vody Pstružný potok, Luční potok a Křemelná.\n\nPrvní zmínka o Hartmanicích pochází z roku 1219, další z roku 1315. Původní osada na tzv. Březnické stezce spojující Čechy s Bavorskem vznikla za účelem výběru cla. Hartmanice patří mezi nejstarší sídla v této části Šumavy, jež byla Kelty nazývána „Gabreta“. Od konce 13. století se zde těžilo zlato, a došlo tak k rozkvětu městečka, které mohlo být v roce 1320 za vlády Jana Lucemburského povýšeno na „královské svobodné zlatohorské město“. Do toho roku patřily Hartmanice k panství Velhartice, v pozdějších letech již náležely k hornímu právu Kašperských Hor. Před rokem 1340 spolu s dalšími českými zlatými doly král zastavil hartmanické doly Petrovi z Rožmberka. Výrazné zbytky dolovacích prací jsou patrné na svahu vrchu Hamižná, západně od silnice z Hartmanic do Dobré Vody.\n\nV letech 1603–1848 náležely Hartmanice i s okolím městu Sušici. Během třicetileté války bylo městečko vypáleno a několik let bylo zcela pusté. Až po roce 1650 byly Hartmanice opět obydleny, české obyvatelstvo zde však nahradili švábští Němci, kteří zde tvořili naprostou početní většinu až do roku 1918.\n\nV polovině 19. století dochází ke zrušení nevolnictví, s čímž souvisí i vznik nových správních jednotek – okresů. Hartmanice připadly logicky pod okres Sušice, v roce 1875 vznikl menší soudní okres se sídlem v Hartmanicích, který zahrnoval okolní „německé“ obce sušického okresu. V roce 1869 byla v Hartmanicích založena pošta, roku 1873 pak hasičský sbor. Na sklonku 19. století bylo v Hartmanicích zajímavé národnostní složení – kromě převažujících Němců zde po roce 1847 vznikla relativně početná židovská komunita čítající téměř 120 osob v roce 1890 (13 % obyvatel městečka). Ve stejném roce zde žilo pouze 7 česky hovořících osob.\n\nKe zvratu došlo po první světové válce a po vyhlášení samostatnosti ČSR roku 1918. Zatímco v roce 1910 žilo v Hartmanicích pouze 8 Čechů a Němci tvořili 90 % populace, při sčítání v roce 1921 bylo v Hartmanicích přihlášeno již 73 osob československé národnosti a podíl Němců poklesl na 81 %. Na nárůst počtu Čechů v Hartmanicích mělo kladný vliv založení české školy v roce 1920. Po Mnichově v roce 1938 byl celý soudní okres Hartmanice odstoupen Německu. Židovská komunita za druhé světové války zanikla, mnoho jejích členů zahynulo v koncentračních táborech. Koncem války, v dubnu 1945 procházel Hartmanicemi pochod smrti žen z koncentračního tábora Helmbrechts do Volar. Nelidské podmínky pochodu si vyžádaly dvanáct obětí, které jsou pohřbeny na hartmanickém židovském hřbitově.\n\nPo osvobození v květnu 1945 se městečko navrací pod českou správu – starousedlým Němcům je konfiskován majetek a dochází k jejich vysídlení. Na jejich místo přicházejí dosídlenci z Čech a Slovenska, vč. volyňských Čechů a slovenských Rumunů. Po roce 1948 dochází k zestátnění veškerých provozů, vzniká státní statek.\n\nV roce 1952 byl na území rozprostírajícím se mezi Hartmanicemi a „problematickou“ hranicí s NSR vyhlášen vojenský výcvikový prostor se sídlem na Dobré Vodě. V centru VVP se nachází vesnice Prášily, téměř veškerá další sídla v jeho obvodu zanikají. Hartmanice se tak nacházejí na výspě „přístupné“ části Šumavy, ačkoliv jsou od hranice vzdáleny 13 km vzdušnou čarou.\n\nV roce 1960 byl zrušen okres Sušice, a Hartmanice, společně s dalšími obcemi vč. vlastní Sušice, přecházejí pod rozlehlý okres Klatovy, který se stal součástí nově vzniklého Západočeského kraje se sídlem v Plzni. V období socialistické výstavby se Hartmanice staly střediskovou obcí, což jim přineslo alespoň částečný rozvoj na úkor jejich osad. V průběhu 70. a 80. let se buduje nová budova pošty a zdravotního střediska, samoobsluha Jednoty a nový hotel Vintíř. Na jihovýchodním okraji městečka vzniká rozsáhlá nová výstavba tvořená panelovými bytovkami a řadovými domky. Zatímco počet obyvatel vlastních Hartmanic rostl (z pouhých 354 v roce 1950 na 751 v roce 1991), osady zaznamenávají trvalý a dosti drastický pokles obyvatel, který činí celkovou bilanci počtu obyvatel v období let 1950–1991 zápornou (viz tabulka obyvatelstvo).\n\nVelmi významným rokem pro historii obce byl rok 1991. Tehdy byl vyhlášen NP Šumava a zároveň byl koncem roku zrušen VVP Dobrá Voda, který představoval značnou brzdu rozvoje zejm. turistického ruchu v celé oblasti. Roku 1992 byl Hartmanicím navrácen status města.\n\nPostupně vznikají nové drobné živnosti, dochází k částečné privatizaci zemědělské výroby, vznikají nové drobné řemeslné provozy věnující se železářství, sklenářství a drobné umělecké výrobě. Mnoho občanů pronajímá části svých domů za účelem ubytování v soukromí.\n\nRozvíjí se také oblast kultury – na Dobré Vodě vzniká pobočka Západočeského muzea – Muzeum Dr. Šimona Adlera, pojednávající o historii a životě v této části Šumavy a zahrnující prohlídku zrekonstruovaného kostela sv. Vintíře. Projekt Muzea na Dobré Vodě vytvořila místostarostka města Hartmanice, Zuzana Jonová, která také na základě svého projektu získala první finanční prostředky pro vytvoření muzea z programu GEF Světové banky ve Washingtonu. Zuzana Jonová také vytvořila ideový námět pro vznik \"Památníku Česko-německo-židovského soužití\" v budově bývalé synagogy v Hartmanicích. Po roce 2004 zahájilo občanské sdružení, založené Michalem Klímou, obnovu hartmanické synagogy, jež byla dokončena na jaře roku 2006. Ve zrekonstruovaném objektu vznikla moderní expozice o životě Němců, Židů a Čechů v obci a válečných i poválečných událostech. Za zmínku stojí také vznik turistického infocentra v budově MěÚ.\n\nV letech 1994–2000 došlo k přestavbě obecní kotelny na spalování dřevní štěpky a dalších bioodpadů. Tento krok měl velký ekologický význam, neboť došlo ke snížení nežádoucích emisí. Kotelna zásobuje teplem většinu objektů v Hartmanicích, ročně spotřebuje 2 000 t dřevního odpadu a má dostatečnou kapacitu i pro případný další růst obce. V roce 2003 byla dokončena výstavba domu s pečovatelskou službou, nákladem 16,8 mil. Kč. Značný ekologický význam měla rekonstrukce čističky odpadních vod provedená v roce 2006 tak, aby kvalita vody odpovídala evropským normám. Z celkových nákladů přesahujících 7 milionů Kč bylo 75 % hrazeno z fondů EU. Důležitá byla také rekonstrukce místních komunikací provedená v letech 2002–2006, kdy došlo zejména k opravě mostů poškozených povodněmi a obnově úseků silnic nejnižších tříd vedoucích do odlehlých osad Hartmanic. Také tento projekt byl částečně financován Evropskou unií. Dále bylo vybudováno nové sportoviště, kanalizace v oblasti náměstí, byla provedena rekonstrukce vodovodu, chodníků a elektrického vedení, sociálního zařízení v objektu základní školy a úprava turistické naučné stezky na vrcholu Hamižné.\n\nPočet obyvatel Hartmanic má přesto trvale klesající tendenci: v roce 1970 žilo v katastru obce 1 336 obyvatel, v roce 1991 pak 1 234, při sčítání lidu v roce 2001 bylo napočítáno již jen 1 161 lidí a dle údajů z roku 2009 žilo v obci 1 076 lidí. Za posledních 8 let tak v Hartmanicích ubylo dalších 8 % obyvatel, což je již o 2 % více než v období let 1991–2001. Tento jev je nejvíce patrný ve školství, kdy je velký problém naplnit nové třídy dětmi. Se stejným problémem se však potýká většina obcí v této části okresu Klatovy – i přes celorepublikově relativně pozitivní ukazatele vývoje počtu obyvatel zde populace klesá a průměrný věk se zvyšuje. Nejvíce je pokles obyvatel i nadále patrný v osadách – v letech 1991–2001 zaznamenalo 13 z 23 osad (vč. Hartmanic) pokles obyvatel, 2 osady nově vznikly, 1 osada je již od 90. let bez trvalých obyvatel a jen 7 osad zaznamenalo drobný přírůstek nebo stagnaci počtu obyvatel.\n\n\nOd 90. let 20. století došlo k vybudování infocentra a muzea v Hartmanicích a na Dobré Vodě, radikálnímu zlepšení sítě turistických cest i cyklostezek, částečnému rozšíření ubytovací kapacity města, rozšíření zimního lyžařského areálu (2005) a zavedení autobusové linky pro spojení Sušice s Prášilami a Železnou Rudou. V obci je v provozu několik restauračních zařízení, největším hotelem je Vintíř. Určité ubytovací kapacity jsou kromě Hartmanic a Dobré Vody nabízeny také v osadách Dolejší Krušec a Keply.\n\nHartmanicemi prochází jedna z významných šumavských turistických cest – modře značená Klostermannova stezka vedoucí z Vacova přes Kašperské Hory a Hartmanice směrem na Stodůlky a Srní. Po této stezce lze podniknout turistický výlet do Rejštejna a Kašperských Hor (11 km), příp. do údolí Křemelné a do Prášil (12 km). Západním směrem vedou značené stezky do prostoru přírodního parku Kochánov, směrem na sever můžeme po zelené značce dojít do Sušice (11 km). Okolí Hartmanic je také velmi vhodné pro cykloturistiku.\n\nMěsto Hartmanice mělo na počátku roku 2010 1 071 obyvatel v průměrném věku 41,6 let. Během posledního sčítání lidu v roce 2001 bylo zjištěno téměř o 100 lidí více – 1 161 obyvatel. Tehdy se 89,8 % obyvatel hlásilo k české národnosti, 4,5 % lidí tvořili Slováci a 1 % byli zastoupeni občané německé národnosti. Z celkového počtu obyvatel bylo 37 % věřících, což je méně než ve „starých“ českých obcích sousedících s Hartmanicemi na jihu (Petrovice u Sušice), ale zase více než v odlehlých obcích uprostřed Šumavy (Prášily, Srní).\n\nPodle Úřadu práce v Klatovech k 30. září 2009 bylo v Hartmanicích 583 ekonomicky aktivních obyvatel, což tvoří 54 % celkové populace.\n\nVývoj počtu obyvatel v jednotlivých osadách Hartmanic\n\n\n\nHartmanice leží na křižovatce dvou silnic druhé třídy.\n\nSilnice II/145 vede z Vimperka přes Kašperské Hory do Hartmanic a dále pokračuje údolím Pstružného potoka do Petrovic u Sušice. U Nového Městečka cca 4 km od Hartmanic překračuje řeku Otavu. U mostu na ni navazuje silnice z Horažďovic a ze Sušice do Rejštejna, na Horskou Kvildu a Kvildu.\n\nSilnice II/190 spojuje Nýrsko a Železnou Rudu přes Novou Hůrku a Dobrou Vodu s Hartmanicemi. Na křižovatce Skelná je z ní možno odbočit po rekonstruované silnici do Prášil a dále do Srní.\n\nNejbližší železniční stanice se nachází v Sušici na trati Klatovy–Horažďovice, 13 km od obce. Na nádraží v Železné Rudě na trati Železná Ruda – Klatovy – Plzeň je to z Hartmanic 20 km.\n\n\n\n"}
{"id": "120130", "url": "https://cs.wikipedia.org/wiki?curid=120130", "title": "Bohdalovice", "text": "Bohdalovice\n\nObec Bohdalovice se nachází v okrese Český Krumlov, kraj Jihočeský, zhruba 8 km jjz. od Českého Krumlova. Žije zde  obyvatel.\n\n\nPrvní písemná zmínka o obci pochází z roku 1310, kdy je zmiňována obec \"Bogdalowicz,\" jako majetek zátoňského probošství, které koncem 14. století patřilo benediktinům z Kláštera na Ostrově. V roce 1608 jsou \"Bohdalowicze\" připomínány jako součást panství Český Krumlov.\n\n\n\nDo území obce zasahuje ochranné pásmo nemovitých kulturních památek - kostela sv. Apoštola Petra a Pavla a kaple Navštívení P. Marie ve Svérázu.\n\nNa území obce v katastrálním území Slavkov u Českého Krumlova je přírodní památka Slavkovský Chlumek.\n\nŘímskokatolická farnost Svéraz\n\n"}
{"id": "120131", "url": "https://cs.wikipedia.org/wiki?curid=120131", "title": "Draženov", "text": "Draženov\n\nObec Draženov se nachází v okrese Domažlice v Plzeňském kraji. Žije zde obyvatel.\n\nPrvní písemná zmínka o obci pochází z roku 1325.\n\n\n\n"}
{"id": "120132", "url": "https://cs.wikipedia.org/wiki?curid=120132", "title": "Dřísy", "text": "Dřísy\n\nObec Dřísy se nachází v okrese Praha-východ, kraj Středočeský. Rozkládá se asi dvacet sedm kilometrů severovýchodně od centra Prahy a osm kilometrů severně od města Brandýs nad Labem-Stará Boleslav. Žije zde obyvatel.\n\nObec Dřísy byla podle archeologických nálezů založena již v období prvních Přemyslovců na původně knížecí půdě. První písemná zpráva o ní pochází z roku 1052, kdy byla knížetem Břetislavem I. darována boleslavské kapitule, čímž se stala poddanskou vsí. Již v této listině je zdůrazněna i vinice na vrchu Cecemína.\n\nVelký význam pro dějiny Dřís měla třicetiletá válka a její dopad na celé Čechy. Z obce odešla velká část obyvatel a ostatní se stali tajnými nekatolíky. Z opuštěných usedlostí vznikl ještě před koncem třicetileté války velký panský dvůr. Pro malou obec bylo velkou nevýhodou, že neměla kostel ani faru. Významnou událostí bylo proto založení školy roku 1694. V roce 1821 byla kapitulou vybudována školní budova s jednou třídou a k té v roce 1885 přibyla druhá třída. Podle projektu slavného barokního stavitele K. I. Dientzenhofera dal do vinic roku 1729 staroboleslavský děkan Frik postavit pro své poddané kapli.\n\nDalším mezním v dějinách obce bylo zrušení roboty a poddanství v polovině 19. století. Od sedmdesátých let 19. století po výstavbě severozápadní železniční dráhy a zřízení železniční stanice ve Dřísech se začalo silně rozvíjet pěstování zeleniny a Dřísy se staly významnou zelinářskou obcí. Pěstování zeleniny zcela vytlačilo tradiční vinařství a je dominantní i dnes.\n\nV současné době se ve střední části obce nachází jádro původní zástavby, které je tvořeno zemědělskými usedlostmi kolem trojúhelníkové návsi. Jižním a jihovýchodním směrem probíhal další rozvoj obce, zde převládá drobnější domkářská výstavba.\n\nVýznamným mezníkem pro rozvoj obce bylo vybudování železniční dráhy, které prochází jihozápadně přibližně 1,5 km od středu obce. Zde bylo zřízeno nádraží a u něho vznikl zeleninový trh. Nová zástavba začala vznikat podél silnice směrem do centra obce. Dále se obec rozvíjela podél silnic směrem na obce Konětopy, Sudovo Hlavno a Lhotu. Charakter staveb je různorodý.\n\nV šedesátých letech 20. století vznikly v Dřísech dva zemědělské areály. Jeden na místě bývalé tržiště a druhý na severovýchodním okraji obce.\n\nMaximálního počtu obyvatel dosáhly Dřísy začátkem 60. let 20. století. Souviselo s rozvojem zemědělského družstva a přílivem nových pracovních sil, s tím souvisí i rozvoj bytové výstavby. Na jižním okraji vyrostlo malé sídliště dvoupodlažních bytovek a v různých částech obce probíhala výstavba rodinných domů.\n\nPřed začátkem druhé světové války dosahoval počet obyvatel přes tisíc osob. Pokles počtu obyvatel po okupaci a odliv do pohraničí nebyl tak výrazný jako jinde. Poválečného maxima dosáhla obec v roce 1961, celkem 917 obyvatel, od té doby počet obyvatel klesal. V posledních letech počet obyvatel mírně vzrůstá, k 1. lednu 2013 měla obec 830 trvale hlášených obyvatel. V územním plánu je počítáno s výstavbou přibližně 60 nových domů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dřísy \"(1000 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: 2 autodopravci, biograf Sokol, 2 výrobci cementového zboží, cukrář, galanterie, 2 holiči, 3 hostince, kolář, kováři, 2 krejčí, 3 obuvníci, pekař, pohřební ústav, pokrývač, porodní asistentka, 3 řezníci, sedlář, 7 obchodů se smíšeným zbožím, spořitelní a záložní spolek pro Dřísy, 2 stavební hmoty, obchod se střižním zbožím, švadlena, 2 trafiky, 3 truhláři, 3 obchody s uhlím, uzenářský obchod, zahradník, zámečník, 2 zedničtí mistři, 9 velkoobchodů zeleninou, 24 obchodů se zemskými plodinami.\n\nCentrem obce je původní náves s kapličkou a s parkovou úpravou, východně se nachází další veřejné prostranství, kde je vybudována požární nádrž. V centru obce je soustředěna většina veřejných budov. Jedná se o obecní úřad, hospodu se sálem, poštu, základní školu, mateřskou školu, prodejnu potravin, autobusovou zastávku. Sportovní hřiště je umístěno na severním okraji obce na kraji lesa. V blízkosti zemědělského areálu při silnici na Sudovo Hlavno se nachází hřbitov.\n\nZákladní občanská vybavenost, která je využívána i okolními obcemi je na velmi dobré úrovni. V obci se nachází škola a školka. Škola je pětitřídní s kapacitou cca 120 dětí, má vlastní tělocvičnu. Mateřská školka má dvě třídy pro 32 dětí a je umístěna v budově základní školy. Škola na vlastní školní jídelnu – možnost stravování i ostatních občanů. Obecní úřad sídlí ve vlastním rekonstruovaném objektu. Dále se v obci nachází pošta, řeznictví, dva obchody s potravinami a smíšeným zbožím, obchod s elektrem a domácími potřebami, tři hostince, zahradnictví, hasičská zbrojnice. Ordinace obvodního lékaře v obci není. Nejbližší je v nedaleké Staré Boleslavi nebo v sousední Lhotě, kde je i lékárna.\n\nV obci je dětské a fotbalové hřiště. V katastru obce Lhota se nachází vyhledávané přírodní jezero s nudistickou pláží. Dále je možné navštívit i rekreační prostory pískovny v Konětopech a rekreační oblast Ovčáry.\n\nV obci je vodovod, na který je napojena většina domů. Obec má ve svém katastru čističku odpadních vod, která slouží i obcím Nedomice a Ovčáry. Brzy se na ni napojí i obce Lhota a Sudovo Hlavno. Tlaková kanalizace je vystavěna zatím pouze v části obce. Obec má vlastní hřbitov. Obec má autobusové spojení s Prahou, Brandýsem nad Labem-Starou Boleslaví, vlakové spojení s Lysou nad Labem a Mělníkem. Služby v obci jsou směřovány především do stavebnictví a zemědělství.\n\nNa území obce se nachází kaple sv. Jana Křtitele (Stětí sv. Jana Křtitele). Byla postavena ve vinici v úbočí vrchu Cecemina. Kaple je menší věžovitá stavba osmibokého půdorysu. Je přikrytá mansardovou střechou s lucernovitou věžičkou, v níž je umístěn zvonek. Věžička je ukončena pozlaceným jablkem s dvojramenným křížem. Na místě hlavního oltáře je malba na omítce imitující barokní architekturu, v jejím středu je freskovitý výjev křtu Páně.\n\nDle doložených dokladů dal kapli ve vinici na místě povýšeném postavit kapitulní děkan Frik roku 1728 nákladem 100 zlatých, k nimž děkan Kayser dalších 100 zl. Přidal a nákladem 120 zl. ji kázal vymalovat. V dalším období kaple chátrala a byla obnovena roku 1821 děkanem Hirnlem. Další obnova se uskutečnila v létech 1882–1883 za přispění probošta Slavíčka. Kaple je v současné době vyhlášena kulturní památkou. V nedávné minulosti zde proběhly náročné restaurátorské práce, které byly dokončeny v roce 2002, kdy byla kaple opět vysvěcena.\n\nDalší památkou je velmi pěkná kaple sv. Jana Nepomuckého s vyzděnou věží z roku 1837, která se nachází uprostřed obce. Poslední opravy proběhly v roce 1988. Dále stojí za zmínku:\n\nV blízkosti obce byla dle dochovaných zpráv založena na slunné jižní straně vrchu Cecemína u Dřís první vinice v Čechách, a to již v samotných počátcích vlády prvních Přemyslovců. Táhla se po stráni od Dřís, nad dnešními Nedomicemi až ke Všetatům. Vinice se od nepaměti nazývala „ vinicí sv. Václava“ a díky ideální k jihu obrácené poloze a kvalitní půdě rodila po staletí hojnost vynikajícího vína.\n\nTato prastará vinice však byla v roce 1818 zrušena a dále nebyla udržována a postupně pustla. V roce 1905 byl proveden pokus o její obnovení za přispění kapituly a byla na ploše 28 a 77 m² osázena mělnická réva. Pokus byl neúspěšný. Zbytky původní vinice zanikly při pozemkové reformě v roce 1921 rozparcelováním dříského dvora. Péčí zahrádkářského svazu ve Dřísech byla teprve v padesátých letech vinice znovu založena.\n\nK vinici se váže několik pověstí. První vypráví o tom, že to byla kněžna Ludmila, manželka knížete Bořivoje a dcera pšovského vojvody Slavibora, která zde dala vysázet vinnou révu – prý moravskou, dar samotného knížete Svatopluka. Na vinicích jí měl pomáhat její vnuk – pozdější kníže Václav (proto název \"vinice sv. Václava\").\n\nDalší je z období třicetileté války. Na úpatí vrchu Cecemína měly být vinné sklepy, které byly v době nepokojných válečných zazděny, aby víno bylo chráně před vojáky. Místo bylo zasypáno hlínou a zarostlo trávou a jelikož válka trvala mnoho let, někteří obyvatelé prchli, byli pobiti a další zemřeli, nemohli lidé v pozdějších dobách otvor do sklepů najít a dodnes ho nikdo nenašel. Tak se prý pod vrchem Cecemína dodnes nachází mnoho vína.\n\nJiná vypráví o tom, že se u kapličky na Cecemíně objevují bezhlaví rytíři, pokud má být nějaká vojna.\n\nDopravní síť\n\nVeřejná doprava 2011\n\n\n"}
{"id": "120133", "url": "https://cs.wikipedia.org/wiki?curid=120133", "title": "Březovice", "text": "Březovice\n\nObec Březovice (hlavní katastrální území se nazývá Březovice pod Bezdězem) se nachází v okrese Mladá Boleslav, kraj Středočeský. Rozkládá se asi šestnáct kilometrů severozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1348.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Březovice (přísl. Valdštýnsko II, 418 obyvatel) byly v roce 1932 evidovány tyto živnosti a obchody: 2 hostince, kolář, kovář, obuvník, pila, 4 rolníci, řezník, sedlář, 3 obchody se smíšeným zbožím, Spořitelní a záložní spolek pro Březovice, šrotovník, tesařský mistr, 3 trafiky.\n\nV obci Bezdědice \"(něm. Klein-Bösig, přísl. Valdštýnsko I, 199 obyvatel, katol. kostel, samostatná obec se později stala součástí Březovic)\" byly v roce 1932 evidovány tyto živnosti a obchody: 2 hostince, obchod se smíšeným zbožím, kovář, obuvník, Spar- und Darlehenskassen-Verein für Klein-Bösig, trafika.\n\nV obci Březinka \"(320 obyvatel, samostatná obec se později stala součástí Březovic)\" byly v roce 1932 evidovány tyto živnosti a obchody: obchod s dobytkem, 3 hostince, kovář, 8 rolníků, 2 obchody se smíšeným zbožím, trafika.\n\n\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci jižním směrem je železniční dopravna Skalsko ve vzdálenosti 4,5 km ležící na trati 076 z Mělníka do Mladé Boleslavi. Směrem na sever je to železniční stanice Bezděz na trati 080 z Bakova nad Jizerou do České Lípy.\n\nAutobusová doprava\n\nV obci měly v pracovních dnech května 2011 zastávky příměstské autobusové linky Bělá pod Bezdězem-Březovice-Bělá pod Bezdězem,Bezdědice \"(4 páry\" \"spojů)\" a Mladá Boleslav-Katusice-Bělá pod Bezdězem,Bezdědice \"(6 párů\" \"spojů)\" \n\n"}
{"id": "120134", "url": "https://cs.wikipedia.org/wiki?curid=120134", "title": "Březí (okres Žďár nad Sázavou)", "text": "Březí (okres Žďár nad Sázavou)\n\nBřezí () je obec na Moravě v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1348 – tehdy byl uváděn Hroznata z Březí, který Březí koupil od Jana z Vidonína za čtyři lány. Nacházel se zde původně veliký svobodný dvůr – vladycký statek, který byl postupně dělen; tímto způsobem vznikla takřka celá vesnice ve své rozloze z roku 1900.\n\nNa konci 17. století je zde uváděno 15 gruntů a podsedků, roku 1890 pak bylo evidováno 54 popisných čísel. Nejvyššího doloženého počtu obyvatel dosáhlo Březí v roce 1926, kdy místní kronikář uvádí 363 osob ve Březí a 69 na Ondruškách. Poté počet obyvatel klesal přes 253 obyvatel v roce 1961 na současných 183 (2006, v 74 domech).\n\n\nK nejvýraznějším dominantám obce patří zdejší kostel Jména Panny Marie. Vystavěn byl spolu s farou v roce 1788, do té doby spadalo Březí pod farnost v Osové Bítýšce. Vnitřní zařízení kostela bylo přivezeno z kapucínského kláštera v Jihlavě, zrušeného v rámci josefínských reforem. Zároveň zde byla zřízena škola a zavedena samostatná duchovní správa. Roku 1861 byla ke kostelu přistavěna úzká věž, je vybavena třemi zvony.\n\n\n\nV černo-stříbrně děleném štítě nahoře položená oboustranně uťatá březová větev přirozené barvy se třemi svěšenými zlatými listy, dole dvě černé, doleva obrácené a položené radlice nad sebou.\n\n"}
{"id": "120135", "url": "https://cs.wikipedia.org/wiki?curid=120135", "title": "Chválenice", "text": "Chválenice\n\nObec Chválenice (německy \"Chwalenitz\") se nachází v okrese Plzeň-město v Plzeňském kraji. Žije v ní obyvatel. Obec je od 1. ledna 2007 součástí okresu Plzeň-město, do konce roku 2006 byla obec součástí okresu Plzeň-jih.\n\n\nNejstarší historické doklady o existenci Chválenic pocházejí z roku 1275, kdy je doložen štědrý příznivce kladrubského kláštera, vladyka Semislav z Chválenic. Zajímavé je, že teprve o dvacet let později byla Václavem II. založena Nová Plzeň. Nejstarší archivní prameny o vladyckých statcích v Želčanech a Chouzovech jsou z doby o více než sto let později, z let 1377–1379. Osídlení na území někdejší chválenické farnosti je však mnohem starší. V roce 1870 došlo při těžbě kamene na stavbu dnešního nezvěstického mostu Osvobození k archeologickému nálezu v oblasti \"tzv. Žákavské hory\". Šlo o četné artefakty z doby bronzové. Teprve o osm let později se začal zahradník valdštejnského zámku Kozel F. X. Franc soustavně zajímat o pravěké osídlení v údolí řeky Úslavy. Při nich bylo potvrzeno, že v celém říčním údolí od \"Kozelského polesí\" až po Srby u Blovic bývalo bohaté pravěké osídlení s bezpočtem mohyl. Nezvěstický nález se dostal do dnešního Národního muzea v Praze, kde je jeho část stále uložena.\n\nZprávy o středověkém osídlení oblasti jsou doloženy v roce 976, kdy bylo bavorské vojsko poraženo pod přemyslovským hradem Plzní, nacházejícím se na dnešním vrchu Hůrka u Starého Plzence. Šlo o hrad, který se v té době mohl významem téměř rovnat hradu pražskému. Kolem Hůrky také procházela významná cesta z Bavor do Prahy, Krakova a Kyjeva.\n\nV roce 1884 se v Želčanech uskutečnil archeologický nález, který naznačuje, že minimálně část dnešní obce Chválenice mohla být osídlena již v raném středověku. Při stavebních pracích v želčanském statku čp. 25 byl objeven keramický džbán obsahující 2116 mincí, denárů z doby vlády knížete Oldřicha a čtyři malé náušnice. Mince – malé střibrné plíšky – byly vyraženy v domácí vyšehradské mincovně. Většinu mincí prodal hospodář Valdštejnovu zahradníkovi na Kozlu,archeologovi a tajemníkovi plzeňského historického muzea Františku Xaveru Francovi. Právě díky němu jsou dnes ve sbírkách Západočeského muzea v Plzni. Starší a nevelkou částí pokladu byly bavorské mince z 10. století, nad nimiž několikanásobně převládaly české denáry z první poloviny 11. století. Datace mincí předchází o více než dvě stě let první písemnou zmínku o vsi Chválenice a o dalších sto let nejstarší písemné zprávy o Želčanech a Chouzovech.\n\nChválenice byly od 14. století nejen doloženou farní osadou s kostelem, ale podle Semislava a jeho následovníků lze předpokládat, že se zde nacházelo i samostatné vladycké sídlo spojené s místním kostelem svatého Martina. Podobných tvrzí se v dané době nacházelo v okolí velké množství. Velmi zachovalý zbytek tvrziště se nachází v Nezvěsticích. I v nejbližším okolí Chválenic se však nacházelo ve vrcholném středověku mnohem hustější osídlení než dnes. Na západním úbočí Farské skály se nacházely tvrz, hospodářský dvůr a ves \"Džbánek\", patřící pravděpodobně cisterciáckému klášteru v Nepomuku. Poblíž je doložena existence ještě několik dalších, dnes zaniklých vsí – Zboří, Záhoří a Lhotky. Poté, co byl nepomucký klášter v 15. století vypálen husity, byly již v polovině 16. století všechny tyto vsi označovány za pusté. Ve druhé polovině 14. století zanikla dočasně i tvrz ve Chválenicích. Chválenice nyní patřily k vladyckému sídlu v Pokonicích u Žákavy. Tato tvrz se nacházela v ohybu řeky Úslavy mezi Zdemyslicemi a Žákavou. Šlo pravděpodobně o významné sídlo, které však koncem 14. století také zaniklo a centrum vladycké moci se přesunulo do sousední Žákavy.\n\nPřed husitskými válkami zakoupil Chválenice plzeňský měšťan Tomáš Paviánek, zvaný též Pabiánek. Jeho žena Anna Pabiánková byla horlivou stoupenkyní radikálního plzeňského kazatele Václava Korandy a dokonce u sebe v Plzni na čas ubytovala Jana Žižku. Při odchodu Žižky do jižních Čech spálila na plzeňském náměstí veškerý svůj majetek a vydala se spolu se svým podnájemníkem na Tábor.\n\nChválenice v té době patřily Pabiánkovým synům, sídlícím na tvrzi v nedalekých Štěnovicích. Pabiánkové po odchodu Jana Žižky a příklonu Plzně ke katolictví z města také odešli, ale pouze do Štěnovic. Plzeňští přesto jejich tvrz oblehli a dobyli. Přítomné členy rodiny při tom vyvraždili. Jako odškodné si Plzeňané vzali majetek Pabiánkových včetně obce Chválenice. Plzeňští dosadili roku 1424 do Chválenic horlivého a velmi vzdělaného katolického kněze Blažka z Dobřan. Blažek proslul jako pilný opisovač knih a textů. Jeho středověké rukopisy jsou dnes uloženy v pražské univerzitní knihovně a v knihovně metropolitní kapituly u sv. Víta v Praze.\n\nKrajina kolem obce byla v té době na horké válečné půdě mezi katolíky a husity. Zatímco plzeňským katolíkům patřil nový královský hrad Radyně, husité drželi hrad Vlčtejn. Po skončení husitských válek, za vlády Jiřího z Poděbrad se zapsal hrad Vlčtejn do historie jako místo podpisu mírové smlouvy mezi kališnickým králem a odbojnou katolickou šlechtou z Jednoty strakonické.\n\nOd druhé poloviny 15. století byly Chválenice opět samostatným vladyckým sídlem, patřícím panošovi Janu Chválenickému z Hodousic. Zdá se ale, že kolem roku 1500 patřila část chválenických pozemků také purkrabímu Bedřichovi z Donína a na Vlčtejně. Ten ve Chválenicích usadil své dva \"služebníky a lidi svobodné\", Jíru a Jana Hošťálkovi. Jak Bedřich z Donína tak Jíra a Jan Hošťálkovi se pak kvůli užívání pozemků dostávali do ostrých sporů s Janem Chválenickým z Hodousic. Roku 1531 již Chválenice patřily k panství Jana Častolára Hradišťského z Hořovic. Po pořízení kšaftu v roce 1541 zdědil celý statek vladyka Častolár Hradišťský z Hořovic. Další zprávy o životě na území dnešní obce Chválenice existují z druhé poloviny 16. století, a to zásluhou \"rokycanských městských knih\". Městu Rokycany byla tehdy poddána ves Želčany, přičemž v textech jsou zmiňováni také obyvatelé Chválenic a Chouzov. Chválenice zůstávaly během druhé poloviny 16. století v majetku rodu Hradišťských z Hořovic. Roku 1588 koupil Častolárův syn Jan Hradišťský od Kryštofa z Roupova vlčtejnské panství včetně vsi Chouzovy.\nV 17. století již Chválenice patřily k nebílovskému panství. Majiteli panství byli Kokořovci, konkrétně Kryštof Karel Kokořovec z Kokořova. V té době v zemi vypukla třicetiletá válka. Kryštof Karel se spolu se svým bratrem, majitelem šťáhlavského panství, postavil na protestantskou stranu sporu a v roce 1618 odmítl věrnost habsburskému císaři Ferdinandu II. Naopak, Kokořovci vítali jako svého krále Fridricha Falckého. Byli pak ztrestáni významnou pokutou, ale nepostihla je konfiskace majetku. V době rekatolizace, v polovině 17. století, se lze v Čechách postupně setkat s několika kněžími, jejichž rod pocházel z Chválenic – děkanem Janem Chválenickým a kaplanem Sebastianem Chválenickým v Náchodě, děkanem Janem Chválenickým v Horšovském Týně a arciděkanem Janem Františkem Chválenickým v Českém Krumlově. Po skončení třicetileté války byly Chválenice zčásti vylidněny. Svědčí o tom údaje z Berní ruly (1654) – z osmnácti dvorů bylo pustých sedm, ze tří drobnějších usedlostí zůstaly pusté tři.\n\nV 80. letech 17. století patřilo nebílovské panství Arnoldu Aloisovi baronu Engelovi z Engelsflussu. V celé zemi probíhala rekatolizace a výstavba poutních kaplí a kostelů. Arnold Alois využil vzrůstajícího kultu sv. Vojtěcha a nechal na Planinách u Chválenic, na místě staré polní kapličky postavit poutní kostel zasvěcený právě sv. Vojtěchovi.\n\nNejstarší chválenické farní kroniky dokládají, že ve Chválenicích a okolí bylo na přelomu 17. a 18. století velké množství povolání a řemesel. Patřil mezi ně také nově ustavený poustevník u kaple sv. Vojtěcha na Planinách. Ve vsi Chválenice v této působili farář, kaplan, nádvorník (správce farního dvora), rychtář, učitel (doložen od roku 1644), bečvář, hrnčíř, hrobař, kovář, krejčí, krčmář, piksmistr, ovčácký pacholek, ponocný, punčochářka, švadlena, sluhové, vojáci, zedník, žebráci a tuláci.\n\nV roce 1705 zakoupil nebílovské panství vrchní velitel a maršál pozemních vojsk Benátské republiky, Adam Heinrich hrabě von Steinau. Tento muž pocházející z Horních Franků zasvětil celý svůj život vojenské kariéře a v četných válkách proslul nebývalou odvahou a odhodláním. Bojoval nejen ve službách Benátské republiky, ale i ve službách císaře a saského kurfiřta – polského krále. Své hrdinství a schopnosti prokázal v tureckých válkách a v Severní válce o Baltské moře. V Nebílovech zakoupil renesanční tvrz a nechal ji přestavět na reprezentativní zámeček. Zemřel však velmi záhy, roku 1712. Ve své závěti si přál nechat na panství vystavět nový kostel. Místo toho byl barokně přestavěn kostel na Prusinách, do něhož byl hrabě Steinau pohřben.\n\nOd počátku 18. století byly Chválenice součástí spojeného šťáhlavsko-nebílovského panství v držení švihovské větve rodu Černínů z Chudenic. Chválenická farnost byla největší a nejvýznamnější na tomto panství. Heřman Jakub hrabě Černín z Chudenic pozval roku 1747 do Chválenic proslulého stavitele Kiliána Ignáce Dientzenhofera, který zde na místě starého kostela postavil nový, barokní chrám sv. Martina. Heřman Jakub Černín se stal štědrým mecenášem kostela a byl ve zdejší hrobce roku 1784 také pohřben. Zatímco Chválenice a Želčany byly součástí šťáhlavsko-nebílovského panství, Chouzovy patřily trvale k panství vlčtejnsko-hradišťskému.\n\nHeřmanův syn, Vojtěch hrabě Černín z Chudenic nechal na panství postavit lovecký zámek Kozel a rekonstruovat zámek v Nebílovech. Ve Chválenicích se významně finančně podílel na výstavbě empírové fary v roce 1806. Na jeho paměť byl nad vchodem do fary umístěn alianční znak Vojtěcha a jeho první manželky Marie Terezie Josefy z Thunu-Hohensteinu. Bezdětný pár nechal vybudovat novou rodinnou pohřební kapli ve Šťáhlavech.\n\nPo Vojtěchově smrti přešlo panství do rukou Valdštejnů-Wartenbergů. Za prvního z Valdštejnů, Kristiána, byla ve Chválenicích postavena dnešní klasicistní budova školy. Za valdštejneského panství byla v letech 1848–1850 zrušena za náhradu robota a roku 1912 se odehrál požár chválenického kostela sv. Martina. V letech 1914–1918 proběhla první světová válka spojená s rekvizicí nejstarších chválenických zvonů z dílen klatovského zvonaře Štěpána Pricqueye a plzeňského zvonaře Pernera z let 1658 a 1739. Nové zvony Václav a Martin byly na věž chválenického kostela vráceny v roce 1932, ale již o deset let později byly rekvírovány pro potřeby nacistické moci. V roce 1945 končí Valdštejnové jako majitelé šťáhlavského velkostatku. Poslední z nich byl pohřben do rodinné hrobky ve Šťáhlavech v roce 1954.\n\nObec byla elektrifikována v roce 1923. Do obce byl zaveden rozhlas a první autobusová linka vedoucí ze Střížovic. Pravidelné autobusové spojení do Plzně však zajistil až plzeňský autodopravce Sýkora, který si ve Chválenicích postavil garáže pro své autobusy a obytný dům, „Sýkorovnu“. Ve Chválenicích působily mezi válkami dva hostince, Nolčova výrobna sýrů, smíšené zboží s benzinovou pumpou u Tomanů, řeznictví či židovský koloniál U Tanzerů. U Tanzerů byl od 30. let také výčep vína. Existovala zde kovárna, záložna Kampelička, holičství a řada dalších živností. V době velké hospodářské krize pomáhalo zaměstnanosti ve Chválenicích otevření lomu pod Farskou skálou. Většina obyvatel se však věnovala práci v zemědělství nebo dojížděla za prací do Plzně. Ve Chválenicích a okolních obcích působila celá řada společenských organizací – Sokolové, sociálně demokratická Dělnická tělovýchovná jednota, agrární Selská jízda, hasiči i ochotníci. V obci působili mladí skauti a později i woodcrafteři.\n\nNacistická okupace se dotkla několika chválenických rodin. V první řadě šlo o židovskou rodinu obchodníka Šimona Tanzera. Zatímco Šimon Tanzer a jeho syn Leo Tanzer zemřeli v průběhu let 1940–1941, stařičká obchodnice Rosa Tanzerová s dcerami Arnoštkou, Klárou a Elsou byly deportovány do koncentračních táborů, kde všechny během roku 1942 zahynuly. V květnu 1943 byl gestapem zatčen také chválenický řídící učitel Benedikt Brejcha a zbytek války strávil v nacistických koncentračních táborech.\n\nV roce 1945 byly Chválenice, stejně jako celá Československá republika osvobozeny. Na 6. května 1945 připadla tradiční svatovojtěšská pouť, která toho roku byla zrušena. Napečenými koláči byli 7. května 1945 vítáni američtí vojáci, kteří do vsi dorazili. 13. května 1945 se k Chválenicím přiblížili i vojáci Rudé armády. 18. května 1945 byla vytyčena konečná demarkační linie, a to středem toku řeky Úslavy v Nezvěsticích. Demarkační linie se tak nacházela uprostřed vsi Nezvěstice, na dnešním mostě Osvobození, 3 km od Chválenic a Želčan.\n\nPo druhé světové válce pokračovala modernizace vsi. V roce 1947 byl do obce zaveden telefon a mezi Chválenicemi a Želčany byl otevřen nový hřbitov pro Chválenice, Želčany a Chouzovy. Od 50. let si lidé v obci začali pořizovat televizní přijímače. Proměny vsi se dotkl pochopitelně i politický převrat z roku 1948.\n\nVe všech třech vsích byla během 50. let zřízena jednotná zemědělská družstva a došlo i k vystěhování tzv. kulaků. Ve Chválenicích šlo o rodinu sedláka Přibíka z čp. 11 na návsi. Především ve Chválenicích setrvalo v odporu proti \"JZD\" do roku 1960 osmnáct sedláků. Během první poloviny 60. let byli nátlakem přesvědčeni ke vstupu nebo návratu do \"JZD\" a v roce 1968 soukromě hospodařili pouze tři sedláci. Poslední sedlák v Želčanech zanechal své soukromé živnosti v roce 1974. Ve stejném roce byly Chválenice, Želčany a Chouzovy sloučeny v jednu obec.\n\nBěhem poválečného období byla ve Chválenicích zřízena samostatná pošta a na místě někdejšího \"hostince U Kašparů\" prodejna průmyslového zboží, později samoobsluha smíšeného zboží. V průběhu 60. až 80. let byla vybudována restaurace a kulturní dům s ubytovnou \"Na Radosti\", moderní samoobsluha potravin a vybudována byla i dnešní budova obecního úřadu. V 80. letech byly na severním okraji obce vybudovány bytovky zaměstnanců \"JZD\" a celé ulice rodinných domků.\n\nMísto zrušených prvorepublikových spolků vyvíjely v obci činnost nové organizace – svaz požární ochrany, \"TJ Sokol Chválenice\", \"Svazarm\", \"svaz chovatelů\" a \"myslivecké sdružení \"Skála\"\". Pod hlavičkou těchto organizací byly pořádány rozmanité akce sportovního a kulturního charakteru. Tradici v obci mělo divadlo a akce pro děti. V poválečném období působil ve Chválenicích šikovný kronikář Josef Boehm, díky jehož píli byla chválenická kronika vyhlášena v roce 1975 \"Kronikou roku\", když porazila všechny ostatní soutěžící kroniky z ČSSR. V obci krátce působil také \"Vlastivědný spolek pro Chválenice a okolí\".\nPo roce 1989 došlo k zániku místního \"JZD\" a v obci začala působit celá řada větších či menších firem. Dobré jméno Chválenic v této době šíří především družstvo chválenických hasiček a želčanských hasičů. Jméno Chválenic je v současnosti známé i díky úspěchům chovatelů drobného zvířectva. O kulturní život v obci se stará několik spolků a organizací. Ve vsi Chválenice jde především o \"Český svaz žen Chválenice\", \"Římskokatolickou farnost Starý Plzenec\" a \"Sportovně-kulturní klub (SKK) Chválenice\". V Želčanech a Chouzovech se věnuje kulturní činnosti \"Sbor dobrovolních hasičů Želčany\". V Chouzovech navíc působí \"Ulita na statku\", která se věnuje práci s autistickými dětmi.\n\nNové rodinné domky byly po roce 2000 postaveny na západním okraji Chválenic a v menší míře i na dalších místech Chválenic, Želčan a Chouzov. V roce 2013 se podařilo po dlouhých sedmdesáti letech instalovat na věž kostela sv. Martina nové zvony Václav a Martin. Nahradily tak zvony zrekvírované ve válečných letech 1916, 1918 a 1942.Dne 17. října 2015 byla při příležitosti \"srazu občanů a rodáků\" obce ve Chválenicích při příležitosti 70. výročí osvobození od nacismu, 740. výročí první zmínky o Chválenicích a 635. výročí první zmínky o Želčanech a Chouzovech vysazena \"lípa Svobody\".\nHistorie Chválenic a Želčan je spojena s několika významnými osobnostmi a rody. V první řadě se jedná o rokycanského vikáře a čestného kanovníka staroboleslavské kapituly P. Josefa Tangla, který byl v letech 1850–1910 postupně chválenickým kaplanem a farářem. Jako blovický okresní starosta a rokycanský vikář měl mimořádný význam pro celý region.\n\nZ Chválenic pocházela také rodina Jeho eminence Karla kardinála Kašpara, pražského arcibiskupa z období meziválečné republiky a prvních let nacistické okupace. Ve Chválenicích se narodil otec Karla Kašpara, mirošovský a křimický učitel Jan Kašpar.\n\nZvláštní pozornost si zasluhuje také rodina Němcova. Z této rodiny pocházeli postupně hudebník František Němec (1825–1892), kněz Bohumil Němec (1868–1931) a středoškolský učitel Miroslav Němec (1917–1999). František Němec, absolvent pražské konzervatoře a profesor hudby na stejné škole, byl významným houslistou, dirigentem a hudebním skladatelem. Od roku 1852 do své smrti v roce 1892 působil v ukrajinském Charkově, kde byl také v letech 1864–1866 ředitelem místní pobočky Ruské hudební společnosti. Františkův nevlastní bratr Bohumil Němec odešel v roce 1890 do Gorice v tehdejším Rakouském Přímoří, kde vstoupil do kněžského semináře. V letech 1894 působil na území dnešního Slovinska jako kněz. Po první světové se dostal do sporu s italským fašistickým režimem a po tvrdém výslechu na policii v roce 1931 zemřel. Bohumilův synovec Miroslav Němec byl hluboce věřícím člověkem. Věnoval se vlastivědnému bádán na jižním Plzeňsku, byl amatérským archeologem a etnografem. Společně s přítelem JUDr. Fortunátem Tomanem byl organizátorem woodcrafterského hnutí v obci (\"kmen Delawarů\") a zakladatelem \"Vlastivědného spolku pro Chválenice a okolí\" při blovickém muzeu. Miroslav Němec byl v 50. a 60. letech dvakrát vězněn komunistickým režimem.\n\nZmínku zasluhuje také učitelská rodina Breychových, jejíž nejstarší člen, Matěj Breycha, přišel do obce počátkem 19. století. Breychové stáli v čele chválenické školy až do r. 1963, kdy zemřel poslední řídící učitel Benedikt Brejcha.\n\n\n"}
{"id": "120136", "url": "https://cs.wikipedia.org/wiki?curid=120136", "title": "Chyňava", "text": "Chyňava\n\nObec Chyňava se nachází v okrese Beroun ve Středočeském kraji, asi 8 km severně od Berouna. Žije zde obyvatel.\n\nPrvní písemná zmínka o obci pochází z roku 1341. Části Lhotka u Berouna, Libečov a Malé Přílepy byly k obci připojeny až v roce 1980.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chyňava \"(1405 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, biograf Sokol, 2 cihelny, obchod s cukrovinkami, obchod s dřívím, 3 holiči, 7 hostinců, 5 jednatelství, kapelník, klempíř, knihkupec, 3 koláři, 3 kováři, 3 krejčí, obchod s obuví Baťa, 3 obuvníci, 4 obchody s ovocem, 2 pekaři, 2 pily, stáčírna piva, pohřební ústav, porodní asistentka, 3 rolníci, 4 řezníci, sedlář, 7 obchodů se smíšeným zbožím, Okresní záložna v Unhošti, spořitelní a záložní spolek pro obec Chyňavu, stavitel, tesařský mistr, 2 trafiky, truhlář, obchod s velocipedy, velkostatek.\n\nVe vsi Malé Přílepy \"(379 obyvatel, samostatná obec se později stala součástí Chyňavy)\" byly v roce 1932 evidovány tyto živnosti a obchody: 2 hostince, kolář, kovář, krejčí, lakýrník, 2 obchody s mlékem, řezník, 2 obchody se smíšeným zbožím, trafika.\n\nObec Chyňava se skládá z pěti částí na čtyřech katastrálních územích:\n\n\n\nDopravní síť\nVeřejná doprava 2011\n\n28. června 2008 byla podepsána dohoda o partnerství mezi Svazem obcí Valle di Ledro (sestávajícím z obcí: Molina di Ledro, Pieve di Ledro, Bezzecca, Concei, Tiarno di Sotto a Tiarno di Sopra) na straně jedné a osmi českými městy a obcemi (Příbram, Všeň, Milín, Buštěhrad, Nový Knín, Ptice, Chyňava, Doksy) na straně druhé.\n\nNa počest Česko-Italského přátelství byla vybudována stejnojmenná stezka.\n\n"}
{"id": "120137", "url": "https://cs.wikipedia.org/wiki?curid=120137", "title": "Dolní Bečva", "text": "Dolní Bečva\n\nObec Dolní Bečva se nachází v okrese Vsetín ve Zlínském kraji. Žije zde obyvatel.\n\nV katastru obce se nachází socha pohanského boha Radegasta a také část vrcholu Radhoště s kaplí svatého Cyrila a Metoděje.\n\nPrvní písemná zmínka o obci pochází z roku 1597.\n\n\n\n"}
{"id": "120139", "url": "https://cs.wikipedia.org/wiki?curid=120139", "title": "Cebiv", "text": "Cebiv\n\nObec Cebiv se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1115.\n\n\n\n\n"}
{"id": "120140", "url": "https://cs.wikipedia.org/wiki?curid=120140", "title": "Deštné v Orlických horách", "text": "Deštné v Orlických horách\n\nObec Deštné v Orlických horách (\" \") se nachází v okrese Rychnov nad Kněžnou, kraj Královéhradecký. Leží 18 km severně od Rychnova nad Kněžnou a 40 km východně od Hradce Králové. Žije zde obyvatel (v roce 2006 jich bylo 625). Průměrná nadmořská výška obce je 650 m n. m. Součástí obce je i osada a základní sídelní jednotka Jedlová v Orlických horách.\n\nJedná se o největší turistické středisko Orlických hor. Obec je hojně navštěvována především v zimě, kdy je lyžařům k dispozici zdejší lyžařský areál.\n\nDeštné v Orlických horách, založené cisterciáckým svatopolským klášterem, který ovládal majetky v okolí Opočna, v podhůří a v Orlických horách. V roce 1362 je obec poprvé písemně zmíněna a později také v soupisu far pod dobrušským diakonátem dřevěný kostel v obci. Za husitských válek byl klášter Svaté Pole vypálen a jeho majetku se zmocnil Aleš Vřešťovský z Rýzemburka.\n\nV roce 1494 koupil opočenského panství Mikuláš mladší Trčka z Lípy od Jana Jince z Janovic a Petrsburku Osečnici se čtrnácti usedlostmi. Opočenské panství drželi Trčkovští až do třicetileté války, kdy panství připadlo hraběti a polnímu maršálovi Rudolfu Colloredovi a jeho bratru plukovníku Jeronýmovi. Císař ale z panství vyjmul Osečnici, Lomy, Hlinné, Dobré, Deštné a Mnichovou, které připojil k černíkovickému panství v majetku Jindřicha Krajty z Lammensdorfu. V roce 1676 vydělené obce odkoupil hrabě František Karel Libštejnský z Kolovrat, vlastník rychnovského panství. Mezi významná průmyslová odvětví patřilo v orlické oblasti již od sklonku středověku sklářství, kdy je také někdy do 14. až počátku 15. století datován předpokládaný vznik první sklářské huti v Deštném.\n\nBěhem tzv. divokého odsunu německého obyvatelstva mělo být v obci 21 německých civilistů internováno ve zdejší škole, následně byly tyto osoby partyzány odvedeny a v polích zastřeleny. V roce 1949 zde byl zřízen Státní statek Deštné a při něm zřízena Zemědělská mistrovská škola (1953–1956).\n\nSklářská huť v Deštném byla založena před rokem 1595. K tomuto datu potvrdil Jan Trčka z Lípy koupi sklárny mistru Jiřímu Kellerovi. Změnou držitelů panství a po spotřebování dřeva v okolí sklárny, se postupně huť přesunovala směrem ke hřebenu Orlických hor. Nakonec zakotvila na úbočí Malé Deštné ve výšce 940 m n. m., kde působila plných sto let (1660–1760). Byla to jediná sklárna, kde se vyrábělo barokní luxusní sklo, tzv. kolowratský křišťál. Nádherné výrobky se dostávaly do celé Evropy a důstojně prezentovaly české sklo. Působil zde také proslulý malíř skla a porcelánu, osobní malíř hraběte z Kolowratů, Ignác Preissler. Patřil do rozvětveného sklářského rodu Preisslerů, který působil také v Deštném.\n\nObec je nejvýznamnějším rekreačním střediskem Orlických hor. Je zde několik lyžařských areálů a množství ubytovacích a stravovacích zařízení.\n\nObec je velmi dobře dopravně dostupná: vedou sem silnice II/321 z Rychnova nad Kněžnou nebo II/309 z Dobrušky. Kromě místních autobusových linek existuje i spojení do Hradce Králové či Prahy. Autobusem lze dojet až do sedla pod Šerlichem (v létě i cyklobusem).\n\n\n\n\n"}
{"id": "120141", "url": "https://cs.wikipedia.org/wiki?curid=120141", "title": "Dolní Slivno", "text": "Dolní Slivno\n\nObec Dolní Slivno se nachází v okrese Mladá Boleslav, kraj Středočeský. Rozkládá se asi osmnáct kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1223.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Dolní Slivno s 678 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, katolický kostel, lékař, biograf Sokol, výroba cementového zboží, 2 cihelny, 2 holiči, 4 hostince, kolář, 2 kováři, krejčí, obchod s obilím, obchod s obuví Baťa, 4 obuvníci, pohřební ústav, 12 rolníků, 3 řezníci, sedlář, 4 obchody se smíšeným zbožím, spořitelní a záložní spolek, švadlena, trafika, 2 truhláři, velkostatek, zahradnictví, zámečník.\n\n\nSilniční doprava\n\nObcí prochází silnice III. třídy.\n\nŽelezniční doprava\n\nŽelezniční stanice na území obce není. Katastrální území obce protíná Trať 070 Praha - Turnov.\n\nNejblíže obci je železniční stanice Kropáčova Vrutice ve vzdálenosti 3 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v květnu 2011 autobusové linky do těchto cílů: Benátky nad Jizerou, Bezno, Kropáčova Vrutice, Mladá Boleslav, Mečeříž, Praha \n\n"}
{"id": "120143", "url": "https://cs.wikipedia.org/wiki?curid=120143", "title": "Dzbel", "text": "Dzbel\n\nObec Dzbel se nachází v okrese Prostějov v Olomouckém kraji. Žije zde obyvatel.\n\nObcí probíhá železniční trať z Kostelce na Hané do Chornic a dále do Moravské Třebové, ale od roku 2011 jezdí z místní železniční stanice osobní vlaky jen směrem na Kostelec na Hané.\n\nPrvní písemná zmínka o obci pochází z roku 1351.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nSeverní část obce se nachází v přírodním parku Kladecko. V něm leží i přírodní památka Na Kozénku. Na katastru obce pramení říčky Romže a Nectava.\n\n\n"}
{"id": "120144", "url": "https://cs.wikipedia.org/wiki?curid=120144", "title": "Blízkov", "text": "Blízkov\n\nBlízkov () je obec v okrese Žďár nad Sázavou v kraji Vysočina. Žije zde obyvatel.\n\nNázev se vyvíjel od varianty z Bliskova (1512), Blyžkow (1556), Blizkow (1679), Bliskow (1718, 1751), Bliskau a Bliskow (1846), Bliskow a Blizkov (1872) až k podobám Bliskau a Blízkov v roce 1885. Místní jméno znamenalo ves lidí Blízkových.\n\nPrvní písemná zmínka o obci pochází z roku 1298. V roce 1399 je uváděna jako součást statku měřínského proboštství. Později se ves stala součástí panství Černá, kam spadala až do zrušení patrimoniální správy v roce 1848. Roku 1879 většina obce vyhořela.\n\nObec Blízkov v roce 2014 obdržela ocenění v soutěži Vesnice Vysočiny, konkrétně získala ocenění Zlatá cihla v Programu obnovy venkova B. V roce 2015 získala obec ocenění v soutěži Vesnice Vysočiny 2015, konkrétně obdržela diplom za vzorné vedení obecní kroniky.\n\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 4. června 1998. Znak tvoří modro-stříbrně dělený štít, nahoře dva zlaté zkřížené ovesné stvoly, dole v zeleném hrotu zlatý utržený vztyčený lískový oříšek. Vlajku tvoří tři vodorovné pruhy: modrý, žlutý a zelený v poměru 2:1:2. Poměr šířky k délce listu je 2:3.\n\nKatrastrem obce prochází krátký úsek dálnice D1.\nDále zde vedou sinice III. třídy:\n\n\n"}
{"id": "120145", "url": "https://cs.wikipedia.org/wiki?curid=120145", "title": "Bobrůvka (okres Žďár nad Sázavou)", "text": "Bobrůvka (okres Žďár nad Sázavou)\n\nBobrůvka () je obec v okrese Žďár nad Sázavou v Kraji Vysočina. Žije zde obyvatel.\n\nNázev se vyvíjel od varianty Cappilbobrowe (1262), Bobrobka a Kapilbobr (1393ú, Bobrowka a Kapilwobra (1393), z Bobruowky (1434), Bobruovku Malú (1444), Bobruowka (1483), Bobruwka (1674, 1718, 1751, 1846) až k podobám Bobruwka a Bobrůvka v roce 1872. Místní jméno je zdrobnělinou návzu Bobrová a může znamenat buď ves lidí Bobrových či místo u řeky, kde žili bobři. Tvar Kapilbobre byla polatinštělá podoba české předlohy.\n\nPrvní písemná zmínka o obci pochází z roku 1262. Václav z Bobrůvky se připomíná v roce 1390. Pečeť, na které je sedící bobr ve stříbrném štítě, získala obec roku 1667. V roce 1850 byl zvolen první starosta. Od roku 1980 do roku 1990 byla součástí obce Bobrová. Z druhé poloviny 12. století pochází kostel sv. Bartoloměje s hranolovou věží se štěrbinovými okny v patře s dřevěnou zvonicí. Hlavní oltář pochází ze 17. století. \n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 19. května 1998. Ve stříbrném štítě se zeleným lemem posázeným zlatými liliemi se nachází černý sedící bobr. Vlajku tvoří bílý list s černým svislým pruhem širokým jednu třetinu šířky listu, jehož osa je v jedné třetině délky listu od žerďového okraje. Bílé žerďové a vlající pole zasahující do černého pruhu dvěma rovnoramennými pravoúhlými trojúhelníky se společným vrcholem ve středu černého pruhu. Poměr šířky k délce listu je 2:3.\n\n\n\n"}
{"id": "120146", "url": "https://cs.wikipedia.org/wiki?curid=120146", "title": "John Swigert", "text": "John Swigert\n\nJohn Leonard „Jack“ Swigert (30. srpna 1931 Denver, Colorado – 27. prosince 1982 Washington) byl americký vojenský letec a astronaut, který proslul zejména účastí na misi Apollo 13 v roce 1970.\n\nPo skončení střední školy se věnoval studiu strojařiny na University of Colorado at Boulder. Roku 1953 studium zdárně ukončil jako strojní inženýr a šel k vojenskému letectvu. Tři roky sloužil jako stíhač na amerických základnách v Japonsku a Koreji. Pak byl zaměstnán jako tovární pilot u firmy Pratt-Whitney Aircraft. V roce 1964 přešel ke koncernu North American Aviation, aby mohl studovat letecké inženýrství na Rensseelaerově technickém institutu (Rensselaer Polytechnic Institute). Psát o něm začal tisk po získání ceny Octava Chanuta v roce 1966, tedy ještě dlouho před svým letem do vesmíru. To proto, že vymyslel a důkladně vyzkoušel zařízení k usnadnění přistávání kosmických lodí. V roce 1966 byl zaměstnán v NASA, kde se účastnil Programu Apollo. Měl za sebou 4600 letových hodin. Ještě během kosmonautického výcviku začal s dalším studiem, na hartfordské univerzitě (University of Hartford), obor průmyslové řízení. Doktorát obhájil roku 1967. V roce 1970 byl narychlo jmenován místo onemocnělého kosmonauta Mattinglyho do letu Apolla. V té době byl svobodný.\n\nStartovali 11. dubna 1970 z kosmodromu na mysu Canaveral spolu s kosmonauty Lovellem a Haisem. V misi Apolla 13, dodatečně kategorizované v COSPAR pod označením 1970-029A, měl funkci pilota velitelské sekce (CMP - command modul pilot). První noc po startu příliš nespal, zapomněl si dole poznámky k letu a přes řídící středisko řešil odklad podání daňového přiznání. Kritické okamžiky posádce nastaly 14. dubna, třetí den letu. Explodovala nádrž se stlačeným kyslíkem, po níž museli přejít do měsíčního modulu a vrátit se k zemi. Přistáli na hladině Tichého oceánu po 142 hodinách letu. Slavný a známý let svou nebezpečností byl později filmově zpracován.\n\nZůstal ještě tři roky v týmu kosmonautů, poté byl ale propuštěn v důsledku aféry s poštovními známkami Apolla 15. Swigert nebyl do této záležitosti zapojen přímo, ale když se ho vyptávali na praktiky vytváření takovýchto suvenýrů, všechno popíral. Přiznal se později Donaldu Slaytonovi. Měl být zařazen do letu Apollo - Sojuz, ale kvůli tomuto skandálu ho vedení NASA z mise stáhlo a nahradilo ho Slaytonem, který do té doby nemohl kvůli riziku aneurysmatu letět do vesmíru. V dubnu 1973 se Swigert stal výkonným ředitelem Výboru pro vědu a technologii ve Sněmovně reprezentantů USA.. Od srpna 1977 se věnoval politické kariéře v rámci Republikánské strany, za niž byl v roce 1982 zvolen do Kongresu. Zemřel však na rakovinu dříve, než se mohl ujmout funkce.\n\n"}
{"id": "120147", "url": "https://cs.wikipedia.org/wiki?curid=120147", "title": "Éomer", "text": "Éomer\n\nÉomer (narozen 2991 T. v a zemřel 63 Č. v) je maršálem a později králem Rohanu v trilogii Pán prstenů o fiktivním světě Středozem J. R. R. Tolkiena. Ve filmové trilogii jej hrál Karl Urban.\n\nÉomer z rodu Éorlova byl synem Éomunda, maršála Rohanu, a Théodwyn, sestry krále Théodena. Měl sestru Éowyn. Po smrti rodičů je adoptoval jeho strýc Théoden. Byl třetím maršálem Marky a mocný vůdce lidí.\n\nU Fangornu jeho éored (vojenský oddíl) zničil oddíl Uruk-hai, který držel v zajetí Smíška a Pipina, a pravděpodobně zabránil jejich znovuzajetí při útěku. Nikdo z jeho lidí si jich ale nevšiml. Poté potkal Aragorna, Gimliho a Legolase a teprve od nich se o hobitech dozvěděl.\n\nPo návratu do Edorasu byl Grímou Červivcem uvězněn. Po Gandalfově osvobození krále ze Sarumanovy moci byl propuštěn. Zúčastnil se bitvy u Hlásky a poté jel do Železného pasu proti Sarumanovi.\n\nV bitvě na Pelenorských polích bojoval proti Mordoru a po smrti Théodena se stal králem Rohanu.\n\nZúčastnil se také bitvy u Morannonu.\n"}
{"id": "120153", "url": "https://cs.wikipedia.org/wiki?curid=120153", "title": "FreeRADIUS", "text": "FreeRADIUS\n\nFreeRADIUS je v informatice implementace RADIUS serveru, která je k dispozici jako open source pod licencí GPL. Používá se k autentizaci a autorizaci.\n\nPro autorizaci lze použít následující technologie:\n\nPro autentizaci lze použít následující technologie:\n\n\n"}
{"id": "120155", "url": "https://cs.wikipedia.org/wiki?curid=120155", "title": "Současná klasická hudba", "text": "Současná klasická hudba\n\nTermín soudobá vážná hudba (v angličtině \"soudobá klasická\", v dalších jazycích též jen \"soudobá\" nebo \"nová\") není označení uměleckého směru či stylu, ale definuje širokou škálu hudebních děl, jejichž základní formální charakteristika odráží vývoj evropské hudby a je vytvářena v současné době. (Pozn.: výraz „vážná“ hudba se užívá pouze v češtině a slovenštině, terminologie jiných jazyků tento název nezná). V tomto kontextu jde o veškerou hudební tvorbu evropského typu, vytvořenou od roku 1975 do současnosti. \n\nNad označením probíhala velmi dlouhou dobu debata, zda přece jen tento široký okruh nepovažovat za hudební styl nebo ho vyhradit pouze vysloveně novým či avantgardním hudebním směrům. Dodnes užití významu není zcela jednotné. Někdy je pro uživatele synonymem pro „moderní“, někdy označuje pouze žijící skladatele a jejich díla. Neexistuje tedy univerzálně přijaté kritérium pro jeho užití, protože však slovo značí v první řadě časový rámec, většina encyklopedických prací se drží tohoto primárního, i když de facto svou členitostí prakticky nenaplnitelného kritéria, tedy veškeré klasické hudby evropského typu včetně jejích nejrůznějších aplikací či pojetí, vytvořené v poslední čtvrtině 20. století a ve století současném. \n"}
{"id": "120158", "url": "https://cs.wikipedia.org/wiki?curid=120158", "title": "RADIUS", "text": "RADIUS\n\nRADIUS (\"Remote Authentication Dial In User Service\", česky \"Uživatelská vytáčená služba pro vzdálenou autentizaci\") je AAA protokol (\"authentication, authorization and accounting\", česky \"autentizace, autorizace a účtování\") používaný pro přístup k síti nebo pro IP mobilitu. Může pracovat jak lokálně tak i v roamingu.\n\nMezi nejdůležitější vlastnosti patří jeho vysoká síťová bezpečnost, neboť transakce mezi klientem a serverem RADIUS je autentizována pomocí sdíleného tajemství, které není nikdy posíláno přes síť. Pouze uživatelská hesla jsou přes síť zasílána šifrovaně. Uživatelská jména, účtování apod. můžou byt odposlechnuta třetí osobou, protože tato data nejsou přenášena šifrovaně.\n\nPostup autentizace je následující: uživatel vydá klientovi \"Požadavek na autentizaci\", klient vytvoří \"Požadavek na přístup\" (Access Request) obsahující uživatelské jméno, heslo a ID portu, přes který je uživatel připojen. Požadavek na přístup je odeslán serveru RADIUS a čeká se na odpověď. Pokud nepřijde do určeného času (timeoutu) žádná odezva, Požadavek na přístup se opakuje, zpravidla 3 až 5 krát.\n\nPokud není splněna některá z podmínek, server RADIUS odešle \"Zamítnutí přístupu\" (Access Reject). Do datové oblasti paketu je dovoleno umístit maximálně textovou zprávu, která smí být zobrazena pomocí klienta uživateli. Žádné další atributy nejsou v odpovědi Access Reject povoleny.\n\nJestliže jsou všechny podmínky splněny, server RADIUS odešle \"Povolení přístupu\" (Access Accept), kde v datové oblasti paketu jsou uloženy všechny potřebné konfigurační informace (IP adresa, maska sítě, login uživatele a vše, co je potřeba předat požadované službě).\n\nPaket protokolu RADIUS je zabalen do datové části segmentu UDP s hodnotou cílového portu 1812 – oficiálně přidělené číslo portu pro RADIUS je 1812. Skládá se z HEAD (8 bitů) identifikuje typ paketu RADIUS, identifikátor (8 b), Délka (16 b) určuje velikost paketu RADIUS od HEAD po atributy, minimálně 20 bitů, maximálně 4096 bitů, Datová oblast – Authenticator (128 bitů, je náhodně vygenerované číslo, které je použito na ověřování správné autentizace – viz níže) a oblast atributy, které nesou specifické autentizační, konfigurační nebo autorizační detaily pro požadavky či odpovědi. Konec seznamu atributů je určen délkou paketu RADIUS.\n\nOvěření správnosti Autentizace: na sdílené tajemství (šifru) a Request Authenticator (128 bitů) je aplikována jednocestná hashovací funkce MD5, pomocí které je vytvořena 128 bitů velká hodnota, která je dále xorována s uživatelským heslem.\n\nPři připojení k poskytovateli Internetu pomocí vytáčeného připojení, DSL, nebo Wi-Fi je u některých poskytovatelů vyžadováno přihlašovací uživatelské jméno a heslo. Tato informace je poslána do takzvaného Network Access Server (NAS) zařízení přes Point-to-Point Protocol (PPP). Poté je předána server RADIUS pomocí protokolu RADIUS. Server RADIUS ověří pravost informace použitím autentizačních schémat jako PAP, CHAP nebo EAP. Pokud je uživatelské jméno a heslo přijato, server autorizuje přístup k poskytovateli internetu a vybere IP adresu (popřípadě rozsah adres) a další parametry spojení, což mohou být např. L2TP přihlašovací údaje, doba, po kterou může být uživatel připojen, rychlost připojení, kterou může uživatel používat, nebo jiná omezení. RADIUS protokol neposílá hesla mezi NAS a RADIUS serverem v čistém textu (ani při použití s PAP protokolem), používá se MD5 hašování.\n\nRADIUS server bude také upozorněn na spuštění nebo ukončení sezení, takže uživatel může platit přesně podle těchto RADIUS informací nebo mohou být tyto použity pro statistické účely. Tyto údaje mohou sloužit (při použití SIP přihlašovacích údajů z koncového VoIP zařízení) k účtování hovorů.\n\nRADIUS byl původně vyvinut společností Livingston Enterprises pro jejich PortMaster série Network Access Servers a později (1997) zveřejněny jako RFC 2058 a RFC 2059 (současné verze jsou RFC 2865 a RFC 2866). Nyní existuje několik komerčních a open-source RADIUS serverů. Vlastnosti se liší, ale většina umožňuje dohledávat uživatele v textových souborech, LDAP serverech, různých databázích a podobně. Účtovací informace se mohou zapisovat do textových souborů, různých databází, přeposílat na externí servery a podobně. SNMP je často používáno pro vzdálené monitorování. RADIUS proxy servery jsou používány pro centrální správu a mohou přepisovat RADIUS pakety za běhu (z bezpečnostních důvodů, nebo pro překlady mezi dialekty jednotlivých výrobců).\n\nRADIUS je jako autentizační protokol běžně používán v IEEE 802.1X bezpečnostním standardu (často používán v bezdrátových sítích). I když nebyl RADIUS původně vytvořen pro autentizační metody v bezdrátových sítích, vylepšuje WEP zabezpečení ve spojení s ostatními bezpečnostními metodami jako EAP-PEAP.\n\nRADIUS je rozšiřitelný a většina výrobců zařízení a software používají vlastní RADIUS dialekty.\n\nDIAMETER protokol je plánován jako nádhrada RADIUS. DIAMETER používá jako transportní vrstvu TCP zatímco RADIUS používá UDP.\n\nOficiálně přidělené čísla UDP portů pro RADIUS protokol jsou pro autentizaci 1812 a pro účtování 1813. Přesto některé implementace používají jako výchozí UDP porty 1645 resp. 1646 (například Cisco nebo Juniper)\n\nRADIUS protocol je v současnosti definován v:\n\nDalší příbuzné RFC standardy jsou:\n\n\n"}
{"id": "120160", "url": "https://cs.wikipedia.org/wiki?curid=120160", "title": "The Final Cut", "text": "The Final Cut\n\nThe Final Cut je dvanácté studiové album anglické skupiny Pink Floyd. Vydáno bylo v březnu 1983 (viz 1983 v hudbě) a v britském žebříčku prodejnosti hudebních alb se dostalo až na první příčku. Celé album je dílem baskytaristy a zpěváka skupiny Rogera Waterse, který tak potvrdil svoji dominanci v kapele.\n\nPůvodně bylo album \"The Final Cut\" chystáno částečně jako soundtrack k filmu \"\", k čemuž ale nedošlo. Jedná se o protiválečné koncepční album silně ovlivněné válkou o Falklandy mezi Velkou Británií a Argentinou, která probíhala v době nahrávání alba.\n\n\"The Final Cut\" je posledním albem Pink Floyd, na kterém vystupuje baskytarista, zpěvák a do té doby hlavní skladatel skupiny Roger Waters, který na albu zhudebnil svoje pocity. Během nahrávání se vztahy mezi ním a kytaristou Davidem Gilmourem silně zhoršily, což vedlo Waterse dva roky po vydání \"The Final Cut\" k odchodu ze skupiny. Autorsky je celé album dílem Rogera Waterse, který zde působí i jako téměř jediný zpěvák – Gilmour zde zpívá v jediné písni „Not Now John“. Na zadní straně přebalu je tato skutečnost zdůrazněna:\n\n(česky „The Final Cut od Rogera Waterse, nahráno Pink Floyd“). Je to jediná deska skupiny, na níž se nepodílel klávesista Rick Wright, jenž byl z kapely vyhozen po nahrávání alba \"The Wall\" a který se později vrátil při nahrávání \"A Momentary Lapse of Reason\". Hudebně \"The Final Cut\" částečně navazuje na \"The Wall\", vytratil se z něj typický „floydovský zvuk“, nejsou tu žádné delší instrumentální pasáže, minimum syntezátorů, naopak se tu vyskytuje symfonický orchestr. Hlavní důraz je kladen na text, hudbu (často s použitím akustické kytary) Waters chápal spíš jako podružnou.\n\nKoncertní turné k tomuto albu se nikdy nekonalo a ani jednotlivé skladby z \"The Final Cut\" nebyly skupinou Pink Floyd nikdy hrány živě. Roger Waters však některé z nich hrál na svých sólových koncertech.\n\nNěkteré ze skladeb na \"The Final Cut\" byly původně připravené pro třetí disk alba \"The Wall\", jedná se o „Your Possible Pasts“, „One of the Few“, „The Hero's Return“ a „The Final Cut“.\n\nV roce 1983 vyšlo na VHS 19minutové videoalbum \"The Final Cut\".\n\nDeska \"The Final Cut\" vyšla ve Spojeném království 21. března 1983 a stala se třetím albem Pink Floyd, které se v tamním žebříčku dostalo na první místo. V USA vyšlo 2. dubna téhož roku a umístilo se na šesté pozici.\n\nNa CD vyšlo poprvé v roce 1986, v digitálně remasterované podobě v roce 1994. V roce 2004 vyšla reedice s novým remasteringem. Toto vydání se odlišuje mírnými změnami v délkách skladeb a především přidáním písně „When the Tigers Broke Free“, která pochází z filmu \"\" a která byla vydána v roce 1982 jako singl.\n\n\n\n"}
{"id": "120161", "url": "https://cs.wikipedia.org/wiki?curid=120161", "title": "Mistrovství České republiky v orbě", "text": "Mistrovství České republiky v orbě\n\nMistrovství ČR v orbě je soutěž oráčů, kterou pořádá jednou ročně Společnost pro orbu ČR. Mistrovství se koná od roku 1963. Pravidla jsou kompatibilní s pravidly WPO, byť počátkem 70. let se od těchto mezinárodních pravidel na čas odchýlila. Prvním vítězem se stal František Kolouda.\n\n\n"}
{"id": "120162", "url": "https://cs.wikipedia.org/wiki?curid=120162", "title": "S-Bahn", "text": "S-Bahn\n\nS-Bahn je označení specifického systému městské nebo příměstské železnice, tvořícího součást systému příměstské a městské hromadné dopravy. Je vžité zejména v německojazyčných zemích. Označení pochází z němčiny, bývá vykládáno jako zkratka ze Stadtschnellbahn (\"městská rychlodráha\"), ze Stadtbahn (\"městská dráha\") nebo Schnellbahn (\"rychlodráha\"). (V češtině se označení S-Bahn někdy skloňuje podle mužského rodu, ač v němčině je ženského rodu). \n\nS-Bahn v některých městech je spíše příměstská železnice, navazuje na celostátní železniční síť a zastavuje i na jejích nádražích, v jiných městech má spíše charakter povrchového metra, v centrech některých měst i klasického podzemního metra. Typickými znaky, kterými se S-Bahn od ostatní železniční dopravy liší, je:\n\nOproti klasickému metru se linky S-Bahnu častěji větví (některé úseky tratí užívá více linek najednou). \n\nPrvní německou městskou dráhu dalo do provozu město Berlín 8. srpna 1924. Jednalo se o trasu Stettiner Vorortbahnhof - Bernau s napájením 800 Vss, následoval Hamburk roku 1934. V obou případech se zpočátku jednalo o rekonstrukci městských tratí provozovaných do té doby v parní trakci. V grafikonu 1928/29 bylo poprvé zavedeno označení \"Stadtschnellbahn\" a ve stejné době se na nádraží v Halensee prvně objevilo namalované logo SS-Bahn. Od 1. prosince 1930 se používá označení s bílým S v zeleném poli a název \"S-Bahn\".\n\nPři elektrifikaci tratí zvolili provozovatelé napájení stejnosměrným elektrickým proudem s postranní přívodní kolejnicí, čímž se vyhnuli větším přestavbám v tunelech a pod mosty. Tratě byly zprvu používány jak elektrickými jednotkami, tak i klasickými soupravami v parní nebo motorové trakci. V obou městech však od tohoto smíšeného provozu bylo později ustoupeno, mimo jiné i proto, že při pozdější elektrifikaci železničních drah se používalo trolejové vedení pro střídavý proud a kombinace obou systémů by byla velice nákladná. V těchto dvou městech došlo tedy k úplnému oddělení S-Bahnu od železnice, a S-Bahn v Berlíně a Hamburku jsou dnes jediné, které používají stejnosměrný proud. Ostatní provozy S-Bahn v Německu používají standardní napájení trolejovým vedením nebo případně i motorovou trakci (některé linky v Rostocku a u dráhy v Porýní (Ruhr)) a soupravy S-Bahn obvykle jezdí po stejných kolejích s ostatními vlaky. \n\nV Německu je tento dopravní koncept dnes v provozu v následujících městech:\n\nPlánuje se vybudování S-Bahn v Augsburgu.\n\nV Rakousku je S-Bahn v provozu pouze ve Vídni a Salzburgu; v regionu Rheintal (Vorarlbersko) se místní regionální dráha nazývá také S-Bahn.\n\nV jednání nebo i v plánovací fázi jsou dráhy S-Bahn v městech Innsbruck, Štýrský Hradec a Linec.\n\nV německojazyčné části Švýcarska se městská rychlodráha jmenuje S-Bahn, ve francouzsky mluvící části se používá označení Réseau Express Régional (RER); avšak často je i zde používáno loga S.\n\nNejstarším systémem S-Bahn ve Švýcarsku je dráha v Bernu, otevřená roku 1987, další je provozována v Zürichu. Za zmínku stojí i dráha v Basileji, která zasahuje i do Francie a Německa. Podle těchto vzorů vznikly v dalších letech další tratě v několika městech, v současné době jsou v provozu následující:\n\nOznačení městských a příměstských železnic písmenem \"S\" se ujalo i v dalších zemích. \nV příměstské železniční dopravě v pražské aglomeraci se k neoficiálnímu označení linek na informačních panelech elektrických souprav používalo písmeno \"S\" ve spojení s číslem linky asi od roku 2003. Od prosince 2008 byly tyto linky znovu přečíslovány a systém začal být mediálně a marketingově propagován pod názvem Esko a logem tvořeným bílým \"S\" v kroužku ze dvou odstínů modré, které začalo být užíváno na vozidlech i ve stanicích a přestupních uzlech. S výjimkou tohoto označení však zpočátku nedošlo k výraznějším provozním ani tarifním změnám. Zkratka nemá český výklad, je pouze převzata z označení vžitého v sousedních německojazyčných zemích.\n\nV Dánsku se tyto systémy označují \"S-tog\"\n\nV italském Miláně začínají písmenem \"S\" označení linek systému \"Servizio ferroviario suburbano di Milano\" (Železniční příměstská služba Milána). Písmeno S zde znamená \"suburbano\" (příměstská).\n\nOznačení v jiných zemích jsou popsána v článku Příměstská železnice.\n\n\n"}
{"id": "120163", "url": "https://cs.wikipedia.org/wiki?curid=120163", "title": "Juan Carlos I.", "text": "Juan Carlos I.\n\nJuan Carlos I., česky Jan Karel I., plným jménem \"Juan Carlos Alfonso Víctor María de Borbón y Borbón – Dos Sicilias\" (* 5. ledna 1938, Řím, Itálie) byl v letech 1975–2014 španělským králem a armádním velitelem španělských ozbrojených sil. Narodil se jako vnuk španělského krále Alfonse XIII. Dne 2. června 2014 oznámil, že z osobních důvodů abdikuje ve prospěch svého syna Filipa VI. 18. června 2014 podepsal ústavní zákon o abdikaci, jehož právní moc nabyla účinnosti zveřejněním v úředním věstníku v následujícím dni.\n\nPochází z rodu Bourbonů, který ve Španělsku vládne od roku 1700. Jeho otcem byl Juan de Borbón, hrabě barcelonský, jeho matkou doña Marie Mercedes Bourbonsko-Sicilská z rodu Bourbon-Obojí Sicílie. Juan Carlos byl jmenován nástupcem Francisca Franca, který do něho vkládal své naděje, že bude vládnout jako absolutní monarcha. Juan Carlos však v zemi nastolil demokratické reformy.\n\nKdyž 20. listopadu 1975 zemřel generalissimus Franco, souhlasil s dodržováním principů Národního hnutí, jež byly určeny pro situaci zachování frankismu. Nicméně mladý panovník jich využil jako opory k vyhlášení referenda o politické reformě, jež skončilo drtivou podporou 94 % hlasů ve prospěch monarchie a reforem, čímž byly vytvořeny předpoklady přechodu k demokracii. Dne 22. listopadu 1975 byl kortesy prohlášen králem Španělska jako Juan Carlos I. Španělský (Juan Carlos I de España) a 27. listopadu v ceremoniálu svatého pomazání zvaném „Mše Ducha Svatého“ (Misa de Espíritu Santo), což je ekvivalent korunovace, která se konala ve starobylé katedrále San Jerónimo el Real v Madridu, usedl na španělský trůn.\n\nAčkoli je jeho role panovníka především reprezentativního charakteru, jeho autorita se projevila zejména v únoru 1981, kdy se stoupenci starého frankistického režimu v čele s Antoniem Tejero Molinou pokusili o státní převrat. Ozbrojená skupina členů Civilní gardy vnikla do budovy parlamentu, kde probíhalo hlasování o kandidátovi na nového předsedu vlády. Pokus o státní převrat, označovaný později jako 23-F, skončil neúspěchem, především proto, že král v televizním projevu útok ostře odsoudil a jednoznačně se postavil na stranu reforem a demokracie. Poté se útočníci stáhli zpět do svých kasáren.\n\nDlouhé roky se těšil velké popularitě, v posledních letech vlády však obliba jeho i celé královské rodiny prudce klesla kvůli hned několika skandálům. Poprvé na sebe starý král obrátil nechtěnou pozornost v dubnu 2012, když vyrazil soukromě do Botswany a při lovu slonů si zlomil kyčel. Za kontroverzní lov ohrožených savců se zprvu odmítal omluvit, což ale nakonec udělal.\n\nNejvětším stínem královské rodiny je však aféra králova zetě Iñakiho Urdangarina, v níž jde o zpronevěru veřejných peněz přes nadaci Instituto Nóos, kterou Urdangarin vedl v letech 2004 až 2006. Králův zeť byl obviněn, že využíval vlivných známostí k získávání veřejných zakázek na Mallorce. U soudu byla v této kauze kvůli podezření z daňových úniků a praní špinavých peněz vyslýchána i králova dcera Cristina.\n\nPod tlakem této aféry a vzhledem k ekonomické krizi Španělska také král v prosinci 2011 poprvé v historii podrobně ukázal, jak využívá 8,2 miliónu eur, jež jeho úřadu náleží ze státního rozpočtu. Králův roční „plat“ činil necelých 293.000 eur a korunní princ Felipe dostával zhruba polovinu. Podle úsporného rozpočtu na rok 2013 ale královský palác od státu dostal o něco méně – 7,93 milionu eur.\n\nV pondělí dne 2. června 2014 se Juan Carlos I. rozhodl po téměř čtyřiceti letech vlády abdikovat ve prospěch svého syna, korunního prince Filipa. Již dopoledne jeho úmysl oznámil španělský premiér Mariano Rajoy, který upřesnil, že král abdikuje z „osobních důvodů“. Hodinu po poledni král ve svém televizním a rozhlasovém projevu k národu mimo jiné pronesl, že by se podle něj měla dostat do popředí mladší generace.\n\nJuana Carlose dlouho stíhaly zdravotní problémy – v posledních letech svého panování podstoupil více než desítku operací. Mimo jiné mu byly voperovány nové kyčelní klouby, lékaři mu museli odstranit nezhoubný nádor na plicích a chirurgické zákroky si vyžádaly i problémy s kolenem a vyhřezlou ploténkou. Král nicméně ve zdůvodnění abdikace svůj zdravotní stav nijak nezmínil.\n\nO abdikaci Juana Carlose I. kvůli jeho špatnému zdravotnímu stavu se spekulovalo již dlouho, přesto bylo královo rozhodnutí vzdát se trůnu velkým překvapením. V minulosti totiž něco takového rezolutně odmítal. Průzkumy už delší dobu ukazovaly, že si většina Španělů přála, aby Juan Carlos odstoupil a trůn přenechal synovi. V lednu 2014 se v průzkumu společnosti Sigma Dos pro královu abdikaci vyslovilo 62 procent Španělů, o rok předtím to přitom bylo 45 procent.\n\nPodle rozhodnutí španělské vlády si Juan Carlos i po abdikaci doživotně uchová titul krále. Zůstane mu tak i oslovení „Vaše Veličenstvo“. Stejné pocty se dostalo i jeho ženě, královně Sofii. Uchová si rovněž dosavadní královskou standartu a erb, odlišný od erbu krále Filipa VI. Znak krále Filipa obsahuje štít státního znaku s rodovým erbem domu Bourbon-Anjou v srdečním štítku, královskou korunu a řetěz Zlatého rouna (na standartě v karmínově červeném čtvercovém listu). Znak krále Juana Carlose I. má štít podložený červeným burgundským křížem (ostrvemi), doplněný červeným jařmem a šípy – symboly Národního hnutí. Na standartě je tento znak položen do tmavomodrého pole. Popis erbu a standarty uvádí Titul II, pravidlo 1 královského dekretu č. 1511 ze dne 21. ledna 1977, kterým se stanovují pravidla pro vlajky, standarty, guidony (jezdecké zástavy), korouhve a odznaky.\n\n\n\n\n\nJak za vlády Felipeho Gonzáleze, tak za vlády Josého Maríi Aznara král kvůli přechodu k demokracii po několik desetiletí do procesu demokratizace příliš nezasahoval, což vedlo k zdání, že se jeho politická role snižuje. Tři dny před volbami v roce 2004, ve kterých se Aznar rozhodl neucházet se o křeslo předsedy vlády, byl spáchán teroristický útok 11. března (11-M) v Madridu. Téhož dne byl vyhlášen státní smutek a král se ve svém projevu obrátil k národu a útoky na veřejnost odsoudil.\n\n\n\nJuan Carlos I. má 2 sestry – infantku Pilar a infantku Margaritu, měl i mladšího bratra Alfonsa, jenž však zemřel na následky nešťastné náhody jako čtrnáctiletý. Zasáhla jej rána z revolveru, který bratři společně čistili.\n\nDne 14. května 1962 se Juan Carlos I. oženil s princeznou Sofií, nejstarší z dětí řeckého krále Pavla a Frederiky Brunšvické. Spolu mají tři děti: infantku Elenu, infantku Cristinu a Filipa, současného krále Španělska; a osm vnoučat: Felipeho Juana Froilána, Juana Valentina, Viktorii Federicu, Pabla Nicolase, Miguela, Irene, Leonor a Sofii.\n\nŠpanělská ústava z roku 1978, ve svém Článku II, odst. 56, paragraf 2, vyhrazuje titul „španělského krále“ osobě Juana Carlose I. Ten byl jako panovník oprávněn užívat i další čestné tituly a hodnosti, které se obvykle vztahují k historickým územním entitám, tradičně spojeným se Španělskou korunou\nMnožství míst, veřejných a kulturních objektů nese jméno krále Juana Carlose I., a to jak v samotném Španělsku, tak i v dalších zemích na světě. Mezi nejvýznamnější patří například: Antarktická základna Juana Carlose I. na Ostrově Livingston (Jižní Shetlandy), letadlová loď Juan Carlos I (patřící španělskému námořnictvu), park Juana Carlose I. v Madridu, Universita Rey Juan Carlos v Móstoles nebo Centrum krále Juana Carlose I. Španělského (\"The King Juan Carlos I of Spain Center\") v New Yorku (USA).\n\n"}
{"id": "120174", "url": "https://cs.wikipedia.org/wiki?curid=120174", "title": "Bitva u Morannonu", "text": "Bitva u Morannonu\n\nBitva u Morannonu nebo také bitva u Černé brány (anglicky \"Battle of the Black Gate\") je bitvou ve Válce o Prsten v Tolkienově světě Středozemi.\n\nPo významném vítězství Svobodných národů v bitvě na Pelennorských polích se zbylá sauronova vojska stáhla a opevnila v Mordoru za Černou bránou. Nastala patová situace. Armády Gondoru a Rohanu sice ubránily hlavní město Gondoru Minas Tirith, ale utrpěly obrovské ztráty. Sauron měl i přes minulé ztráty k dispozici desetinásobnou přesilu. Aragorn a ostatní velitelé se nakonec rozhodli pro riskantní tah: vylákat Sauronova vojska ven z Mordoru a zaměstnat tak jejich pozornost. Tím chtěly poskytnout krytí Frodovi a Samem v jejich cestě do Hory osudu. Spojená vojska Západu čítající nevelký počet jezdců i pěchoty, vytáhla pod Aragornovým velením k Černé bráně. Elfhelm v čele 3 000 Rohirů byl vyslán k Anórienu, aby odtamtud vytlačil Sauronovo vojsko. Velitelé nechali část lučištníků hlídat Křižovatku, aby neztratili komunikační linii s Gondorem. Během tažení byla spojená vojska napadena skřety a Východňany, ale útok se jim podařilo odrazit. Když konečně došla k Černé bráně, někteří vojáci při pohledu na zemi nepřítele ztratili odvahu a odmítli bojovat. Aragorn jim dovolil odejít, ale žádal je, aby jako zatím napadli Sauronovy oddíly na ostrově Cair Andros. Vojska Západu čítala před Morannonem na 6 000 bojovníků.\n\nSauron vyslal ke spojeneckému vojsku své vyjednavače. V jejich čele byl Černý Númenorejec, který si říkal Ústa Sauronova. Ten se za pomoci Samova meče, elfského pláště a Frodovy mithrilové košile vydíral velitele Západu, že Frodo byl zajat a požadoval bezpodmínečnou kapitulaci, pod hrozbou mučení půlčíka. Temný pán však nevěděl, proč byl hobit do Mordoru vyslán. Delegace vedená Gandalfem podmínky odmítla. Poté vyšla otevřenou branou vojska Mordoru a další do té doby ukryté jednotky. Armáda Západu byla obklíčena ze všech stran více než desetinásobnou převahou. Zaujala obranná postavení proti bráně. Aragorn a Gandalf na veleli na levém křídle, Éomer a kníže Imrahil s rytíři Gondoru na křídle pravém.\n\nOd začátku boje se pro spojená vojska bitva nevyvíjela dobře. Proti Gondorským stáli zuřiví Olog-hai a Pipinovi se v boji podařilo usmrtit jejich velitele. Ze vzduchu zaútočili nazgûlové na svých okřídlených monstrech. Na pomoc spojencům tehdy přiletěli orli vedení svým pánem Gwaihirem. Když se již zdálo, že všechna naděje pominula a osud vojsk Západu je zpečetěn, si Frodo nasadil Prsten přímo v nitru Hory osudu. Temný pán si teprve v tomto okamžiku uvědomil, že útok na černou bránu je lest a hlavní útok probíhá v nitru Mordoru. Svou vůlí okamžitě vyslal Prstenové přízraky k Hoře osudu, ale už bylo příliš pozdě. Glum napadl Froda, ukousl mu prst i s Prstenem a zřítil se s ním do Puklin osudu. Nazgûlové byli chyceni následující ohnivou bouří a zanikli v ohni Hory osudu. Barad-dûr i Černá brána se zřítily a duch Temného pána Saurona se rozpustil. Skřeti a trollové do této chvíle poháněni Sauronovou myslí, ztratili náhle rozum a ač byli v početní převaze, dali se na bezhlavý útěk. Východňané a Jižané bojovali zarputile dál, ale nakonec složili zbraně a vzdali se vítězům.\n\nZničení prstenu a Sauronův pád znamenaly vítězství spojenců v celé Válce o Prsten. Po boji odletěl Gandalf na Gwaihirovi, kterého doprovázeli dva z druhů směrem k Hoře Osudu a z jejich plamenů zachránili Froda a Sama. Vítězství u Morannonu umožnilo následnou korunovaci Aragorna na krále Obnoveného království, Elessara. Moc krále Elessara postupně uznali také obyvatelé Haradu i Rhûnu a říše tak na přelomu třetího a čtvrtého věku dosáhla svého největšího rozkvětu.\n\n"}
{"id": "120177", "url": "https://cs.wikipedia.org/wiki?curid=120177", "title": "Ludvík IV. Bavor", "text": "Ludvík IV. Bavor\n\nLudvík IV. Bavor ( \"Ludwig IV. / Ludwig der Bayer\", 1282/7 Heidelberg – 11. října 1347 Puch u Fürstenfeldbrucku) byl bavorský vévoda, falckrabě rýnský, od roku 1314 římský král a od roku 1328 také sporný císař Svaté říše římské. Znám je také jako Ludvík Bavor, ale toto označení mělo původně hanlivý nádech. Ludvíka IV. Bavorského nazval Ludvíkem Bavorem jeho odpůrce papež Jan XXII. ve slavném Sachsenhausenském odvolání z roku 1324. Ludvík Bavor totiž znělo v latině podobně jako \"Ludvík Barbar\" (\"Ludovicus Bavarus – Ludovicus Barbarus\").\n\nPocházel z rodu Wittelsbachů a byl synem vévody Ludvíka II. zv. Přísného a jeho manželky Matyldy, dcery římského krále Rudolfa Habsburského. Vládl v Rýnské Falci, odkud vystrnadil staršího bratra Rudolfa I. Falckého. Územní spory měl také se svými habsburskými příbuznými.\n\nKdyž byl po smrti císaře Jindřicha VII. roku 1314 zvolen římským králem jeden z jeho nepřátel Fridrich Sličný z rodu Habsburků, zvolili si v říjnu téhož roku čtyři ze sedmi kurfiřtů Ludvíka Bavora za protikrále, který byl následně v Bonnu (na rozdíl od tradičních Cách) korunován arcibiskupem kolínským. Na straně Bavora stál i český král Jan Lucemburský, který přispěl k jeho vítězství nad Fridrichem v rozhodující bitvě u Mühldorfu 28. září 1322, ve které byl Fridrich zajat. Po tříletém věznění pak oba sokové uzavřeli smlouvu, na jejímž základě byl Ludvík uznán panovníkem a Fridrich propuštěn.\n\nJako jediný římský král se Ludvík dostal do sporu s papežem Janem XXII. Ten začal roku 1323 sporem o Milán. Papež poté uvalil na Ludvíka klatbu, vyhlásil nad jeho územím interdikt a nakonec jej odvolal z trůnu. Tato opatření nebyla ale účinná a vyprovokovala Ludvíkovu odvetu. Roku 1327 zaútočil na Itálii a o rok později přijal císařskou korunu z rukou římského hejtmana Sciarra Colonny, čímž demonstroval nezávislost císařství na papeži. Ještě roku 1328 pak s pomocí shromáždění římských občanů nechal papeže sesadit a zvolit vzdoropapežem Mikuláše V.\n\nV Říši se Ludvík soustředil především na posílení své rodové moci. Získal braniborské kurfiřtství pro svého mladšího syna. Toho následně oženil s Markétou Pyskatou, dědičkou tyrolského hrabství a první manželkou Jana Jindřicha Lucemburského, pozdějšího markraběte moravského (jejich sňatek přitom nechal prohlásit za neplatný kvůli údajné impotenci manželově, čímž si znepřátelil celý lucemburský rod).\n\nV blízkosti Ludvíka Bavora se soustřeďovali odpůrci papežské hegemonie a zasahování církve do státních záležitostí jako Marsilius z Padovy a William Occam. Nový papež Klement VI. proto hledal protikandidáta na římský stolec a roku 1346 dopomohl ke zvolení českého kralevice Karla římským králem. Ludvík Bavor zemřel roku 1347 při lovu medvědů ještě dříve, než mohlo dojít k rozhodujícímu střetu s Lucemburky a s Karlem.\n\nV roce 1308 se Ludvík oženil s Beatrix Svídnicko-Javorskou. Jejich potomky byli:\n\nV roce 1324 se Ludvík oženil podruhé s Markétou Holandskou. Jejich potomky byli:\n\n\n"}
{"id": "120180", "url": "https://cs.wikipedia.org/wiki?curid=120180", "title": "AP", "text": "AP\n\nSpojení písmen A a P může mít různé významy:\n\n"}
{"id": "120183", "url": "https://cs.wikipedia.org/wiki?curid=120183", "title": "Bonn", "text": "Bonn\n\nBonn je město v Německu, ve spolkové zemi Severní Porýní-Vestfálsko, ležící 20 km jižně od Kolína nad Rýnem. Protéká jím řeka Rýn.\n\nJe rodným městem skladatele Ludwiga van Beethovena. Ve světě je známé hlavně tím, že mezi lety 1949 až 1990 bylo provizorním hlavním městem Spolkové republiky Německo (tehdejšího Západního Německa). I po znovusjednocení země zde dlouho sídlilo mnoho úřadů, některé sídlí v Bonnu doposud (i spolková ministerstva). Žije zde 313 000 obyvatel, což Bonn činí 20. největším městem v Německu.\n\nV období let 1949 až 1990 byl Bonn provizorním západoněmeckým hlavním městem, ve kterém sídlili a působili spolkový prezident, Německý spolkový sněm (\"Deutscher Bundestag\") a spolková vláda se všemi ministerstvy. Tuto roli v celém tomto období nemohl vykonávat Berlín, rozdělený na čtyři (okupační) sektory. Až do roku 1999 byl Bonn ještě sídlem celé německé vlády. Od roku 1998 se mnohé spolkové instituce přemisťovaly z Bonnu do sjednoceného Berlína; jednalo se o obě komory, tedy Spolkový sněm a Spolkovou radu (\"Deutscher Bundesrat\"), dále o úřad spolkového kancléře (\"Bundeskanzler\") a rezidenci spolkového prezidenta (\"Bundespräsident\"). I potom však Bonn zůstal jedním z center německé politiky i státní správy. V současné době zůstává zachována ještě určitá část původních pracovních míst ve státní administrativě, protože některá ministerstva, jiné vládní agentury a spolkové instituce prozatím v Bonnu zůstaly.\n\nBonn se v po druhé světové válce rozvíjel jako centrum mezinárodní a evropské spolupráce. Mezi mnohými mezinárodními institucemi, které zde sídlí, lze jmenovat IUCN ELC (\"Environmental Law Center World Conservation Union\" – Právní centrum pro světovou unii konzervace), dále pak patnáct institucí Organizace spojených národů (OSN), mezi ty nejvýznamnější patří UNFCCC (\"United Nations Framework Convention on Climate Change\" – Mezinárodní panel OSN pro klimatické změny) nebo UNCCD (\"United Nations Convention to Combat Desertification\" – Konvence OSN v boji proti desertifikaci). V bývalé parlamentní čtvrti na břehu Rýna se dnes nachází kampus OSN.\n\nBonn je také sídlem několika velkých hospodářských koncernů, hlavně z oblastí telekomunikací (Deutsche Telekom) a logistiky. Město je také vyhledávaným místem pro konference, neboť se zde pořádají mnohé summity, a to jak na mezinárodní, tak na celoněmecké úrovni. K tomu přispívá působení mnohých organizací, včetně institucí OSN, v Bonnu.\n\nMezi lety 1597 až 1794 byl Bonn sídlem arcibiskupa i kurfiřta kolínského. Kromě toho je také znám jako rodiště skladatele Ludwiga van Beethovena.\n\nBonn má historii dlouhou celkem dva tisíce let, čímž se řadí k nejstarším městům na starém kontinentě. Podle mnohých údajů se již v roce 11 nacházela na území historické části města vojenská základna armády Římské říše. Dříve zde ale sídlili ještě Germáni z tehdejšího kmene Ubie. Latinské jméno města – \"Bonna\" – je poprvé připomínáno v období mezi lety lety 13 až 9 před naším letopočtem, a to v dílech římského pisce Flora, která mohou být založena na ještě starších pramenech.\n\nPo několika dalších desetiletích Římané svůj tábor opustili; na původním místě je vystřídali Germáni z kmene Ubie. V prvním století našeho letopočtu si totiž římská armáda vybrala nové místo pro své působiště, které se nacházelo severněji od Bonnu (dnešní předměstí Bonn-Castel). Tato pevnost se jmenovala Castra Bonnesis, neboli doslova \"město Bonn\". Nejprve dřevěné stavby později doplnily i kamenné. Imperiální moc zde byla přítomna poměrně dlouho – až do doby pádu západořímské říše na konci 5. století.\n\nZbytky římských staveb zde zůstaly po dlouhou dobu raného středověku a byly nazývány Bonnburg. V určitých obdobích je využívali i králové Franské říše, kameny byly později využívány pro stavbu opevnění středověkého Bonnu v 13. století.\n\nDo dnešní doby zůstala římská pevnost Bonn největší pevností tohoto typu, známou z časů antiky, tj. taková, která byla vybudována pro celý císařský legion plné velikosti i s potřebným materiálním a logistickým zajištěním. Archeologické výkopy ukázaly, že římská pevnost byla čtvercového tvaru o rozměrech 528 x 524 metrů. Uvnitř zdí pevnosti se rozprostírala hustá síť ulic a početných domů, od velitelských míst a budov důležitých vůdců, až po kasárny, či vojenské věznice. Ze všech legií, které se nacházely v Bonnu, byla takzvaná první legie (neboli\" Prima legio minervia\") v pevnosti působící po nejdelší čas. Vojáci byli odsud vysíláni do nejvzdálenějších míst Římské říše, například i do Afriky, či až ke Kavkazu.\n\nHlavní římská cesta, která spojovala města Kolín nad Rýnem i Mohuč, procházela přímo přes Bonnskou pevnost, kde přecházela na hlavní cestu uvnitř, vedenou stejně jako dnešní ulice \"Römerstraße\". Jižním směrem pak pokračovala dnešními ulicemi \"Belderberg\", \"Adenauerallee\" a dalšími. Na obou stranách této cesty se rozvíjelo a rostlo místní osídlení, jehož význam v říši postupně rostl.\n\nMá se za to, že v období pozdní antiky, kdy se samotná Římská říše rozpadala, bylo město poničeno nájezdy barbarských a germánských hord. Nemalá část civilního obyvatelstva se ukryla v dobře chráněném místě spolu se zbytky vojenských posádek. V těchto časech zde však vojenskou službu nevykonávali vojáci z Říma, ale germánských kmenů, které byly s říší ve společném svazku. Poté, co se ale impérium nakonec rozpadlo začala tato vojska sloužit novým pánům a přešla na jejich stranu. V následných časech se směrem na jih od pevnosti Bonnburg rozvíjelo nové město, v období 11. až 13. století zde vznikl dokonce i klášter.\n\nRůst Bonnu pokračoval i nadále, v roce 1597 se město stalo centrem Kolínského arcibiskupství. Kurfiřt a arcibiskup Klement August Bavorský (který vládl v letech 1723 až 1761) nařídil výstavbu barokních budov, které patří i v dnešní době k významným bonnským památkám. Arcibiskup arcivévoda Maxmilián František Rakouský (vládl v letech 1784 až 1794, resp. 1801) se zasloužil o výstavbu univerzity a mnohých dalších budov, které sloužily hlavně dobře postaveným obyvatelům Bonnu.\n\nV roce 1794 město obsadili Francouzi a Bonn se stal součástí císařské Francie. Po napoleonských válkách v roce 1815 byl ale přičleněn k Prusku, k rýnské provincii. V této době však Bonn svůj význam ztratil; zastínila jej mnohem rychleji se rozvíjející města v Porýní.\n\nPo druhé světové válce připadl Bonn do okupační zóny Velké Británie, v roce 1949, byl vybrán Bonn za nové hlavní město Západního Německa. Za rozhodnutí, že právě Bonn se stane západoněmeckou metropolí, město děkuje Konradu Adenauerovi, prvnímu poválečnému kancléři Německa. Důvody pro výběr Bonnu byly několikeré. Předně to byl fakt, že Bonn během druhé světové války nebyl téměř poškozen, druhým pak jeho strategická poloha na Rýně a relativní blízkost města hranic s Francií, a v neposlední řadě také historický význam města pro Německo. Tyto faktory rozhodly, že volba Bonnu nakonec převážila oproti ostatním městům. Mnozí činitelé favorizovali Frankfurt nad Mohanem, Kolín nad Rýnem, Mnichov nebo Stuttgart. Posledně jmenované město mělo sice lepší infrastrukturu a vybavenost nežli lázeňské město Bonn, avšak zřízení metropole tam by si vyžádalo vyšší náklady než 95 milionů marek, které byly potřebné pro umístění hlavního města právě do Bonnu. Kvůli relativně malé rozloze a počtu obyvatel byl Bonn v následujících letech parodován jako \"hlavní město bez postřehnutelného nočního života\" (\"Bundeshauptstadt ohne nennenswertes Nachtleben\") či \"Spolková vesnice\" (\"Bundesdorf\").\n\nNové světlo na postavení Bonnu jako hlavního města vrhlo až znovusjednocení Německa v roce 1990. Berlín se stal opět hlavním městem Spolkové republiky, avšak smlouva o této změně nehovořila o přemístění všech politických a správních institucí na severovýchod. Na zasedání Německého spolkového sněmu dne 20. června 1991 však bylo po dlouhé rozpravě dohodnuto, že se nakonec i správní instituce přestěhují. Řešení však bylo kompromisní – některá ministerstva dodnes v Bonnu zůstala a město má status tzv. Spolkového města (\"Bundesstadt\"). Kvůli nevyhnutelným rekonstrukcím staronových budov v Berlíně stěhování trvalo až do roku 1999.\n\nDnes tak hrají mnohem významnější úlohu v rozvoji, hospodářství a životě města soukromé společností. V Bonnu sídlí například DHL, T-Mobile, či některé další čelné firmy; dominance veřejného sektoru ustoupila soukromému.\n\nMezi nejvýznamnější památky patří například rodný dům Ludwiga van Beethovena v ulici \"Bonngase\", známá je dále také radnice, dokončená v roce 1737 a vybudovaná v rokokovém stylu v době vlády Klementa Augusta Bavorského. Využívala se pro návštěvy významných hostů, kteří město navštěvovali i jako úřad starosty. V blízkosti radnice se nachází kurfiřtský zámek, který sloužil jako rezidence a dnes je jednou z hlavních budov komplexu bonnské univerzity.\n\nAlej \"Poppelsdorfer Allee\" je významná z hlediska dějin dopravy, neboť tudy projela první koněspřežná dráha. Spolu s kurfiřtským zámkem pak turisté navštěvují také i palác Poppelsforf, který sloužil pro rekreaci kurfiřta v první polovině 18. století. Třídu Poppelsdorfer Allee překřížila v letech 1883 až 1884 železniční trať, tu doplnilo i nádraží, dnešní hlavní.\n\nV současné době jsou třemi nejvyššími stavbami v Bonnu telekomunikační věž WDR (Westdeutscher Rundfunk), vysoká 180 metrů v čtvrti Bonn-Venusberg, následuje sídlo Deutsche Post s výškou 126,5 metrů a bývalá budova, která sloužila jakou součást parlamentu Západního Německa, s výškou 114,7 metrů. V současné době slouží jako součást kampusu Organizace spojených národů.\n\nV roce 1969 byly do té doby nezávislé obce Bad Godesberg a Beuel spolu s několika malými vesnicemi připojeny k městu Bonnu. Díky tomu se rozloha metropole zdvojnásobila. Bad Godesberg i Beuel se staly městskými obvody s vlastní samosprávou, dnes zde žije 70 000 obyvatel.\n\nKaždý z obvodů se dělí ještě na několik čtvrtí:\n\n\nBonn s dalšími německými městy spojují tři spolkové dálnice (\"Bundesautobahn\") i síť železnic. Zastavují zde některé rychlovlaky Intercity-Express (ICE) a většina vlaků InterCity. Městskou dopravu zajišťuje kromě autobusové sítě také i dráha Stadtbahn, tedy tramvajová rychlodráha, jejíž koleje vedou až do Kolína nad Rýnem. V Bonnu se nachází také mezinárodní letiště Köln-Bonn.\n\n\n\nKromě těchto měst Bonn také rozvíjí mezinárodní spolupráci na projektech s mnoha dalšími městy, jako jsou například Minsk v Bělorusku, Ulánbátar v Mongolsku, Buchara v Uzbekistánu, Čengdžu v Číně, či La Paz v Bolívii.\n\n"}
{"id": "120184", "url": "https://cs.wikipedia.org/wiki?curid=120184", "title": "Seznam rakouských generálů", "text": "Seznam rakouských generálů\n\n\n"}
{"id": "120186", "url": "https://cs.wikipedia.org/wiki?curid=120186", "title": "Płyniesz Olzo po dolinie", "text": "Płyniesz Olzo po dolinie\n\nPłyniesz Olzo po dolinie (\"Plyneš, Olzo, po dolině\") je neoficiální hymnou Poláků na Těšínsku, zejména v jeho české části (tzv. Zaolzie/Zaolší). Byla napsána polským učitelem Janem Kubiszem (1848-1929) z Hnojníku.\n\nHlavním námětem písně je odnárodňování polského obyvatelstva Těšínska a naděje na zvrat tohoto procesu. Základním básnickým motivem je řeka Olše/Olza přirovnávaná k palestinskému Jordánu s vodou s očistnou mocí, což dává myšlence národního obrození religiózní náboj.\n\n"}
{"id": "120187", "url": "https://cs.wikipedia.org/wiki?curid=120187", "title": "Miss You", "text": "Miss You\n\nMiss You / Far Away Eyes je pilotní singl k albu Some Girls rockové skupiny The Rolling Stones. Obě písně byly natočeny v rozmezí let 1977 - 1978 ve studiích Pathé Marconi v Boulougne-Billancourt nedaleko Paříže.\nSingl vyšel 19. května 1978 a v USA dosáhl na 1. příčku. Ve Velké Británii se vyšplhal na 3. místo. Obě písně vyšly na albu Some Girls, obě jsou ovšem zkráceny. Autory obou skladeb jsou Mick Jagger a Keith Richards. K oběma písním bylo taktéž natočeno promo video.\n\nZákladní informace:\n\nA strana\n\nB strana\n"}
{"id": "120188", "url": "https://cs.wikipedia.org/wiki?curid=120188", "title": "Bílé Podolí", "text": "Bílé Podolí\n\nMěstys Bílé Podolí () se nachází v okrese Kutná Hora, kraj Středočeský, zhruba 8 km severovýchodně od Čáslavi. Žije zde obyvatel. Protéká tudy potok Čertovka, který je pravostranným přítokem řeky Doubravy. Součástí městyse jsou i vesnice Lovčice a Zaříčany.\n\nPrvní písemná zmínka o obci pochází z roku 1307. Bílé Podolí bylo povýšeno na městečko roku 1687. Od 23. ledna 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV obci Bílé Podolí \"(přísl. Brambory, 764 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: holič, 4 hostince, klempíř, kolář, 2 kováři, 2 krejčí, obchod s uhlím, obuvník, pekař, pokrývač, porodní asistentka, 2 rolníci, 2 řezníci, sedlář, 5 obchodů se smíšeným zbožím, spořitelní a záložní spolek pro Bílé Podolí, studnař, 2 trafiky, truhlář.\n\nVe vsi Lovčice \"(410 obyvatel, samostatná obec se později stala součástí Bílého Podolí)\" byly v roce 1932 evidovány tyto živnosti a obchody: 2 hostince, 2 kováři, krejčí, rolník, 2 obchody se smíšeným zbožím, spořitelní a záložní spolek pro Lovčice, trafika.\n\nVe vsi Zaříčany \"(448 obyvatel, samostatná obec se později stala součástí Bílého Podolí)\" byly v roce 1932 evidovány tyto živnosti a obchody: výroba cementového zboží, 2 obchody s dobytkem, 3 hostince, kolář, 2 kováři, 2 krejčí, 5 rolníků, řezník, 2 obchody se smíšeným zbožím, spořitelní a záložní spolek pro Zaříčany, stavební podnikatelství, švadlena, 2 trafiky, truhlář.\n\n\nDopravní síť\n\nVeřejná doprava 2011\n"}
{"id": "120189", "url": "https://cs.wikipedia.org/wiki?curid=120189", "title": "Horní Kozolupy", "text": "Horní Kozolupy\n\nObec Horní Kozolupy (, také \"Ober Gosolup\", \"Ober Kosolup\") se nachází asi 11 km severně od Stříbra v nadmořské výšce 518 m n. m. v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1237.\n\n\n\n"}
