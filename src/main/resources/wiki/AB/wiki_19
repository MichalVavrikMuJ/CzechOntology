{"id": "103422", "url": "https://cs.wikipedia.org/wiki?curid=103422", "title": "Francouzské departementy", "text": "Francouzské departementy\n\nDepartement (francouzsky \"département\", výslovnost ) je jednotka administrativního a samosprávného územního členění Francouzské republiky. Nadřazenou jednotkou jsou regiony.\n\nÚzemí Francouzské republiky se v současné době dělí na 101 departementů, z nichž 5 jsou departementy zámořské (\"Département d´outre-mer\", DOM). Průměrný departement má rozlohu téměř 6 000 km a něco přes půl milionu obyvatel. Rozlohou se tedy blíží českému kraji, má však o něco méně obyvatel. Je v průměru téměř třikrát větší než tradiční britská hrabství (\"county\"), i v tomto srovnání má také obyvatel o něco méně. Departementy se dále dělí na administrativní arrondisementy (\"arrondissement\"), ty dále na kantony (\"canton\") a nakonec na samosprávné obce (\"commune\"). Departement je jednotkou státní správy i občanské samosprávy.\n\nDepartement jako \"správní jednotka veřejného práva\" se nazývá také prefektura. Je řízena prefektem (), jmenovaným přímo prezidentem, a člení se na podprefektury (\"sous-préfecture\") vedené podprefekty (\"sous-préfet\"). Na departementy se Francie dělí od \"roku VIII\" Francouzské revoluce (1799–1800). Na základě těchto departementů je spravována řada státních institucí, mimo jiné Rada departmentu pro výbavu (\"Direction départementale de l'équipement\", DDE) či Rada departementu pro záležitosti zdravotní a sociální (\"Direction départementale des affaires sanitaires et sociales\", DDASS).\n\nDepartement je též samosprávné čili \"decentralizované místní společenství\", řízené generální radou (krajskou radou, fr. \"conseil général\"), která se volí všeobecným hlasováním tak, aby se každé tři roky obměnila polovina zastupitelů. Volební mandát zastupitele je tedy 6 let. V čele generální rady stojí její prezident.\n\nNávrh na rozdělení země na departementy předložil králi Ludvíku XIV. už roku 1665 Marc-René d´Argenson. Mělo sloužit lepšímu rozložení daňových břemen i státní správy silnic a mostů. Departementy zavedl francouzský parlament 4. března 1790 hlavně proto, aby se oslabila lokální solidarita v rámci historických a feudálních regionů a naopak posílila loajalita k centrální vládě a státu. Departement byl vymezen tak, aby každý občan mohl za dva dny dojet na koni do centra a vrátit se domů. Departementy byly nově pojmenovány, hlavně podle řek a hor, aby se zastřely historické souvislosti. Byly seřazeny podle abecedy, očíslovány od 1 (Ain) do 83 (Yonne) a tato čísla se od té doby hojně používají k poštovním a administrativním účelům a dodnes jsou i na číslech aut.\n\nRoku 1950 byly zřízeny větší administrativní jednotky, regiony, kterých je v současné době 18. Jejich význam patrně poroste a Francie dokonce uvažuje o zrušení departementů.\n\nZpočátku (1790) byly departementy označovány čísly (01 až 83) jen pro poštovní účely. Na každou zásilku byla umísťována pečeť s číslem výchozího departementu. Tento poštovní systém fungoval několik let, později byl ale zrušen. Ve dvacátém století byl přidáním 5 dalších departementů (Alpes-Maritimes, Loire, Savojsko, Horní Savojsko a Tarn-et-Garonne) vytvořen nový seznam, v němž byly roku 1922 departementy seřazeny podle abecedy a kvůli změnám po první světové válce byl jejich počet modifikován na 89, přičemž číslo 1 měl departement Ain a 89 Yonne. Ve stejném roce byl z území kolem Belfortu vytvořen departement Territoire de Belfort s číslem 90.\n\nV roce 1964 došlo ke změnám administrativního dělení v regionu Île-de-France a k vytvoření departementů Paris (získal číslo 75 patřící do té doby departementu Seine), Yvelines (přejímající číslo 78 místo Seine-et-Oise) a dále Hauts-de-Seine, Seine-Saint-Denis, Val-de-Marne a Val-d'Oise, které byly zařazeny na konec seznamu a získaly tak čísla 91 až 95.\n\nV roce 1976 byla Korsika (departement La Corse, číslo 20) rozdělena na dva departementy, Corse-du-Sud (2A) a Haute-Corse (2B). Zámořským departementům byla přidělena čísla 971 až 974, přičemž číslo 96 bylo vynecháno.\n\nČísla departementů jsou dnes Francouzi hojně používána i v běžném životě. Nacházejí se kupříkladu na registračních značkách automobilů, na začátku všech poštovních směrovacích čísel či v kódech INSEE (obdoba českých rodných čísel).\n\nOstatní francouzská území, která nemají status departementu, mají čísla vytvořená obdobným způsobem. Zámořská společenství (jejichž status je departementu podobný) Saint Pierre a Miquelon a Mayotte mají čísla 975 a 976, Wallis a Futuna, Francouzská Polynésie a Nová Kaledonie mají čísla 986, 987 a 988.\n\nMonako, přestože se jedná o nezávislý stát, používá pro poštovní směrovací kódy na svém území jako začáteční číslo 98 přidělené francouzskou poštou. Andorra jako další nezávislý stát ležící na hranicích s Francií je ale odmítla.\n\n\n"}
{"id": "103423", "url": "https://cs.wikipedia.org/wiki?curid=103423", "title": "Seznam programovacích jazyků", "text": "Seznam programovacích jazyků\n\nCílem tohoto seznamu programovacích jazyků je vytvořit přehled všech významných existujících programovacích jazyků, a to jak jazyků běžně používaných tak historických, a to v abecedním pořadí. V seznamu chybí dialekty základních jazyků, ezoterické jazyky a některé značkovací/skriptovací jazyky.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "103428", "url": "https://cs.wikipedia.org/wiki?curid=103428", "title": ".ug", "text": ".ug\n\n.ug je internetová národní doména nejvyššího řádu pro Ugandu (podle ).\n\nRegistrace se provádí v těchto doménách druhého řádu:\n\n"}
{"id": "103431", "url": "https://cs.wikipedia.org/wiki?curid=103431", "title": "Michael Ballack", "text": "Michael Ballack\n\nMichael Ballack (* 26. září 1976 v Görlitz) je bývalý německý fotbalový záložník. Pelé ho roku 2004 zařadil mezi 125 nejlepších žijících fotbalistů.\n\nPochází z bývalé NDR. Jeho děda pochází z ČR, za druhé světové války byl povolán do Německa na nucené práce, kde zůstal a založil novou rodinu. Ballack jako jeden z mála špičkových fotbalistů vystudoval vysokou školu.\n\nBundesligu začal hrát v sezóně 1997/98 v týmu 1. FC Kaiserslautern se kterým hned získal titul. Od sezóny 1999/2000 hrál v týmu\nBayer Leverkusen kde odehrál 3 sezóny. Od sezóny 2002/03 byl 4 roky členem celku Bayern Mnichov se kterým se 3x radoval z vítězství v Bundeslize. Když v květnu 2006 přestoupil z Bayernu do Chelsea, fanoušci Bayernu ho vypískali. V Chelsea hrál do roku 2010, kdy mu skončila smlouva.\n\nPrvní reprezentační start si připsal 28. dubna 1999 v zápase proti Skotsku. Od roku 2004 navlékal kapitánskou pásku. S německou reprezentací se zúčastnil 3x Mistrovství Evropy (2000, 2004, 2008) a 2x Mistrovství světa (2002, 2006). Největším úspěchem bylo 2. místo z Mistrovství světa 2002, kde však nemohl nastoupit ve finále kvůli dvěma žlutým kartám. Ballack nestihl Mistrovství světa 2010, protože ho nešťastně zranil Kevin-Prince Boateng. Byla to poslední možnost ukázat se v reprezentačním v dresu. Po Mistrovství světa 2010 ukončil své účinkování v reprezentaci.\n\nV Chelsea byl poměrně důležitým záložníkem, jenž umí podržet míč, vhodně přihrát, nacentrovat či vystřelit z dálky. Největší zbraň je však jeho pověstný volný přímý kop, který zahrává opravdu bravurně, neboť je schopen dát gól i ze vzdálenosti 30+ metrů, což ho řadí mezi elitu v zahrávání přímých kopů. V Chelsea bylo takových hráčů více – zejména Frank Lampard či Michael Essien, proto přímé kopy zde zahrával méně často než v německé reprezentaci. I přes svůj vyšší věk byl Ballack hráč, který je schopen naběhat za zápas i 9 km, což bylo mnohdy nejvíce ze všech hráčů v poli.\n\n\n"}
{"id": "103445", "url": "https://cs.wikipedia.org/wiki?curid=103445", "title": ".uz", "text": ".uz\n\n.uz je internetová národní doména nejvyššího řádu pro Uzbekistán (podle ).\n\n"}
{"id": "103449", "url": "https://cs.wikipedia.org/wiki?curid=103449", "title": "Tron", "text": "Tron\n\nTron je americký film, natočený v roce 1982 společností Walt Disney Pictures, z velké části za pomoci superpočítače Cray-1. Znamenal jeden z předělů v nasazení počítačové grafiky ve filmu – počítačem animované pasáže poprvé tvoří podstatnou část filmu. Většina příběhu se odehrává v počítačovém světě, který je reprezentován generovanými prostředími a postavy hrané živými herci jsou dokreslovány počítačem.\n\nFilm byl natočen ve studiích Disney, režisérem byl Steven Lisberger, hlavní role ztvárnili herci Jeff Bridges, Bruce Boxleitner a David Warner.\n\nKevin Flynn (Jeff Bridges) je mladý a nadaný softwarový inženýr. Během svého dřívějšího zaměstnání v softwarové korporaci ENCOM po pracovní době vyvinul několik video her pro založení své vlastní firmy. Jeho kolega Ed Dillinger (David Warner) ale Flynnův kód ukradne a představí jako svůj vlastní, čímž dosáhne rychlého povýšení. Zatímco Dillinger se nakonec stává vedoucím pracovníkem společnosti, Flynn je snížen na provozování videoherny, která obsahuje několik jím vytvořených her.\n\nBěhem několika měsíců se Flynn snaží proniknout do počítačového systému, aby nalezl důkazy Dillingerova provinění, ale jeho pokusy jsou blokovány \"Master Control Programem\" (MCP) (v české dabingu je použit termín \"Dálkové ovládání\"), což je umělá inteligence ovládající mainframe ENCOMu.\n\nDillinger opravňuje MCP prosadit přísnější bezpečnostní kontrolu, čímž bezděčně zruší přístup Alanovi Bradleymu (Bruce Boxleitner), zaměstnanci ENCOMu a bývalému kolegovi Flynna. Bradley požádá Dillingera zpět o povolení přístupu a řekne mu o svém programu \"Tron\". Jedná se o bezpečnostní program, který by sledoval komunikaci mezi MCP a vnějším světem. Dillinger Bradleyho odmítá a řekne mu, ať je trpělivý. Po odchodu Alana napomene MCP Dillingera s tím, že \"si nemůže dovolit\" být monitorován jinými programy. Odhalí svůj záměr proniknout do Pentagonu s odůvodněním, že muže řídit věci mnohem efektivněji, než \"jakýkoliv člověk\". Když se Dillinger pokusí převzít kontrolu nad MCP, je v podstatě vydírán, aby se zachoval podle jeho vůle.\n\nMezitím Alan a jeho přítelkyně a spolupracovnice Dr. Lora Baines (Cindy Morgan) varují Flynna, že Dillinger ví o jeho pokusu o vniknutí do systému a uzamčení mainframu. Flynn jim poví o tom, jak Dillinger ukradl jeho herní programy a Alan mu prozradí, že by chtěl spustit svůj bezpečnostní program \"Tron\", aby hlídal Dillingera a MCP. Flynn se zmíní, že když ho Alan a Lora dostanou do ENCOMu, mohl by obejít nové kontrolní prvky, které zrušily Alanův přístup do systému. V laboratořích ENCOMu je testovací laser používaný k digitalizaci skutečných objektů do počítače. Lora posadí Flynna k terminálu poblíž laseru, kde se pokouší proniknout do jiné bezpečnostní skupiny. Přes terminál je Flynn konfrontován s MCP, který převezme ovládáni laseru, střelí Flynna do zad a digitalizuje jej tak do mainframu ENCOMu.\n\nFlynn se objeví ve vstupně/výstupním portu obklopen programy, které jsou zastoupeny lidskými postavami s podobou svých tvůrců. Při přesunu do vnitřní oblasti se dozvídá, že většina programů si váží Uživatelů, ale že MCP prostřednictvím svého velitele Sarka (Warner) se je snaží přimět, aby se vzdali tohoto \"pověrčivého a hysterického přesvědčení\". Programy, které toto odmítnou, jsou nuceny hrát gladiátorské souboje, ve kterých je poražený \"de-rezován\"' (zkratka pro \"deresolution\", v podstatě to znamená usmrcení). Flynn je poslán do jedné takové hry, ale odmítá ji dokončit. Sark de-rezuje Flynnova soupeře a chystá se zabít i Flynna, ale nechá ho žít podle pokynů MCP: \"Chci aby hrál, dokud při tom neumře.\" Krátce poté Flynn potkává program Tron (Boxleitner) a mluví spolu o společném úmyslu \"sesadit\" MCP.\n\nOba jsou pak vzati do arény Světelného cyklu, kde uniknou do mainframu spolu s jiným programem, Ram (Dan Shor). Sarkovy jednotky je pronásledují a Tron je nucen se oddělit od skupiny a míří do nejbližší vstupně-výstupní věže, zatímco Flynn bere zraněného Rama do bezpečí. Zatímco Ram de-rezuje, uvědomí si, že Flynn je Uživatel a žádá ho, aby pomohl Tronovi. Flynn se vrátí a ukradne poškozený Rekognizér, přitom objeví zvláštní schopnosti, které má v digitálním světě, a vydává se hledat Trona.\n\nTron se mezitím spojí s Yori (Morgan), vkrade se do vstupně-výstupní věže a od Bradleyho dostává pokyny ke zničení MCP. Tron a Yori nastoupí do simulátoru solárního plavidla, aby se rychle dostali k MCP. Flynnovi se podaří v poslední chvíli nastoupit a během cesty jim prozradí, že je Uživatel. Sarkova velitelská loď zničí plavidlo a Yori s Flynnem jsou zajati. Tron je domněle zabit při srážce.\n\nSark vezme několik zajatých Programů, opouští svou velitelskou loď a přesouvá se do jádra MCP. Flynna a Yori ponechává na palubě lodi a začne ji de-rezovat, ale Flynn ji dokáže udržet netknutou a Yori naživu. MCP pošle Sarka ven, protože cítí \"něčí přítomnost\". Sark bojuje s Tronem, který předtím tajně pronikl na palubu jeho vozidla, zatímco MCP sděluje programům, že je asimiluje do sebe. Tron získává převahu a Sarka vážně poškodí. Tron pak zaútočí na MCP přímo a snaží se prolomit jeho štít, zatímco MCP přenese své funkce a nechává Sarka vyrůst do obrovské velikosti.\n\nFlynn přeskakuje ze Sarkovy lodi do jádra MCP a rozptýlí jej na dostatečně dlouhou dobu, aby odhalil mezeru ve štítu. Tron hází svůj disk do mezery, čímž zničí MCP a Sarka a osvobodí digitální svět. Vstupně/výstupní věže na celém obzoru se rozsvítí, jak Programy začínají komunikovat se svými Uživateli.\n\nZatímco Tron a Yori přemítají o Flynnově osudu, Flynn je poslán zpět do skutečného světa pomocí rekonstrukce digitalizačním laserem u terminálu Lory. Tiskárna vedle něj tiskne hledaný důkaz o tom, že Dillinger \"připojil\" jeho kód. Dillinger dorazí druhý den ráno, nalézá nefunkční MCP a důkaz svého provinění zobrazený na svém displeji. Po nějaké době se Flynn stane generálním ředitelem (CEO) ENCOMu.\n\n"}
{"id": "103451", "url": "https://cs.wikipedia.org/wiki?curid=103451", "title": "Persefona", "text": "Persefona\n\nPersefona, též Persefoné nebo Persefoneia (latinsky \"Proserpina\"), je v řecké mytologii dcera nejvyššího boha\nDia a bohyně Démétry a manželka vládce podsvětí Háda.\n\nPersefona je krásná dívka, snad právě proto ji Zeus slíbil za ženu svému bratru Hádovi, bohu podsvětí. Její matka Démétér o tomto slibu nic netušila. Těšilo ji sledovat svou krásnou dceru ve hrách s vílami, těšit se z krásných květů. Právě v takové chvíli se před ní jednou otevřela země, z propasti se vyřítil se svým černým vozem Hádés, dívku strhl na vůz a ujížděl pryč. Než se někdo stačil vzpamatovat, byla pryč.\n\nVýkřiky zoufalé Persefony nic nepomáhaly. Vůz projížděl kolem jezera, kde žila vodní víla Kyané, ta pochopila, co se děje a zrazovala boha Háda, aby dívku neunášel a vyžádal si svolení její matky. Hádés se rozzlobil, uhodil královským žezlem tak, že se země rozestoupila a vůz zmizel v bezedné propasti. Víla Kyané lítostí nad Persefonou tak plakala, až se rozplynula v tenké praménky, které se spojily s ostatní vodou.\nZoufalá matka dlouhé dny čekala na návrat své dcery a hledala ji v širokém okolí. Hledala až v okolí Etny, celých devět dní prohledávala zemi i moře. Všude se vyptávala, jestli někdo dívku neviděl, až desátého dne zvěděla od bohyně měsíce Hekaté, že slyšela úzkostný křik, ale zloděje nepoznala. Démétér se vrátila na Sicílii a dostala se až k vodnímu prameni a proměněná Kyané vynesla na hladinu pás, který Persefoně během únosu sklouzl do vody. Démétér propadla zoufalství, ale také hněvu a hrozila, že zanevře na všechny lidi, ona jako bohyně plodné Země rozbije všechny pluhy, zničí pole i stáda a nechá lidem poznat, co je hlad.\n\nSlyšela to víla \"Arethúsa\" a ta jí řekla, kde Persefona je, proti své vůli, smutná a plačící. Démétér se vyděsila, nemohla se z té hrozné zvěsti vzpamatovat. Postupně se ale rozhodla, že navštíví Dia a poprosí ho o navrácení dcery. Pokud Zeus neporučí svému bratru Hádovi, bude se dívat, jak svět hyne hladem. Zeus ji uklidňoval, že dceři bude manželství s bohem ke cti, ale nakonec slíbil, že Persefona se bude moci vrátit na svět pokud v podsvětí nepozřela žádný pokrm. Nato Zeus povolal boha Herma, aby ji doprovodil do podsvětí.\n\nHádés vyslechl příkaz Dia a dovolil Persefoně vrátit se na zem a zatímco se ona radovala, vtiskl jí do úst jadérko granátového jablka a tím si zajistil její věrnost provždy. Jako by se nic nestalo, připravil zlatý vůz, zapřáhl koně a Hermés s Persefonou nastoupili. Než se vůz rozjel, malý mužík z podsvětí řekl, že Persefona v podsvětí jedla a nesmí už vyjít ven. Dala se do pláče, nabrala vodu, mužíka jí pokropila a ten se změnil v sýčka, posla špatných zpráv.\n\nZarmoucená Démétér opět hrozila, zničila úrodu, všude byl hrozný hlad. Zeus k ní posílal posly, aby odložila svůj hněv, ale ona zůstala neoblomná. A tak Zeus musel sjednat dohodu mezi Hádem a Démétrou, že Persefona bude přebývat třetinu roku v Hádově říši a dvě třetiny roku bude na zemi se svou matkou.\n\nA tak se stalo: každé jaro opouští Persefona podsvětí a shledá se se svou matkou. Celý svět se raduje, vyraší rostliny, rozkvetou květy, zraje úroda, stromy dávají ovoce a všude je plno radosti. Když se na podzim dcera vrací od své matky, Démétér pláče a s ní celá země, zvadnou květy, listí opadá, všude je pusto a nevlídno. Zbývá jenom naděje na příští jaro.\n\nAntičtí umělci zobrazovali Persefonu buď jako přísnou vládkyni podsvětí nebo jako krásnou a mladou dívku. Z novodobých zobrazení je nejznámější sousoší\n\n\n"}
{"id": "103453", "url": "https://cs.wikipedia.org/wiki?curid=103453", "title": "Lockheed Martin F-35 Lightning II", "text": "Lockheed Martin F-35 Lightning II\n\nLockheed Martin F-35 Lightning II je americký bojový letoun, který vznikl jako výsledek programu Joint Strike Fighter (neboli společný útočný stíhač) vyhlášeného ministerstvem obrany USA za účelem vytvoření jednotné víceúčelové stíhačky, která by byla zařazena do výzbroje USAF, USN, USMC a spojenců NATO. Díky tomu je možné stroje vyrábět ve velkých sériích, což podstatně snížilo jejich cenu.\n\nJde o třídu jednosedadlových, jednomotorových víceúčelových stíhacích letounů páté generace ve vývoji, určených k provádění pozemních útoků, průzkumu a vzdušných obranných misí s technologií stealth\n\nJelikož mají různé verze F-35 nahradit tak různorodé stroje, jako A-10 Thunderbolt II, F-16 Fighting Falcon, AV-8B Harrier II a F/A-18 Hornet, vznikly tři hlavní verze tohoto letounu: první je varianta s konvenčním vzletem a přistáním (F-35A), druhou je varianta s krátkým vzletem a svislým přistáním (F-35B) a třetí je varianta určená pro operace z letadlových lodí s charakteristikami CATOBAR (F-35C). Pro potřeby dalších uživatelů (Izraelské vojenské letectvo a Kanadské královské letectvo) vznikly další dvě modifikace. Budou tak představovat většinu amerického taktického letectva s lidskou osádkou.\n\nSpojené státy uvažují o koupi 2 443 těchto letadel. Celkové náklady projektu F-35 Lightning II, které platí americký poplatník po započítání i provozních a servisních nákladů na 55 let dopředu, by se měly vyšplhat přes 1500 miliard dolarů. Do této částky jsou již zahrnuty náklady na vývoj v hodnotě 59,2 miliard dolarů a na pořízení všech letadel v hodnotě 261 miliard dolarů.\n\nProgram F-35 prošel několika významnými mezníky. První letouny určené k operačním zkouškám viz\n\nV roce 1996 byl oficiálně zahájen program JSF (\"Joint Strike Fighter\"), z něhož později vzešel víceúčelový bojový letoun F-35 Lightning II. Na vývoji letadla začaly pracovat dvě konkurenční skupiny firem, z nichž jako první zahájila letové zkoušky skupina pod vedením společnosti Boeing. Prototyp X-32A se jim podařilo dostat do vzduchu již 18. září 2000, ovšem let byl předčasně ukončen kvůli úniku oleje. Druhá skupina firem pod vedením společnosti Lockheed Martin vzlétla se svým prototypem X-35A dne 24. října 2000. První let proběhl bez problémů, podobně jako ty následující při vyšších rychlostech, a tak se již 7. listopadu testovalo tankování za letu. Koncepce Boeingu byla lepší podle původního zadání, ale jak se požadavky měnily, ztrácela na atraktivnosti, až byly obě koncepce vyrovnané.\n\nNakonec, po sérii zkoušek trvajících celý rok, v říjnu 2001 zvítězil X-35 Lockheedu, a to kvůli lépe řešenému systému motorů u varianty s kolmým startem F-35B. F-35B je konvenční stíhací stroj s velkým poměrem tahu k hmotnosti. Svým řešením připomíná větší, pokročilejší a také dražší dvoumotorový F-22A Raptor, který také ve stavech USAF doplní.\n\nDalšími důvody vítězství byly hlavně:\nKromě společnosti Lockheed Martin se tak vítězi v soutěži stali i partnerské firmy Northrop Grumman a BAE Systems.\n\nV únoru 2006 sjel z linky ve Fort Worthu v Texasu první sériově vyrobený kus F-35A a v prosinci téhož roku uskutečnil svůj první let. 11. června 2008 uskutečnila první let i varianta F-35B, v rámci kterého se dostala do výšky asi 4570 m. Všechny plánované testy motoru a řízení proběhly bez jakýchkoliv problémů. 19. ledna 2012 se uskutečnil nad základnou Edwards první noční let s letadlem F-35A. Úspěšné ukončení této mise otevřelo cestu k zahájení testů nočního tankování, které se konalo 26. března 2012 za asistence tankovacího letounu KC-135. Dalším významným milníkem v programu JSF byly první přistání letadel F-35 na palubách letadlových lodí. V roce 2011 přistála varianta F-35B na palubě USS \"Wasp\" a dne 3. listopadu 2014 zrealizoval na palubě USS \"Nimitz\" své první přistání i F-35C.\n\n31. července 2015 dosáhlo prvních 10 strojů F-35B (letka VMFA-121) počátečních operačních schopností. 2. srpna 2016 dosáhla počáteční operační způsobilost (\"Initial Operational Capability\") varianta F-35A. Stalo se tak v případě strojů 34. stíhací peruti USAF dislokované na Hill Air Force Base. Palubní verze F-35C dosáhla počáteční operační způsobilosti k 28. únoru 2019 u námořní letecké jednotky VFA-147.\n\nPohonnou jednotkou letounu F-35 je motor F135 od společnosti Pratt & Whitney, díky kterému dosahuje stíhačka maximální rychlosti více než Mach 1,6. Pratt & Whitney F135 má s přídavným spalováním tah 191 kN, což z něj dělá nejsilnější motor, jaký byl kdy instalován do stíhacích letounů. Kromě předních průduchů je vzduch do motoru přiváděn i dvoudílnými dveřmi, umístěnými na hřbetu letadla, hned za kokpitem.\n\nVzduch vychází ven přes zadní trysku s vektorováním tahu, ale i přes menší trysky v křídlech, které se používají při vyrovnávání letadla během vzletu. Systém vektorování tahu je nezbytný pro variantu s krátkým vzletem a svislým přistáním, ale u varianty F-35A použitý nebyl, protože by to zbytečně navýšilo výrobní náklady.\n\nJako alternativa k F135 byl vyvíjen motor General Electric/Rolls-Royce F136 od společností General Electric a Rolls-Royce. Práce na vývoji však byly pozastaveny v prosinci 2011 poté, co Kongres spojených států zamítl další financování.\n\nKokpit F-35 je vybaven jediným dotykovým displejem po celé šířce přístrojové desky a jeho rozměry jsou 50 x 20 centimetrů. F-35 bude po 50 letech prvním americkým bojovým letadlem, které nebude mít průhledový displej (HUD). Nejdůležitější informace, které tento displej dosud zobrazoval, budou pilotovi promítány na displej integrovaný v přilbě. Součástí přilby je i zaměřovač, díky kterému může pilot uzamknout cíl, předat informace o cíli raketě a vystřelit i tzv. \"přes rameno\". V současnosti piloti F-35 používají přilbu Gen 2, vyvinutou konsorciem Rockwell Collins ESA Vision Systems.\n11. srpna 2015 však konsorcium oznámilo dodání první přilby nové generace Gen 3. Ta by měla zajistit lepší spolupráci se senzory, díky čemuž pilot dostane informace ze 6 infračervených senzorů v reálném čase. Přilba má také vylepšený software, kvalitnější displej, poskytuje pilotovi lepší vidění v noci a měla by být zavedena do používání v roce 2016.\nAby se minimalizoval reakční čas pilota při náročných bojových podmínkách, v kokpitu je využit koncept HOTAS (Hands-On-Throttle-And-Stick), tj. nejdůležitější ovládací prvky jsou umístěny na plynové a řídicí páce.\n\nLetadlo je vybaveno systémem rozpoznávání řeči, díky čemuž jej pilot může ovládat i hlasovými pokyny. Podobný systém byl v USA v minulosti testován na experimentálním letadle F-16 VISTA a použitý pouze na stroji AV-8B Harrier II. Systém rozpoznávání řeči je již integrován i v evropských letadlech (např. Eurofighter Typhoon, Dassault Rafale), ale zatím není známo jeho efektivní využití v boji.\n\nLetadla F-35 jsou vybavena radarem typu AESA (Active Electronically Scanned Array), vyvinutým společností Northrop Grumman. Jde o moderní radar s aktivním elektronickým vychylováním paprsku a nese označení AN / APG-81. Radar funguje ve více módech tak, že při zaměření vzdušných a pozemních cílů poskytuje pilotovi neustále vynikající přehled o dění v jeho okolí. Vyznačuje se vysokým výkonem vůči rušení, pokročilými možnostmi identifikace nepřítele a schopností vysoce rychlostní komunikace. Při testech dokázal radar do 9 sekund najít a následně sledovat 23 cílů rozptýlených až do vzdálenosti 160 km. V módu vzduch-země mapuje terén ve vysokém rozlišení a je schopen identifikovat velké množství pozemní vojenské techniky, kterou v případě pohybu dokáže neustále sledovat. Dokáže přesně lokalizovat, identifikovat a rušit prostředky protivzdušné obrany z bezpečné vzdálenosti.\n\nSoučástí elektrooptického systému AN / AAQ-37 je 6 pasivních infračervených senzorů rozmístěných po celém draku. Tyto senzory nahrazují klasické prostředky pro noční vidění, poskytují pilotovi přehled o situaci ve všech směrech (360° vertikálně i horizontálně), dokážou vyhledat a sledovat blížící se letadlo a fungují také jako varovný systém před letícími raketami. Navíc poskytují pilotovi informace o pozici výstřelu řízené střely, údajně až na vzdálenost 1900 km.\n\nAN / ASQ-239 (Barracuda) je systém elektronického boje, který sdružuje informace, získané z několika senzorů, jako je radar, infra-červené senzory nebo radarový výstražný systém, sestávající z deseti antén.\n\nVarianta F-35A je jediná, která je vybavena vnitřním kanónem GAU-22/A ráže 25 mm. Varianty F-35B a F-35C mohou mít kanón ukrytý v stealth kontejneru, upevněném na vnějším závěsníku.\n\nPokud si chce F-35 zachovat stealth vlastnosti, může uvnitř nést jen omezené množství raket typu vzduch-vzduch a vzduch-země. Letadlo je vybaveno dvěma vnitřními šachtami, z nichž každá disponuje dvěma závěsníky. Může tak nést jen 4 rakety vzduch-vzduch (AMRAAM, ASRAAM) nebo kombinaci dvou raket typu vzduch-vzduch a dvou přesně naváděných střel typu vzduch-země. S integrací zbraní dovnitř letadla souvisí jeden vážný problém, a tím je zvýšená teplota v obou šachtách. Ta hraničí s provozními limity plánované výzbroje, která nebyla konstruována na takový způsob nesení. Konstruktéři F-35 nebo vývojáři výzbroje budou proto muset přijít s řešením, jak předejít nežádoucímu vznícení munice.\n\nV případě potřeby mohou být další rakety, pumy nebo přídavné nádrže připevněné na 6 vnějších závěsníků, avšak na úkor zvýšeného radarového odrazu. Závěsníky na koncích křídel jsou určeny pouze pro nesení lehčích raket typu vzduch-vzduch, jako jsou střely AIM-9X Sidewinder nebo ASRAAM.\n\nKlíčem k dosažení počátečních operačních schopností letadel a později k plnému využití možností F-35 je software. Software F-35 bude obsahovat více než 8 milionů řádků kódu, což je čtyřikrát více než má první stealth stíhačka F-22 Raptor. Projekt vývoje softwaru a integrace zbraní je rozdělen do šesti fází, během nichž budou instalovány následující verze softwaru:\nIntegrace výzbroje do stíhačky je vždy \"během na dlouhou trať\" a potrvá ještě mnoho let, než F-35 bude schopna využívat celé spektrum plánované munice. Přestože jde o náročný proces, postupně se daří integrovat stále více zbraní:\n\nVelitel izraelských vzdušných sil generálmajor Amikam Norkin oznámil, že si v roce 2018 stíhačky F-35I prošly bojovým křtem. Norkin uvedl, letadla podstoupila minimálně dvě bojové mise v oblasti Blízkého východu, blíže však nespecifikoval datum, místo ani způsob nasazení.\n\nK prvnímu bojovému nasazení došlo 27. září 2018 a zúčastnily se ho stroje americké námořní pěchoty F-35B. Stíhačky poskytovaly blízkou palebnou podporu pozemním jednotkám a při náletu použily přesně naváděné pumy GBU-32 JDAM, GBU-12 Paveway II a palubní kanóny. Americké letouny vzlétly proti bojovíkům Talibánu z výsadkové lodi USS Essex (třída Wasp), která se v té době nacházela v Arabském moři.\n\n5. dubna 2019 přesunulo americké letectvo stíhačky F-35A na základnu Al Dhafra ve Spojených arabských emirátech. Dva z těchto strojů uskutečnily 30. dubna nálet na síť tunelů a sklad zbraní v iráckém pohoří Himrin, které vytvořili bojovníci Islámského státu. Při úderu byly použity přesně naváděné pumy JDAM. Šlo o první bojové nasazení amerických stíhaček verze F-35A.\n\n25. června 2019 se do boje proti militantním Islámského státu v Iráku a Sýrii přidaly britské F-35B. Stíhačky startující ze základny Akrotiri na Kypru, sice neprovedly žádný nálet, uskutečnily však několik ozbrojených průzkumných letů.\n\n\n\nPořizovací cena podle verzí je odhadována na 83,4 milionu dolarů pro F-35A, 108,1 milionu pro F-35B, 93,3 milionu pro verzi F-35C. Náklady na jednu hodinu létání jsou 35 200 dolarů u F-35A, 38 400 dolarů u F-35B, a 36 300 dolarů u F-35C.\n\n Austrálie\n Dánsko\n\n\n\n\n6× vnějších externích závěsníků na křídlech o celkové nosnosti 6800 kg. Dvě vnitřní pumovnice se dvěma závěsy o celkové nosnosti 1360 kg. Celková nosnost výzbroje/výstroje 8100 kg.\n\nMožná kombinace výzbroje:\n\n"}
{"id": "103455", "url": "https://cs.wikipedia.org/wiki?curid=103455", "title": "Ořešník (Jizerské hory)", "text": "Ořešník (Jizerské hory)\n\nOřešník (něm. \"Nußstein\") je významný vrchol Smědavské hornatiny, nacházející se ve vzdálenosti dvou kilometrů jižním směrem od města Hejnice ve Frýdlantském výběžku na severu České republiky. Vrchol má podobu nesouměrné vrcholové skály z porfyrické žuly až granodioritu. Zvedá se na severozápadním konci plochého hřbetu mezi údolím Velkého Sloupského potoka a okrajovými svahy Jizerských hor.\n\nOřešník je převážně zalesněn, a sice bučinami až suťovými lesy s kleny, jedlemi nebo tisy červenými. Ve zbylých částech se nacházejí smrčiny. Nalézt je tady možné jedince mléčivce alpského (\"Cicerbita alpina\").\n\nLokalita je součástí národní přírodní rezervace Jizerskohorské bučiny. Z vrchu se nabízejí rozhledy do okolí. Skály na Ořešníku jsou také využívány přívrženci horolezectví.\n\nOcelové zábradlí na vyhlídce pochází z roku 1898, roku 2000 bylo rekonstruováno Jizersko-ještědským horským spolkem.\n\n\nNa Ořešník vede od nádraží v Hejnicích na regionální železniční trati z Raspenavy do Bílého Potoka červeně značená turistická cesta. Výstup je poměrně náročný, celá trasa měří 3,5 km. K Ořešníku lze dojít z Hejnic též delší trasou přes Ferdinandov zprvu po zelené značce a dále po žluté přes Štolpichy až k rozcestí u vodopádu Velký Štolpich, odkud je možné pokračovat na vrchol Ořešníku po červené značce. V opačném jihovýchodním směru červeně a žlutě značené turistické trasy pokračují od Velkého Štolpichu k rozcestí \"U\" \"Tetřeví boudy\", kde se napojují na páteřní jizerskohorskou cyklotrasu, označenou jako \"22. Hřebenovka\".\n\n"}
{"id": "103458", "url": "https://cs.wikipedia.org/wiki?curid=103458", "title": "Jižní Osetie", "text": "Jižní Osetie\n\nJižní Osetie ( , \"Chussar Iryston\", , \"Samchreti Oseti\") či též Cchinvalský region ( , \"Cchinvalis regioni\") je sporné území na Kavkazu. \"De iure\" je integrální součástí Gruzie, jejíž autonomie byla 11. prosince 1990 gruzínskými orgány jednostranně zrušena.\n\nDe facto je Jižní Osetie spolu s Abcházií územím zcela závislým na ruské vojenské, hospodářské a finanční pomoci, jehož nezávislost Moskva uznala po krátké osetinsko-gruzínské válce v roce 2008. Kvůli vojenské přítomnosti Ruska bývá Jižní Osetie spolu s Abcházií často označována za Ruskem okupované území.\n\nPouze Ruskem a několika dalšími státy uznaná Republika Jižní Osetie ( ) zaujímá přibližně území bývalé Jihoosetinské autonomní oblasti, které si na Gruzii nárokuje. Do roku 2008 ovládali Gruzínci asi 40 % tohoto území. Jižní Osetie nabyla díky uznání Ruskem mezinárodní status částečně uznávaného státu, de iure je to stále součást Gruzie.\n\nJižní Osetie leží v západní Asii (podle jiných hranic mezi Evropou a Asií se také může nacházet na hranici mezi Evropou a Asií nebo ve východní Evropě), na západě Zakavkazska, de facto mezi Gruzií a Ruskem, de iure je Jižní Osetie na severu Gruzie a je rozdělena do Gruzínských regionů: Mccheta-Mtianetie, Rača Lečchumi a Kvemo Svaneti, Šida Kartli a Imeretie. Hlavním městem je Cchinvali. Prezidentem je Leonid Tibilov.\n\nV Jižní Osetii žije nejvíc Osetinců a je zde významná menšina Gruzínců. Osetština je psána cyrilicí a patří mezi íránské jazyky, které náleží do indoevropské jazykové rodiny. Gruzínci naopak jazykově náleží k jazykům kavkazským. Etnických Rusů jsou zde asi 2 %.\n\nJižní Osetie patřila k územím, kam ve středověku pronikal byzantský vliv. Později sem proniklo království Alánie ze severního Kavkazu, což bylo království Osetinců, kteří sem v této době přišli. V desátém století se sjednotila Gruzie a později tuto oblast dobývá. Ve 12. století sem přicházejí Mongolové a proniká sem islám. Křesťanství však zůstala věrná většina obyvatelstva, dnes je zde pouze muslimská menšina a křesťané tvoří 61 % obyvatelstva Jižní Osetie. Od 14. století (po rozpadu Gruzie) se v oblasti střídá vliv Alanie, Gruzínských knížectví, Persie a Osmanské říše. V roce 1774 byla k Rusku připojena Severní Osetie (dnešní Severní Osetie-Alanie) a v roce 1801 i Jižní Osetie. V roce 1810 pak Gruzie. V roce 1918 se Jižní Osetie stala součástí Zakavkazské demokratické federativní republiky, která se po pár týdnech rozpadla a Jižní Osetie se stává součástí Gruzínské demokratické republiky. Etničtí Osetinci s tím nesouhlasili, a proto zde začaly propukat vzpoury, jež přešly ve válku, která trvala až do příchodu Rudé armády v roce 1920. Navzdory nevoli místních byla Osetie v rámci SSSR rozdělena na jižní a severní, přičemž jižní byla součástí Gruzínské SSR a dostala status autonomní oblasti, zatímco severní byla připojena k Ruské SFSR a dostala status federativní republiky. Vedení Jižní Osetie se po celou dobu existence SSSR snažilo o spojení se Severní Osetií v rámci Ruské SFSR.\n\nV roce 1988 zde vznikla Lidová fronta, jedna z prvních politických stran vedle komunistické. Její zvolení představitelé požádali republikovou vládu v Tbilisi, aby status Jižní Osetie byl změněn z autonomní oblasti na autonomní republiku. Po osamostatnění Gruzie však došlo k pravému opaku – autonomie byla zrušena úplně a území oblasti bylo rozděleno mezi několik gruzínských krajů, z nichž však jeden zhruba zahrnuje oblast obývanou Jihoosety. V současné době se jedná o velmi chudou oblast, a to i na gruzínské poměry.\n\nČást Jižních Osetů se tak následně od Gruzie na počátku 90. let s podporou Ruska jednostranně odtrhla a na části území bývalé Jihoosetské autonomní oblasti založila \"Republiku Jižní Osetii\", nad kterou de facto gruzínská vláda ztratila plnou kontrolu.\n\n7. a 8. srpna 2008 se situace mezi centrální vládou Gruzie a Jižní Osetií prudce zhoršila; jednání o míru ztroskotala a příměří bylo porušeno už po několika hodinách. Následně nařídil gruzínský prezident Micheil Saakašvili mobilizaci vojenských záloh a do vzbouřenecké provincie vyslal tanky, dělostřelectvo a stíhačky. Obvinil také Rusko z vojenské agrese a bombardování \"pokojných gruzínských měst\". Gruzie ohlásila, že její vojenské jednotky vstoupily po celonočním bombardování do hlavního města Cchinvali, aby „na území separatistické republiky obnovily ústavní pořádek“. Pozdější zpráva Evropské unie označila za viníka rozpoutání války Gruzii, ale podle zprávy nese část odpovědnosti za konflikt i Rusko.\n\nJihoosetský prezident Eduard Kokojty uznaný Ruskem tvrdil, že armáda Gruzie údajně zabila víc než 1400 osetských civilistů, ale údaje se nepodařilo ověřit z nezávislých zdrojů. Podle BBC je mrtvých civilistů \"nejméně 15\" a ruské ministerstvo zahraničních věcí potvrdilo, že do Jižní Osetie vyslalo tankové jednotky. Později nezávislá organizace Human Rights Watch oznámila 44 mrtvých, přičemž asi polovinu měla na svědomí Ruská armáda. Výzvu ke zdrženlivosti adresoval všem stranám konfliktu generální tajemník NATO Jaap de Hoop Scheffer a podobná vyjádření vydaly USA. K řešení konfliktu se sejde Rada bezpečnosti OSN.\n\nPo vítězném konfliktu s Gruzií v roce 2008 začalo Rusko upevňovat své pozice. Jako první stát uznalo 26. srpna 2008 nezávislost vojensky obsazené Jižní Osetie na Gruzii. Prakticky celý svět uznání nezávislosti Ruskem odsoudil. Druhým státem, který „uznal nezávislost“ vojensky obsazené Jižní Osetie byla 5. října 2008 Nikaragua, když s ní Rusko uzavřelo pro Nikaraguu lukrativní energetické a zbraňové smlouvy. Dne 10. 9. 2009 prohlásil prezident Venezuely, že považuje Jižní Osetii a Abchazii za nezávislé. Dne 16. prosince 2009 uznalo za odměnu v přepočtu 900 mil. Kč od Moskvy nezávislost Jižní Osetie Nauru a podle ruských zdrojů dne 19. září 2011 Tuvalu. Tuvalu v roce 2014 uznání anulovalo podepsanou smlouvou s Gruzií. Rusko vyčlenilo ze státního rozpočtu peníze na opravy válkou způsobených škod. Současně navyšovalo svůj vliv v oblasti politické, vojenské a hospodářské tak, že rozpočet Jižní Osetie je od roku 2008 z 99% závislý na subvencích z Ruska. Rusko též upevňuje vojenskou přítomnost. Počet rozmístěného kontingentu přesahuje 5000 vojáků plus kolem 900 pohraničníků FSB rozmístěných podél hranice s Gruzií.\n\nPředstavy obyvatel o budoucnosti země jsou nejasné. Některé skupiny vidí sociálně ekonomický přínos a možnost zvýšení zaměstnanosti v integraci s Ruskem. Vysocí představitelé mluví dokonce o sjednocení s Ruskem. Avšak vývoj v poslední době (rok 2011) ukazuje na zřetelné zvýšení protiruských nálad. Nevoli vyvolává stoupající vědomí existenční závislosti na Rusku. K protiruským protestům došlo v prosinci 2011 na demonstraci v Cchinvali. Závislost na Rusku je však tak silná, že manévrovací prostor vůči Rusku nemá ani obyvatelstvo, ani státní správa. Podle agentury ITAR-TASS prohlásil prezident Leonid Tibilov v červenci roku 2013 úmysl spojit se v budoucnu se Severní Osetií, čímž by se Jižní Osetie stala součástí Ruské federace.\n\nNa zasedání politické rady při úřadu prezidenta republiky Jižní Osetie dne 26. 5. 2016 byl projednán termín konání referenda o připojení Jižní Osetie k Ruské federaci. Prezident Leonid Tibilov a mluvčí Parlamentu Jižní Osetie Anatolij Bibilov poté vystoupili se společným prohlášením, v němž oznámili, že bylo rozhodnuto uspořádat referendum až po prezidentských volbách, které se mají konat v roce 2017.\n\nPřed rozpadem SSSR a následnou válkou, žilo v Jižní Osetii asi 100 000 obyvatel z nichž kolem 2/3 byli Oseti a o něco víc než 1/4 Gruzínci. Východní část, obzvlášť okres Achalgori, byla osídlena především Gruzínci, zatímco západ a střed byl osídlen hlavně Osety. Kvůli složité a nejasné situaci, která zde od války 1991–1992 až do roku 2008 vládla, se zde od rozpadu SSSR neuskutečnilo žádné sčítání lidu. Proto všechna ostatní čísla jsou pouze odhady. V roce 2007 se odhadoval počet obyvatel na 70 000, přičemž etnické složení obyvatelstva mělo být přibližně stejné jako před rozpadem SSSR. Po válce v roce 2008 bylo Gruzínské obyvatelstvo vyhnáno a zároveň během války utekli i někteří osetinští obyvatelé a asi 500 jich bylo zabito. I přes to některé agentury odhadují počet obyvatel až na 80 000. Přírůstek obyvatel mohl být způsoben ruskou finanční pomocí, která mohla přilákat některé Osetince ze Severní Osetie, kteří z Jižní Osetie utekli už v roce 1991, nebo Osetince, kteří utekli z Gruzie. Mimoto se k těmto obyvatelům může také počítat ruská posádka 3 700 mužů, kteří jsou zde umístěni od války s Gruzií.\nNa počátku války s Gruzií disponovala Jižní Osetie nad rámec kontroly Gruzie 3 tisíci muži ve zbrani a minimálně následujícím arzenálem, který pocházel ze zůstatku po rozpadu Sovětského svazu, patrně doplněného dodávkami z Ruska po rozpadu SSSR:\n\n\n"}
{"id": "103459", "url": "https://cs.wikipedia.org/wiki?curid=103459", "title": "Semerchet", "text": "Semerchet\n\nSemerchet, též Semsu, dle Manehta Semempsés byl předposledním egyptským panovníkem 1. dynastie. Vládl přibližně v letech 2886/2836–2878/2828 př. n. l.\n\nByl to soupeř krále Adžiba, kterého také na trůně vystřídal. O bojích mezi nimi není pochyb. Díky excerptům z Manehta v díle Julia Afrikana víme, že byl Egypt v době Semerchetova panování postižen velkou pohromou.\n\nNikdo neví, kde je Semerchet pohřben. Byla nalezena pouze jeho symbolická hrobka na pohřebišti v Abydu. Hrobku tvoří hluboká jáma, kterou původně překrývaly dřevěné trámy. Nad tuto jámu byl později dovršen náhrobek, jeho půdorys měl rozměry asi 29x21 metrů. Pod ním bylo nalezeno mimo jiné více jak 40 hrobů, kde byly nalezeny ostatky králových otroků a sluhů.\n"}
{"id": "103464", "url": "https://cs.wikipedia.org/wiki?curid=103464", "title": "Gertruda Babenberská (1150)", "text": "Gertruda Babenberská (1150)\n\nGertruda Babenberská (1118 – 4. srpna 1150 Praha) byla česká kněžna, první manželka Vladislava II.\n\nByla dcerou rakouského vévody Leopolda III., později svatořečeného, a jeho manželky Anežky Sálské. Z matčiny strany měla nevlastního bratra římskoněmeckého krále Konráda III., kterého měla Anežka s prvním manželem Fridrichem. Gertruda byla také vnučkou císaře Jindřicha IV., který byl otcem Anežky. Dalšími jejími bratry byli rakouští vévodové Leopold IV. Babenberský a Jindřich II. Babenberský. Gertrudina sestra Anežka se provdala za polského knížete Vladislava II. Vyhnance.\n\nZa českého knížete Vladislava II. se provdala v roce 1140. V době obležení Prahy v roce 1142 uhájila se švagrem Děpoltem Pražský hrad před Konrádem II. Znojemským, zatímco Vladislav žádal o pomoc Konráda III. Často bývala přítomna Vladislavově zakladatelské činnosti.\n\nByla to prý právě Gertruda, díky komu Vladislav pozval do země nové církevní řády – premonstráty a cisterciáky, později i johanity. Pro ně Vladislav vybudoval nové kláštery, (např. Strahovský klášter, klášter Plasy, klášter Pomuk, Želivský klášter, klášter Doksany). Roku 1144 se Gertruda podílela na vzniku ženské premonstrátské kanonie v Doksanech. Manželovi porodila čtyři děti, zemřela po deseti letech manželství ve věku asi 30 let.\n\nNejdříve byla pohřbena ve Strahovském klášteře a později byly její ostatky přeneseny do kláštera v Doksanech. V Doksanech, v klášterním refektáři je Gertrudina postava na barokní fresce \"„Založení doksanského kláštera\"\" od Josefa Redelmayerea a je i součástí mariánského sousoší na druhém nádvoří.\n"}
{"id": "103465", "url": "https://cs.wikipedia.org/wiki?curid=103465", "title": "Judita Durynská", "text": "Judita Durynská\n\nJudita Durynská (německy \"Judith von Thüringen\"; asi 1135 – 9. září po 1174) byla druhou manželkou Vladislava II. a od roku 1158 druhou českou královnou.\n\nVladislav se s Juditou, dcerou durynského lankraběte Ludvíka I. a jeho choti Hedviky z Gudensbergu, oženil v roce 1153, tři roky po smrti své první ženy Gertrudy Babenberské. Juditu Durynskou mu doporučil knížecí rádce, biskup Daniel I.\n\nJeště předtím se ovšem do Čech vdala Cecílie, Juditina starší sestra, a to za Oldřicha, syna Soběslava I. V roce 1152 se císařem stal Fridrich I. Barbarossa, jehož sestru Juditu Švábskou měl za manželku bratr Judity Durynské a Cecílie, Ludvík II. Železný. Oldřich se tehdy přihlásil u Barbarossy, svého nového příbuzného, s nároky na český trůn. Nakonec se musel spokojit s údělem ve východních Čechách.\n\nMezi Barbarossovými příbuznými tedy našel biskup Daniel další vhodnou nevěstu – Juditu Durynskou, které bylo v době svatby nejspíš osmnáct let. Vladislav byl asi o patnáct nebo dvacet let starší. Asi dva roky po svatbě se narodil první syn, Přemysl. Protože ve středověku rozhodovaly o jménech dětí spíše matky, je pravděpodobné, že to byl právě Juditin nápad pojmenovat syna po legendárním zakladateli přemyslovské dynastie.\n\nKronikář o Juditě píše jako o \"paní znamenité krásy, ducha neobyčejného a téměř mužského, mysli smělé a podnikavé, milovnici nauk a literatury, sběhlé i v řeči latinské a ve věcech politických\". Vzdělaná Judita prý ovládala slovem i písmem latinu a naučila se také česky. Často zastupovala krále ve státnických záležitostech v době jeho nepřítomnosti. Podle Josefa Žemličky si pěstovala dvůr s vlastními hodnostáři.\n\nKdyž v lednu 1158 obdržel Vladislav II. od Barbarossy jako teprve druhý český panovník v historii královský titul, stala se Judita po jeho boku druhou českou královnou. Její korunovace sice není písemně doložena, prameny o ní ale mluví jako o královně.\n\nV roce 1157 strhla velká povodeň dřevěný most, který stával v blízkosti starého brodu pod hradem v Praze. Iniciátorkou stavby nového mostu byla prý právě Judita. Vladislav i biskup Daniel jistě z italských tažení znali výhody kamenných mostů z jihu Evropy, které v jejich domovině ještě známy nebyly – té době byly ve střední Evropě jen dva kamenné mosty, v Řezně a Würzburgu.\n\nMost, po královně zvaný Juditin a zřejmě postavený na počest korunovace královského páru, byl vystavěn zhruba v místech, kde se dnes nachází Karlův most. Měřil 514 m a široký byl 6,8 m. Vznikl údajně jen za tři roky a byl delší a reprezentativnější než zbylé dva kamenné mosty ve střední Evropě v Řezně a Würzburgu. Dokončen byl zřejmě v roce 1172 a stál až do února 1342, kdy jej strhla povodeň. Jeho pozůstatky se nacházejí několik desítek metrů severně od Karlova mostu.\n\nJudita následovala Vladislava do durynského exilu na své statky v Meerane, kam odešel na podzim roku 1173, rok poté, co se (v roce 1172) vzdal vlády ve prospěch syna Bedřicha. Vladislav zemřel o dva roky později, v lednu roku 1174. O dalších osudech Judity může napovědět místo jejího posledního odpočinku.\n\nPodle Dalimilovy kroniky byla královna pohřbena v klášteře v Teplicích; kronika se zmiňuje o Juditě jako o jeho zakladatelce. Snad právě v tomto městě strávila poslední roky života. Královniny pozůstatky byly objeveny v 50. letech 20. století při archeologickém výzkumu teplické románské baziliky a kláštera, které Judita založila na počátku 2. poloviny 12. století (klášter zanikl v závěru nebo záhy po skončení husitských válek).\n\nPravděpodobné královniny ostatky byly podrobeny antropologickému zkoumání, jež provedl antropolog Emanuel Vlček. Emanuelu Vlčkovi se podařilo potvrdit identitu lebky s pravděpodobností hraničící s jistotou. Ostatní části kostry, jejíž identita se zprvu jevila jako pravděpodobná, nikoliv však jistá, exhumované při zmíněném archeologickém výzkumu v teplickém klášteře a odtud odvezené k důkladnému prozkoumání, dnes bohužel platí za ztracené. Výsledky výzkumu naznačují, že se Judita dožila snad i osmdesáti let (i jiné okolnosti nasvědčují tomu, že zemřela až po roce 1210), a to ve výborném zdravotním stavu (např. její chrup nenese znaky žádných kazů). V tomto případě by ještě zažila vládu svého nejstaršího syna Přemysla.\n\n\n\n"}
{"id": "103466", "url": "https://cs.wikipedia.org/wiki?curid=103466", "title": "M60 (kulomet)", "text": "M60 (kulomet)\n\nKulomet M60 (oficiální označení \"Machine Gun, 7.62mm, M60\" nebo M-60) je standardním kulometem všeobecného využití v bitevním poli, který je využíván pozemní armádou Spojených států amerických a jenž nahradil starší automatickou pušku BAR a kulomet Browning. S výrobou se začalo v roce 1957.\n\nV dnešní době je kulomet v ozbrojených silách US. Army nahrazován modely M240 a M249 SAW, ale stále se těší veliké oblibě a je využíván i v armádách dalších zemí jako například Austrálie, Jižní Koreje a Tchaj-wanu. Kulomet je vyráběn i v 21. století. Zbraň byla navržena pro použití v útočných i obranných akcích. Přenosnost a vysoká kadence poskytuje při útoku dostatečnou palebnou podporu, která znemožňuje obráncům aktivně klást odpor. Při obraně daleký účinný dostřel a rychlost střelby podporuje obranná postavení.\n\nPro zvýšení přesnosti zbraně se využívá podpěrový systém v podobě dvounožky či trojnožky. S trojnožkou je možno účinně zasáhnout cíle na vzdálenost 1 100 metrů, s dvounožkou 800 metrů. Na stojící cíl se udává účinný dostřel 600 metrů a na cíl v pohybu (osoby) přibližně 200 metrů. Zbraň má ale schopnost zabít cíl až na vzdálenost 1 500 metrů při dostatečné palebné dávce do prostoru cíle. Při střelbě na větší vzdálenost je ale třeba počítat s určitým rozptylem střel.\n\nKulometné družstvo většinou tvoří dva vojáci. Střelec má za úkol vedení palby a druhý voják nabíjení zbraně pomocí dlouhých pásů, které se zaklapávají do zbraně z svrchní části. Obsluha zbraně je pro jednu osobu poměrně složitá, proto je nutná dvoučlenná obsluha. Základní muniční bedna obsahuje přibližně 600 až 900 nábojů, což umožňuje vedení soustavné palby po přibližně dvě minuty. Ve válce ve Vietnamu bylo běžné, že každý voják v útvaru byl vybavován ještě kulometným pásem o 200 nábojích, aby v džungli bylo možno vést mnohem delší palbu.\n\nZbraň se většinou označuje jako M60, ale v oficiální vládní literatuře se využívá označení M-60.\n\nHistorie zbraně sahá do 40. let 20. století, kdy byla součástí programu pro výrobu nového lehkého kulometu, který by využíval náboje ráže 7,62 mm. M60 se dočkal prvního většího nasazení během vietnamské války, kdy byl využíván bojovými jednotkami proti jednotkám Vietkongu. Zbraň si zde získala značnou mediální popularitu, která se následně odrazila v množství televizních show a filmů, kde tato zbraň vystupovala (nejznámějším filmem je Rambo se Sylvestrem Stallonem v hlavní roli). V následujícím desetiletí, během 80. let, začal být M60 ve výzbroji americké armády nahrazován modernější zbraní, kulometem M249 a na konci 20. století M240. Posledně jmenovaná zbraň se dostala do výzbroje armády roku 1977 a do výzbroje pěchoty přešla v 90. letech. M240 je sice o něco těžší než M60, ale je velmi oceňován pro svoji vysokou spolehlivost navzdory poměrně složitému plynovému systému.\n\nV Austrálii je M60 nahrazován kulometem typu FN Minimi z rodiny M249.\nPři návrhu kulometu M60 se vycházelo z mnoha poznatků získaných z testů konkurenčních zbraní, koncepcí nábojového pásu se ale výrazně liší od starších systémů, jako byl např. jeho předchůdce ve výzbroji US Army, kulomet Browning M1919A4. Zatímco Browningy používaly tkané nábojové pásy, kovový pás kulometu M 60 se při střelbě rozpadá na jednotlivé články, jež jsou spolu s nábojnicemi postupně vyhazovány ze zbraně. Pásy jsou k jednotkám distribuovány již naplněné náboji a jsou určeny k jednorázovému použití. Konstrukční tým M60 využil upravený mechanismus nábojového podavače z MG 42, možnost rychlé výměny hlavně při jejím poškození, či přehřátí (podle československého vzoru ZB 1930), konkurenční návrhy pažby a spouště. Plynový mechanismus u M60 je zcela unikátní a vykazoval značnou technickou náročnost na dobu svého vzniku a přímo vycházel z plynového systému Lewis. Výsledek byl velmi jednoduchý a tím pádem snadný na údržbu a čištění. Jak se však záhy ukázalo, nešlo z uživatelského hlediska zdaleka o ideální řešení.\n\nOficiálně vstoupil M60 do aktivní služby v roce 1957 a je ve výzbroji U.S. Army do dnešních dnů. Jeho oblíbenost značně kolísá a je závislá na modelu, který střelec používal a na místě, kde jej ke střelbě využíval. V dnešních dnech je M60 stále ve výzbroji helikoptér U.S. Army (na počátku 21. století mělo dojít k přezbrojení), u speciálních jednotek a u jednotek Navy SEALs.\n\nZbraň byla ve službě po velmi dlouhou dobu, což mělo za následek její postupné zestárnutí. Na trhu se objevují stále nové, modernější, silnější, lehčí a spolehlivější zbraně, které pozvolna vytlačují M60 z trhu. V konkurenci přesto nadále obstojí její novější modely, které postupně procházely vylepšováním. M60 přecházejí od výzbroje armády k záložním jednotkám.\n\nKonstrukce M60 vycházela z německého druhoválečného kulometu MG 42, mnozí puškaři se domívají že původní koncept německého kulometu byl značně zhoršen a že použití původního MG 42 by bylo mnohem účinější.\n\nM60 je zbraň chlazená vzduchem, využívající k činnosti mechanismu tlaku spalných plynů, odebíraných z vývrtu hlavně příčným kanálkem v její stěně. Odvedená část spalných plynů působí na píst (plunžr), ovládající chod nosiče závorníku. Jde o plně automatickou zbraň zásobovanou municí z nábojových pásů, ráže 7,62 x 51 mm NATO (T-44, 7,62x51, civilní varianta .308 Winchester) odpovídající specifikaci NATO. Munice je většinou podávána pásem o 100 nábojích. Ze zbraně je možno pálit z pozice v leže, ve stoje „od boku“ a s opěrkou. Doporučuje se používat dvounožku (či trojnohý podstavec) pro co největší přesnost střelby a střílet v krátkých dávkách 3-5 výstřelů. Zbraň je mezi univerzálními kulomety relativně lehká, a tudíž náročná na udržení přesného zaměření při střelbě bez opory, vzhledem ke značnému zpětnému rázu.\n\nBěhem prvotního testování zbraně v bojových podmínkách se zdálo, že zbraň bude poměrně efektivní a spolehlivá, ale její první ostré bojové nasazení v prostředí Jihovýchodní Asie jasně ukázala několik potenciálních problémů. Zbraň bylo pro další boje nutné vylepšit. Někteří kritici vytýkali M60 její váhu, ale většina soudobých zbraní podobného ražení měla podobnou či vyšší hmotnost. Dokonce se jednalo o nejlehčí kulomet na 7,62 mm náboje. Přesto s dvojnožkou váží kolem 10 kg, pokud k tomu připočteme náhradní hlavně, několik set nábojů v pásech, soupravu náhradních dílů a další nezbytnosti, snadno zjistíme, proč bývají k obsluhám kulometů vybírání statní a urostlí muži. Zbraň je také poměrně objemná a neohrabaná, vojáci US Army jí díky této vlastnosti dali přezdívku \"The Pig\" (Prase). Obecně vzato trpí společným neduhem všech univerzálních kulometů, zbraní \"sedících na dvou židlích\" - pro plnění úlohy lehkého kulometu (s dvojnožkou) je dost těžká a objemná, zatímco jako podpůrná zbraň na stupni roty (s trojnohým podstavcem) má nedostatečnou palebnou mohutnost.\n\nPro bojové jednotky nasazené ve Vietnamu byla největším problémem značná nespolehlivost zbraně a sklon k přehřátí hlavně. Hlaveň bylo nutno měnit asi po 150 - 200 výstřelech, aby nedošlo k jejímu poškození. Při tom se přišlo na další konstrukční vadu: Dvojnožka je uchycena na hlavni, nikoli na zbrani samotné, a kulometčík tedy nemá při výměně hlavně zbraň o co opřít - musí ji držet v náruči. Hlaveň původního modelu také neměla žádnou rukojeť, takže nabíječ/pomocník nemohl vyjmout do ruda rozžhavenou hlaveň ze zbraně, aniž by si popálil ruce. Pokud nebyly po ruce azbestové rukavice, musel si vypomáhat různými hadry nebo (nejčastěji) vlastní čepicí. Zvláště v případech znečištění vnitřností prachem a blátem (což v podmínkách Vietnamu bylo téměř samozřejmostí), nebo při zanesení pístového mechanismu povýstřelovými zplodinami, se M60 snadno „splaší“ - nosič závorníku při zpětném pohybu doběhne dost daleko dozadu k tomu aby závorník nabral z nábojiště další náboj, zavedl jej do komory a odpálil, ale ne dost daleko na to, aby byl zachycen ozubem spoušťového mechanismu. V takovém případě zbraň střílí dávkou bez možnosti přerušení a jediný způsob, jak ji zastavit, je pevně přidržet nábojový pás. Rychlé přehřívání se stalo hlavním důvodem, proč izraelská armáda odmítla přijmout M60 do své výzbroje. Byla také složitější na údržbu a čištění než Browning Automatic Rifle. Poruchovost v zákopech byla hlavním důvodem, proč se zbraň začala u pěchoty stahovat a přezbrojovat na M249 a M240. M240 není vlastně ničím jiným, než poněkud upravenou verzí slavného kulometu FN MAG, který pod názvem GPMG (General Purpose Machine Gun) používá již řadu let s velkým úspěchem britská armáda.\n\n\n"}
{"id": "103469", "url": "https://cs.wikipedia.org/wiki?curid=103469", "title": "Alexandr Vasiljevič Kolčak", "text": "Alexandr Vasiljevič Kolčak\n\nAdmirál Alexandr Vasiljevič Kolčak (; , Petrohrad – 7. února 1920, Irkutsk) byl ruský admirál (od roku 1917) a jeden z vůdců bílých v ruské občanské válce.\n\nKolčak se narodil v Petrohradě v roce 1874. Rodiče pocházeli z Oděsy, mezi jeho předky byli záporožští kozáci. Jeho otec byl voják, který bojoval při obležení Sevastopolu v letech 1854–1855 během Krymské války, kde získal Kříž sv. Jiří za statečnost v boji. Po odchodu do výslužby pracoval jako zbrojní inženýr. Mladý Kolčak se rozhodl pro vojenskou kariéru v námořnictvu. Vystudoval vojenskou akademii a pak nastoupil k sedmému námořnímu praporu v Petrohradě. Brzo však byl poslán na Ruský Dálný východ, kde sloužil čtyři roky v přístavu Vladivostok. V roce 1899 se vrátil do Evropy a sloužil na námořní základně v Kronštadtu. V té době se Kolčak připojil k polární výpravě vědce Eduarda Gustava von Tolla jako hydrolog. Vrátil se po velkých útrapách v roce 1902 . Výzkumné cesty na sever podnikl Kolčak ještě několikrát. Za svou výzkumnou činnost dostal od Ruské akademie věd vysoké ocenění.\n\nV roce 1904 vypukla rusko-japonská válka. Kolčak byl poslán do přístavu Port Arthur, kde se pak odehrály nejdůležitější boje celé války. Kolčakovi se dařilo působit Japoncům velké ztráty, ale nakonec byl raněn a padl do zajetí. Byl uvězněn v japonském městě Nagasaki. Pro své chatrné zdraví byl ale nakonec propuštěn a poslán zpět do vlasti. Do Evropy se vrátil v roce 1905. Začal pracovat pro Ruskou akademii věd a zpracovával materiály, které nasbíral v průběhu svých polárních výprav. Za jeho výzkumy se mu přezdívalo \"Kolčak Polárník\". Kolčak se aktivně zapojil do přebudování ruského námořnictva, které bylo ve válce s Japonskem skoro zničeno. Velel Baltské flotile do vypuknutí první světové války v roce 1914.\n\nVálka zastihla Kolčakovo námořnictvo dobře připravené. Začal organizovat své loďstvo v Rižském zálivu. Podnikal nebezpečné akce, které se odehrávaly dokonce nedaleko německých přístavů Kiel a Gdaňsk. V roce 1916 byl povýšen na viceadmirála a převelen k černomořské flotile. I zde byl úspěšný, když odvrátil hrozbu turecké námořní nadvlády nad Černým mořem. Dokonce začal útočit na turecké pobřeží a vrcholem bylo obsazení tureckého města Trabzon (dnes ve východním Turecku).\n\nPo únorové revoluci v roce 1917 zavládl v černomořské flotile chaos. Kolčak se vypravil ihned do Petrohradu, kde se setkal s ruskou Prozatímní vládou. Podal zprávu o rozpadající se a demoralizované armádě předním politikům. Požadoval obnovu disciplíny, zákaz revoluční agitace, zrušení vojenských sovětů a zpřísnění trestů v armádě. Noviny začaly mluvit o Kolčakovi jako o budoucím vůdci či diktátorovi v Rusku. Několik extrémistických skupin dokonce chtělo Kolčaka za svého vůdce. Poté, co se stal ministrem námořnictva Alexandr Fjodorovič Kerenskij, byl Kolčak požádán, aby odjel do USA. Kolčak zde měl Američanům podat informace o tureckém průlivu Dardanely. Cesta však byla zcela zbytečná, protože americká armáda se mezitím myšlenky útoku na Dardanely vzdala. Kolčak aspoň navštívil americké námořní základny a rozhodl se přes Japonsko vrátit do vlasti.\n\nŘíjnová revoluce zastihla Kolčaka v Japonsku. Po obeznámení se situací v Rusku sám nabídl své zkušenosti Britům, v boji proti Německu. Zpočátku byli Britové jeho nabídce kladně nakloněni a chtěli ho poslat bojovat do Mezopotámie. Avšak nakonec se rozhodli, že Kolčak bude prospěšnější v Rusku, když bude bojovat proti bolševikům a přivede Rusko zpátky do války na straně Dohody, protože bolševici krátce po převzetí moci podepsali v březnu 1918 separátní brestlitevský mír s Německem. Kolčak neochotně souhlasil s rozhodnutím Britů a vrátil se do Ruska. V Omsku se stal ministrem v Ruské vládě – Direktoriu, ve které měla většinu Strana socialistů-revolucionářů (eserů). V listopadu 1918 vládu svrhl pučem a prohlásil se vrchním vladařem Ruska. Nechal poté popravit na 500 eserů, kteří se pokusili o jeho svržení.\n\nKolčak se ukázal jako velice nezkušený politik a idealista. Jeho vláda byla velice zkorumpovaná a nekontrolovatelná. Jeho jménem se konala mnohá zvěrstva. Na druhou stranu dosáhl několika významných vítězství. Dopomohli mu k tomu Britové, kteří mu dodávali zbraně, munici, uniformy a další potřebné vybavení. Britové vynaložili na podporu bělogvardějců přes 239 milionů dolarů. Kolčakova armáda dobyla Ufu a měla přístup k Samaře. Území ovládané Kolčakem mělo přes 300 000 km² a žilo na něm 7 miliónů lidí. Pokud započítáme útok dalšího bělogvardějského generála Děnikina, který z Ukrajiny postupoval na Moskvu, byla situace bolševiků velice špatná.\nKolčakova armáda ale byla daleko od zásobovacích tras a byla velice vyčerpaná. Kolčak si také znepřátelil potenciální spojence, jako byly například Československé legie. Legie zastavily boje v říjnu 1918, ale stále zůstávaly na území Ruska. Kolčak nemohl ani počítat s pomocí Japonska, které se bálo, že Kolčak zpochybní jeho nárok na území východní Sibiře, které japonské jednotky v průběhu války obsadily. Američané viděli v Kolčakovi diktátora (zejména kvůli formě, kterou zlikvidoval pětičlenné Direktorium prozatímní vlády) a obávali se jeho monarchistických a autokratických názorů. Na protest proti zločinům některých Kolčakových velitelů odešel v červnu 1919 z jeho služeb čs. vojenský velitel Radola Gajda. V roce 1919 začala bolševická protiofenzíva, ve které šla armáda bílých od porážky k porážce. Kolčak začal ztrácet půdu pod nohama. Rudá armáda obsadila Ufu a bez boje vstoupila do Omsku. Kolčak utekl z Omsku po Transsibiřské magistrále, kterou v té době měly pod kontrolou československé legie, na východ. V Irkutsku, kde chtěl umístit své velitelství, proběhl puč a moci se chopili členové strany eserů. První, co nová vláda udělala, bylo zbavení Kolčaka veškeré moci.\n\nKolčak rezignoval a veškerou moc předal Děnikinovi, který se úporně bránil Rudé armádě na Ukrajině. Velitelem zbylých povolžských sil Kolčakovy armády byl v listopadu 1919 jmenován ruský generál švédského původu Vladimir Kappel, který se na ústupu před Rudou armádou vydal se svými vojáky a jejich rodinami na více než 3000 kilometrů dlouhý pochod přes Sibiř do Zabajkalska. V lednu 1920 předal smrtelně nemocný Kappel velení Sergeji Vojcechovskému, který později jako protibolševický bílý emigrant odešel do Československa, kde se stal generálem československé armády. Velitelem Kolčakových jednotek v Zabajkalsku byl jmenován kozácký ataman Semjonov.\n\nPodle vyšetřování Politické komise složené z bolševiků, eserů a menševiků nechal Kolčak vykonat tresty smrti nad více než 110 000 lidmi údajně sympatizujícími s komunisty. Podle dalšího šetření a vypovědí Kolčakových důstojníků měly být celé vesnice vyvražděny a vypáleny, pokud jejich obyvatelé „spolupracovali s bandity“ (rudými partyzány), rudá protistrana však činila totéž a vedla vlastní kampaň rudého teroru. V některých vesnicích byl zastřelen každý desátý muž, jiné byly kompletně srovnány se zemí. Soud a Politická komise Kolčaka odsoudily k smrti. Před popravou si vyžádal pivo. Zastřelen byl 7. února 1920.\n\nAčkoli byl Kolčakovi slíben bezpečný odchod s legiemi z Ruska, Čechoslováci ho museli vydat levicové vládě v Irkutsku, aby jim povolila průjezd. Tento krok byl bílým hnutím považován za zradu. Této vládě se souhlasem spojenců (zejména Američanů) hodlali též předat od Kolčakovy armády převzatý poněkud zmenšený ruský zlatý poklad, s nímž se setkali již v srpnu 1918 při dobytí Kazaně.\n\nJeho život od roku 1914 do jeho smrti v roce 1920 je ztvárněn ve filmu \"Admirál\" z roku 2008 režiséra Andreje Kravčuka. Postavu admirála Kolčaka ztvárnil populární ruský herec Konstantin Chabenskij. Ve filmu je však postava Kolčaka poněkud zidealizována. Píseň k filmu s názvem nazpíval ruský zpěvák Valerij Meladze.\n\n"}
{"id": "103470", "url": "https://cs.wikipedia.org/wiki?curid=103470", "title": "Európa", "text": "Európa\n\nEurópa, též Európé (latinsky Europa) byla dcera týrského krále Agénora (v Ovidiových Proměnách zvána „Agénorovna“) a jeho manželky Télefassy.\n\nKrálovská dcera byla tak krásná, že se do ní zahleděl sám Zeus. Věděl, že ráda a často chodívá se svými družkami na pastviny královských stád. Aby oklamal svou manželku Héru, proměnil se v pěkného bílého býčka, krotkého, mírného, s malými růžky. Európa si ho hned povšimla, překonala obavy, podala mu trs trávy, pohladila ho. Býček se položil na bok do trávy a pohledem ji přímo zval k posezení. Európa neodolala. Jakmile usedla, býček s ní pomalu šel k moři, poté do něj vstoupil a brouzdal se při kraji. Za chvíli ale postoupil a než se Európa vzpamatovala, plul na širé moře. Břeh se rychle vzdaloval a Európa byla vyděšená. Držela se ho za rohy, volala na své přítelkyně, plakala, ale marně. Zeus přeplaval moře a na velikém ostrově Krétě se proměnil zpět v boha. Európa mu dala tři syny: Mínoa, který se později stal krétským králem, syna Sarpédona, který se stal králem v Lykii a Rhadamantya, pozdějšího člena podsvětního soudního tribunálu. Z vůle Dia se Európa provdala za krétského krále Asteria.\n\nJejí jméno nebylo nikdy zapomenuto, připomíná ji navždy název světadílu Evropa.\n\nJejí bratři se jmenovali Kadmos, Foiníx, Kilix, Fíneus a Thasos. Když byla Európa unesena, její otec byl nešťastný a vyslal všechny své syny, aby sestru hledali a bez ní se domů nevraceli. Bratři bloudili světem, ale marně. Domů se nevrátili. Stejně neúspěšný byl nejstarší z nich, Kadmos. Obrátil se na věštírnu v Delfách, kde dostal odpověď. Až vyjde z Delf, uvidí mladou jalůvku, tu bude následovat. Kam si ona lehne do trávy, má Kadmos založit nové město a to bude jeho novým domovem. Stalo se a Kadmos jalůvku následoval po velkém kuse světa. Když ulehla do trávy, vzdal díky bohům a chtěl vzdát oběť vládci nebe i země. Když jeho služebníci šli pro živou vodu, v jeskyni v hlubokém lese narazili na hrozného draka, oblíbence boha války Area. Drak služebníky zahubil. Kadmos šel v jejich stopách, spatřil místo tragédie a zaútočil statečně na draka velkým balvanem, oštěpem napuštěným jedem a nakonec ho udolal kopím.\n\nZjevila se mu bohyně Athéna, jeho ochranitelka a řekla mu, aby zoral půdu, zasil dračí zuby. Z nich vyroste lid jeho budoucího království. Když to Kadmos učinil, z brázd se vynořovali ozbrojení muži, kteří se vzájemně pobili, zůstalo jich naživu jenom pět. Přidružili se ke Kadmovi a on s jejich pomocí založil na tom místě slavné město Théby. Za zabití draka musel Kadmos několik let sloužit Areovi a teprve potom se mohl ujmout vlády.\n\nDodnes je mýtus o únosu Európy předmětem zájmu učenců i archeologů. Stále se udržuje přesvědčení, že na Krétě je třeba hledat počátek evropské kultury a Krétu mnozí považují za „největší záhadu dějin“.\n\nMýtus o Európě lákal umělce po celá tisíciletí.\n\n\n"}
{"id": "103475", "url": "https://cs.wikipedia.org/wiki?curid=103475", "title": "Advanced Crew Transportation System", "text": "Advanced Crew Transportation System\n\nACTS (zkratka z anglického \"Advanced Crew Transportation System\" – \"Pokročilý systém pro přepravu posádky\") je pracovní název pro studii nové pilotované kosmické lodi. Původně se jednalo o společný projekt ESA a Ruské kosmické agentury. Nicméně obě agentury se kvůli rozdílným požadavkům nakonec nedohodly na vývoji lodi pokračovat a tak zůstal pouze projektem ESA a Roskosmos začal vyvíjet vlastní loď Orjol. Cílem projektu je navrhnout kosmickou loď, která bude umožňovat pilotované lety (3-4 členné posádce) nejen na nízkou oběžnou dráhu ale i k Měsíci či jiným objektům Sluneční soustavy. ACTS je jistou konkurencí projektu Orion americké NASA, ke kterému nebyli mezinárodní partneři přizváni, ale zároveň by umožnil nezávislý přístup na ISS i k pilotovaným lunárním misím.\n\nNa rozdíl od amerického projektu Orion, který bude mít zřejmě jen dvě sekce (přístrojovou a obytnou, která bude sloužit také jako návratový modul), ACTS má mít podobně jako osvědčené ruské Sojuzy sekce tři: přístrojovou, obytnou a návratovou. Tím se sníží nároky na obytnou sekci (nebude muset být schopna návratu atmosférou) a tím i hmotnost celé lodi. Zároveň se pro přístrojovou a obytnou sekci budou moci využít technologie vyvinuté v ESA pro automatickou loď ATV či vesmírnou laboratoř Columbus.\n\nVzhledem k faktu, že ke startu ACTS by se mělo využívat stávajících nosičů, které jsou k dispozici ESA a v Rusku, hmotnost celého systému je značně omezená. K cestám na nízkou oběžnou dráhu by měla být dostatečná (tj. ACTS by mělo dostatek paliva k dosažení např. ISS), ale už nikoliv pro měsíční mise. Tento problém by se měl řešit podobně jako u navrhovaného systému CEV, tedy vynesením dodatečného pohonného stupně jinou raketou a spojení obou na oběžné dráze. Případný přistávací modul by pak mohl být naveden automaticky podobnou procedurou na dráhu kolem Měsíce, kde by se s ním ACTS spojila – tato strategie by umožnila variantnost využívaných lunárních modulů.\n"}
{"id": "103480", "url": "https://cs.wikipedia.org/wiki?curid=103480", "title": "Fffff...plesk!", "text": "Fffff...plesk!\n\nFffff…plesk! \"(Frritt-Flacc)\" je krátká pochmurná až strašidelná novela francouzského spisovatele Julese Verna, která poprvé vyšla roku 1884 v pařížském listu \"Le Figaro illustré\". Roku 1886 ji Verne vydal v jednom svazku s románem \"Los číslo 9672 (Un billet de loterie)\" v rámci svého cyklu \"Podivuhodné cesty (Les Voyages extraordinaires)\".\nPříběh nemá daleko k hororu. Slova z názvu jsou citoslovce, kterými autor vyjadřuje zvuky bouře (fritt neboli fffff je zvuk pro ječení uragánu a flacc neboli plesk pro proudy padajícího deště). Bouře řádí v jedné nejmenované přímořské oblasti, kde žije dobře situovaný lékař, doktor Trifulgas. Jeho dům je však pro chudé uzavřen. Trifulgas léčí pouze bohaté podle předem pevně stanovených honorářů. V bouřlivé noci klepe na jeho dveře promoklá dívka. Její otec, chudý rybář, umírá. Protože je však bez prostředků, Trifulgas nepovažuje za nutné opustit dům a uléhá do postele. Krátce na to se ozve opět klepání. S proklínáním jde Trifulgas otevřít. Tentokrát tu stojí žena, jejíž muž je také ohrožen smrtí. Má sice sebou nějaké peníze, ale ty nestačí doktorovým požadavkům, a tak jde Trifulgas opět spát. Mezitím se bouře ještě více zhorší a Trifulgas je opět vyrušen klepáním. Tentokrát je to matka rybáře, kterého ranila mrtvice. Protože má sebou své poslední peníze, které získala jako zálohu za prodávaný dům, rozhodne se Trifulgas cestu k rybářově chatrči podstoupit. Zde přistoupí k lůžku umírajícího a ke svému zděšení zjistí, že tam se smrtí zápasí on sám. Přes veškerou snahu zemře doktor Trifulgas pod svýma vlastníma rukama.\n"}
{"id": "103488", "url": "https://cs.wikipedia.org/wiki?curid=103488", "title": "Drama v Mexiku", "text": "Drama v Mexiku\n\nDrama v Mexiku \"(Un drame au Mexique)\" je historická novela francouzského spisovatele Julese Verna z roku 1851, kdy vyšla pod názvem \"První mexické námořní lodi (Les Premiers Navires de la Marine Mexicaine)\". Roku 1876 Verne novelu přepracoval a pod novým názvem vydal společně v jednom svazku s románem \"Carův kurýr (Michel Strogoff)\" rámci svého cyklu \"Podivuhodné cesty (Les Voyages extraordinaires)\".\n\nPříběh je o tom, jak Mexiko získalo své první dvě válečné lodi. Roku 1825 se na ostrově Guam vzbouří nadporučík Martinez a jeho přátelé proti veliteli dvou španělských válečných lodí s cílem prodat je nově vzniklé republikánské vládě v Mexiku, která neměla žádnou námořní ochranu svých přístavů.\n\n\n"}
{"id": "103489", "url": "https://cs.wikipedia.org/wiki?curid=103489", "title": "Bensheim", "text": "Bensheim\n\nBensheim je město v Hesensku v Německu. Zaujímá rozlohu 57,83 km² a k 31. prosinci 2015 mělo 40 051 lidí. Vykopávky naznačují, že bylo město osídleno před 3500 lety. Na místě dnešních jatek se nalézají římské pozůstatky. První doložená písemná zmínka o městu pak pochází z roku 765, kdy darovalo sousednímu, o rok dříve založenému, říšskému klášteru Lorsch dar.\n\n\n"}
{"id": "103493", "url": "https://cs.wikipedia.org/wiki?curid=103493", "title": "A Real Live Dead One", "text": "A Real Live Dead One\n\nA Real Live Dead One je živé album britské heavymetalové skupiny Iron Maiden. Vzniklo spojením alb A Real Live One a A Real Dead One a vydáno bylo roku 1998.\n\n\n"}
{"id": "103497", "url": "https://cs.wikipedia.org/wiki?curid=103497", "title": "Live!! +one", "text": "Live!! +one\n\nLive!! +one je živé EP britské heavymetalové skupiny Iron Maiden, které bylo v listopadu 1980 vydáno pouze v Japonsku. Všechny skladby byly nahrány 4. července 1980 v Marquee Clubu v Londýně. Verze skladby „Sanctuary“ z tohoto EP nebyla dále vydána, zatímco ostatní skladby se dají nalézt jako „b-sides“.\n\nV roce 1984 bylo toto EP, s rozšířeným seznamem skladeb, vydáno v Řecku, ale v Marquee Clubu byla nahrána pouze skladba „I've Got the Fire“. Ostatní skladby pocházejí z EP Maiden Japan a skladba „Prowler“ pochází ze stejnojmenného alba Iron Maiden.\n\n"}
{"id": "103504", "url": "https://cs.wikipedia.org/wiki?curid=103504", "title": "Pythagorejské koma", "text": "Pythagorejské koma\n\nPythagorejské koma je rozdíl mezi dvanácti čistými kvintami a sedmi oktávami. V laděních používajících čisté intervaly, v přirozeném ladění, se totiž součet dvanácti čistých kvint nerovná sedmi oktávám. Příklad pro základní tón \"velké C\": dvanáct kvint h# (C-G-d-a-e-h-f#-c#-g#-d#-a#-e#-h#) se nerovná sedmi oktávám c (C-c-c-c-c-c-c-c). Vyplývá to z toho, že čistá kvinta má poměr frekvencí 3:2 a oktáva 2:1. Matematicky vyjádřeno je tedy pythagorejské koma velmi malý interval, s poměrem kmitočtů\n\nPo přepočtu do centů:\npřibližně 23,46 centu, tedy téměř čtvrt půltónu.\nV současnosti nejrozšířenějším rovnoměrně temperovaném ladění se již pythagorejské koma nevyskytuje, protože kvinty nejsou čisté, ale temperované, s poměrem frekvencí 2:1. Dvanáctá kvinta se pak rovná sedmé oktávě:\n\n"}
{"id": "103505", "url": "https://cs.wikipedia.org/wiki?curid=103505", "title": "Student Agency", "text": "Student Agency\n\nSTUDENT AGENCY k.s. (IČ 25317075) je česká společnost se sídlem v Brně. Vznikla jako STUDENT AGENCY, s. r. o. v roce 1996, k 1. srpnu 2013 byla transformována na komanditní společnost. Od založení s.r.o. byl jejím jediným vlastníkem a jednatelem Radim Jančura, k 1. srpnu 2013 se statutárním orgánem – komplementářem – stala mateřská společnost STUDENT AGENCY holding, a.s., která již od 5. února 2013 vlastnila 98 % společnosti, a jediným společníkem-komanditistou se vkladem 20 000 Kč se stal Radim Jančura. Tržby za rok 2008 dosáhly výše 3,5 miliardy korun. Největší podíl měl prodej letenek, ubytování a doplňkových služeb (66%), následovaný autobusovou dopravou (23%), studijními pobyty v zahraničí a školními zájezdy (10%) a pracovními a au pair programy v zahraničí (1%). Centrálu má v renesančním Domě pánů z Lipé, který vlastní Jančurova společnost DPL Real.\n\nSTUDENT AGENCY holding a.s. (IČ 29379261) byla zapsána do obchodního rejstříku 29. listopadu 2012. Jejím jediným akcionářem a jediným členem představenstva je Radim Jančura. Původně vlastnil 2 akcie na jméno v hodnotě 1 milion Kč, od navýšení základního kapitálu k 17. červenci 2013 vlastnil 454 takovýchto akcií. Základní kapitál byl navýšen na základě započtení pohledávek společnosti z převodu obchodních podílů Radima Jančury ze společností STUDENT AGENCY, s.r.o., ORBIX, s.r.o. a DPL Real, s.r.o. Smlouvy o převodech svých podílů uzavřen Radim Jančura se společností STUDENT AGENCY holding a.s. dne 17. listopadu 2012.\n\nV listopadu 2015 Radim Jančura oznámil, že chce autobusové linky Student Agency na jaře 2016 postupně převést na značku RegioJet (kterou původně používal pro železniční dopravu), což prý bude pro cizince srozumitelnější, protože příběh jeho firmy lidé za hranicemi neznají a je to nepraktický název pro dopravní firmu. Pod značkou RegioJet zavádí i autobusové linky na Slovensku a ze Slovenska do Rakouska. 4. dubna 2016 byl rebranding autobusové dopravy oficiálně zahájen, logo je postupně měněno na autobusových nádražích, autobusech, v informačních hlášeních, na informačních a propagačních materiálech, prodejních místech a internetových stránkách. Radim Jančura chce RegioJet prezentovat jako jednotnou vedoucí středoevropskou síť autobusových a vlakových spojů s přepravními službami špičkové kvality.\n\nPůvodní hlavní činností společnosti byly studijní a pracovní pobyty pro mládež a dospělé. Dívky mají možnost vyzkoušet si hlídání dětí v zahraničních rodinách (au pair), zejména ve Velké Británii a USA. Pobyty jsou zpravidla tříměsíční, ale mohou trvat i jeden celý rok. Student Agency zprostředkovává také pracovní pobyty v západní a jižní Evropě, USA, Kanadě a na Novém Zélandu, jedná se převážně o pracovní programy pro studenty a nekvalifikovanou práci pro mladé. Lze rovněž studovat cizí jazyky, angličtinu, němčinu, francouzštinu nebo španělštinu.\n\nStudent Agency zpočátku provozovala mezinárodní autobusovou dopravu do měst v Německu, Švýcarsku, Beneluxu, Anglii, Švédsku, Norsku, Itálii, Maďarsku, Rakousku a Slovensku. V dalších letech i do dalších evropských zemí (např. Francie a Nizozemsko). Provozuje například tyto linky: \nOd dubna 2018 provozuje Student Agency ve spolupráci s dopravci SANYTOUR a TOV Zakarpateuroliniji na vlaky návaznou autobusovou linku Prešov - Košice - Užhorod - Mukačevo.\n\nOd roku 2004 postupně zahájila i vnitrostátní linky:\n\nStudent Agency zavedla na svých autobusových linkách služby, které předtím nebyly v České republice běžné. V autobusech jsou zdarma k dispozici časopisy (získávané z remitendy distributorů) a denní tisk, během jízdy lze sledovat film nebo poslouchat hudbu do sluchátek s výběrem z osmi kanálů, během cesty je cestujícím k dispozici stevard či stevardka a v ceně jízdného je zahrnutá i káva či jiné teplé nápoje, studené nápoje lze ve voze zakoupit.\n\nZároveň SA nasadila nižší ceny, čímž donutila i ostatní dopravce včetně Českých drah ke snížení cen nebo speciálním relačním slevám. Ke snížení cen musel majoritní dopravce přistoupit i v oblasti občerstvení. \nDopravní společnost Čebus po nástupu Student Agency trasu Praha – Brno opustila a její spoje převzala firma Český národní expres, která jich poté většinu zrušila.\n\nStudent Agency zavedla nové typy placení jízdenek a rezervace míst, například tzv. otevřené nebo kreditové jízdenky, po jejichž předplacení lze konkrétní spoj rezervovat přes web nebo po SMS.\n\nDne 17. prosince 2006 Radim Jančura uvedl, že v souvislosti se zavedením elektronického mýtného společnost zdražuje jízdné o 15 % a přestává investovat do autobusové dopravy v České republice. Zrušeny měly být linky Praha – Ostrava a Brno – Ostrava.\n\nZačátkem června 2016 firma, provozující autobusovou dopravu již pod značkou RegioJet, oznámila, že na třech nejkratších linkách (z Prahy do Liberce, Plzně a Hradce Králové) ruší stevardy, roznášející denní tisk či horké nápoje, a nahrazuje je personálem v nástupních stanicích, který cestujícím vydá sluchátka, balenou vodu a denní tisk. Toto opatření prezentovala pod názvem „zjednodušený systém obsluhy a odbavení“. Dosud byly bez palubního personálu pouze posilové spoje a linky, které dopravce provozoval pro Deutsche Bahn.\n\nV září 2011 dopravce spolu s německým dopravcem Deutsche Bahn oznámil, že od 11. prosince 2011 spolu spouští autobusové spojení DB Expressbus v trase Mnichov – Praha, a to čtyřikrát denně s jízdní dobou 3 hodiny a 45 minut. Na linku má Student Agency nasadit nové autobusy Fun&Relax v barevném provedení DB s označením, že linka je provozována ve spolupráci se Student Agency. Na lince platí nabídka tarifů Europa-Spezial, v německém úseku je možná kombinace s vnitrostátní přepravou DB a kartou BahnCard, v českém úseku platí 25% sleva RAILPLUS na mezinárodní jízdenky, místenky jsou povinné a jejich cena je zahrnuta přímo v ceně jízdenky.\nObdobná spolupráce probíhá i na lince Praha – Norimberk. Na těchto linkách jsou nasazovány patrové autobusy typu Setra S 431DT.\n\nDříve byla doprava zajišťována španělskými autobusy značky Ayats Atlantis moderního vzhledu (na podvozku MAN) a nápadného žlutého nátěru, byly však již vyřazeny. Později přibyly španělské autobusy Beulas (na podvozku Scania a Volvo). V roce 2006 bylo zakoupeno i pět autobusů Mercedes-Benz Travego, nasazovaných na cesty do Vídně.\n\nV roce 2005 firma zakoupila 25 nových autobusů, především značky Beulas. Na rok 2006 plánovala nákup dalších 25–30 vozů. V roce 2012 společnost vlastnila cca 110 autobusů, z nichž 5 bylo v bílé barvě a společnost s nimi provozovala linky Praha – Norimberk a Praha – Mnichov pro Deutsche Bahn.\n\nV roce 2013 firma vlastnila 152 autobusů. Nejpočetnějším typem autobusu byl španělský Irizar PB na podvozku Scania nebo Volvo, firma jich vlastnila 93, z nichž 67 bylo ve výbavě Fun & Relax. Druhým nejpočetnějším typem byl Beulas Aura, jichž firma vlastnila 39.\n\nV dubnu 2016 byl vozový park rozšířen o 45 supermoderních autobusů nové generace Irizar i8, první z nich byly nasazeny na linku Praha – Drážďany – Berlín. V souvislosti s tím mají být odstaveny z provozu starší typy autobusů – na pravidelných linkách mají být autobusy RegioJet nasazovány výhradně ve vybavení Fun & Relax – starší typy mají být nasazovány pouze jako posily, záloha či v nepravidelné dopravě. Počet autobusů ve vozovém parku RegioJet dosáhl 210.\n\nTrasa Praha – Liberec byla výjimečná tím, že ač je lukrativní, dopravní úřad v Liberci ji zahrnul do závazku veřejné služby a dopravu na ní financoval soukromému dopravci ČSAD Liberec a.s. stejným způsobem jako na dotovaných místních linkách. Na dotovanou trasu přitom zákon zakazuje vydat licenci dalšímu dopravci. Pražský magistrát ovšem zastával jiný výklad zákona a přes nesouhlas Libereckého kraje vydal v listopadu 2004 licenci firmě Hotliner s. r. o. a v lednu 2005 i Student Agency. Liberecký dopravní úřad hodlal u ministerstva dopravy napadnout platnost licence vydané v Praze. Později tuto linku vyjmul ze závazku veřejné služby a ČSAD Liberec podstatně omezilo provoz na této trase. Firma Hotliner trasu opustila v březnu 2006.\n\nV roce 2005 odmítala ČSAD Liberec uzavřít se Student Agency smlouvu o užívání autobusového nádraží v Liberci (problémy s uzavíráním smlouvy měl již i Hotliner) a její vozy na autobusové nádraží vpouštět, ačkoliv Student Agency měla na tuto linku řádnou licenci vydanou pražským magistrátem. ČSAD to zdůvodňovala tím, že odjezdové stání určené pro odjezdy do Prahy je již vytížené a ostatní stání jsou určena pro jiné směry.\nNěkolik měsíců tak probíhal konkurenční boj, kdy Student Agency zastavovalo mimo zastávku v prostoru před autobusovým nádražím, nádraží celodenně hlídala bezpečnostní agentura najatá ČSAD Liberec, která u vjezdu do nádraží nechala postavit i závoru. Student Agency kompenzovala cestujícím tuto nevýhodu od 2. února 2005 symbolickou cenou 1 Kč za jízdu z Liberce do Prahy. Dopravce Hotliner kvůli tomu podal na Student Agency žalobu pro nekalou soutěž a zároveň podnět k Úřadu pro hospodářskou soutěž. Rovněž ČSAD Liberec se vyjádřilo, že podá žalobu i podnět, a 21. února 2005 vydal Krajský soud v Brně předběžné opatření, kterým zakázal Student Agency prodávat jízdenky do Prahy za 1 Kč.\nČSAD Liberec od 24. února na základě dalšího předběžného opatření soudu začalo autobusy vpouštět na autobusové nádraží, avšak od 6. března jim zase ve vjezdu bránilo až do 11. srpna, protože došlo ke sporu o to, zda předběžné opatření stále platí. Úřad pro hospodářskou soutěž ve sporu SA – ČSAD Liberec konstatoval, že ČSAD Liberec zneužilo svého monopolního postavení, za což dostalo pokutu 2,5 milionu korun, která byla po podání rozkladu snížena na 2 miliony korun.\nRozhodnutí úřad vydal 6. června 2005, rozhodnutí o rozkladu dne 15. května 2006. Dne 6. dubna 2007 rozhodnutí ÚOHS potvrdil Krajský soud v Brně.\n\nV důsledku sporů majoritní vlastník ČSAD Liberec založil novou firmu ANL, s. r. o., která od prosince 2005 má ve správě autobusové nádraží Liberec. To tak již není ve správě žádného dopravce.\n\nV květnu 2007 se objevila kritika, že po vytlačení ostatních dopravců začala kvalita dopravy na trase Praha–Liberec klesat. Student Agency začala z důvodů poruchy běžně používaných autobusů na některé spoje nasazovat starší vozy Neoplan a Mercedes bez obvyklého servisu (občerstvení, promítání).\nPředmětem kritiky je i vysoká obsazenost spojů, některé z nich jsou i týden dopředu vyprodané.\n\nOd 15. března 2009 zavedl Dopravní podnik města Liberce novou linku 540 851 Liberec – Praha s odjezdem z terminálu MHD Fügnerova v centru Liberce. Student Agency následně od 1. dubna 2009 na své lince do Liberce zrušila asi 8 párů spojů.\n\nOd 15. února 2011 zastavovala Student Agency i na zastávce ve Fügnerově ulici a mezi oběma dopravci byla vedena cenová válka.\n\nOd 1. ledna 2013 bude Student Agency provozovat linku do Prahy sám, jeho konkurent ji jako prodělečnou zrušil.\n\n4. června 2007 dopravce ICOM transport umístil na autobusové nádraží v Jihlavě dopravní značku, jíž zakázal na stanoviště 1–13 vjíždět vozidly vyššími než 3,60 metru. Důvodem bylo zastřešení nástupiště, pro vyšší vozy upravil vlastník nádraží pouze stanoviště č. 30. Tím znemožnil vjezd vysokým autobusům Student Agency, dosud zastavujícím u stanoviště č. 7, z jehož blízkosti jezdí i linky jiných dopravců do Prahy.\nStudent Agency se obrátila nejprve na jihlavský magistrát a pak na Úřad pro ochranu hospodářské soutěže s podezřením na zneužívání dominantního postavení, ten však podnět odložil jako nedůvodný.\n\nV rámci konkurenčního boje se železničním dopravcem zavedla Student Agency pro prvních 10 cestujících v každém autobusu na trase Praha – Ostrava jízdné 1 Kč, podobné nabídky vyhlásil i pro trasu Brno – Ostrava a Praha – Karlovy Vary. Úřad pro ochranu hospodářské soutěže v květnu 2007 oznámil, že bude zkoumat, zda nejde o zneužívání dominantního postavení. Zároveň však předseda ÚOHS sdělil, že zřejmě na žádné z linek nemá Student Agency dominantní postavení. Jízdné za korunu na trase Praha – Ostrava bylo nejprve omezeno na prvních 5 cestujících a následně zrušeno ke 14. listopadu 2007.\n\nNa začátku listopadu 2010 uložil Úřad na ochranu hospodářské soutěže dopravci Student Agency pokutu 6 milionů Kč za to, že na vstup konkurenčního dopravce Asiana na trasu Praha – Brno s jízdným 50 Kč reagoval v roce 2007 snížením ceny kreditových jízdenek rovněž na 50 Kč, tedy údajně podnákladovou cenu. Student Agency se odvolala: namítá, že akční slevy pro vymezený okruh zákazníků jsou běžným nástrojem a že linka Student Agency z Prahy do Brna byla i po tuto dobu stále zisková.\nSA rovněž vytýká úřadu, že do relevantního trhu ve zdůvodnění rozhodnutí nezahrnul železniční spojení, kde České dráhy nabízely v rámci slevy eLiška jízdné 35 Kč. SA však uvítala rozhodnutí ÚOHS jako precedent, že větší operátor (dominantní dopravce) nemůže na vstup dalších subjektů na trh reagovat úpravou ceny, a požaduje, aby stejným metrem posuzoval i dopravce, kteří nabízejí podobné obchodní nabídky či jiné relační slevy.\nPokuta byla po odvolání ÚOHS snížena na 5 miliónů Kč, po odvolání ke Krajskému soudu v Brně byla v listopadu 2012 zcela zrušena a případ vrácen ÚOHS k novému projednání. Soud přitom uznal tvrzení SA, že relevantním trhem je i železniční spojení.\n\nV únoru 2005 projednával pražský magistrát porušení licence, které mělo spočívat v tom, že cestující na trase linky Liberec – Praha-Černý most – Praha-letiště Ruzyně byli nuceni přestupovat z dvoupatrového autobusu do minibusu pokračujícího na letiště, ačkoliv licence přestup v Praze neumožňovala.\n\nV srpnu 2006 si cestující stěžoval, že dálkové autobusy Student Agency někdy v rozporu s licencí a jízdním řádem sjíždějí z trasy na technickou zastávku v garážích firmy u Velké Bíteše pro vyprázdnění záchodů a doplnění paliva, což vede ke zpožděním.\nŘeditel Radim Jančura tuto praxi potvrdil a sdělil, že jde o dočasné řešení. Ani v jízdním řádě 2006/2007 však tato zastávka není uvedena.\n\nMezi a kritiky se kvůli barvě autobusů a expanzivnímu způsobu zavádění nových linek někdy firmě Student Agency přezdívá „žlutý mor“, stejnou přezdívku měl i Český Telecom a používá se třeba i pro řepku olejku či další typické „žluté“ rychle se šířící produkty.\n\nV září 2015 potvrdil Nejvyšší soud pokutu vymeřenou Úřadem pro ochranu hospodářské soutěže ve výší více než 5 miliónu korun pro Student Agency, kterou má firma uhradit za zneužití dominantního postavení na trhu v letech 2007-2008, kdy měla na trase Praha-Brno nabízet podnákladové jízdné s cílem zničit na této trase konkurenci. Vedení firmy s rozsudkem nesouhlasilo.\n\n\n\n\n\n\n\nV roce 2006 vyjádřil Radim Jančura v několika rozhovorech záměr, že by se jeho firma v horizontu zhruba tří let stala i železničním dopravcem, prvním propagovaným záměrem bylo provozování dopravy na trase Praha – Ostrava. V následujících letech se Student Agency účastnila výběrových řízení, podávala krajům i ministerstvu dopravy nabídky na provozování dotované dopravy a jednala s kraji. V březnu 2009 byla zapsaná dceřiná společnost RegioJet a.s. a 24. dubna 2010 vyjel pod značkou RegioJet první vlak, a to v rámci propagační akce Žluté jaro na železnici.\n\nVe spolupráci s poslancem Evropského parlamentu Josefem Zieleniecem a senátorem Igorem Petrovem se Radim Jančura rozhodl soudně napadnout stát, protože dopravcům nehradí bezplatné cestování poslanců a senátorů, na které mají ze zákona nárok. Za tímto účelem provedli oba politici 21. dubna 2006 demonstrativní jízdu z Prahy do Brna, na základě které Radim Jančura následně stát zažaloval o náhradu jízdného. 8. prosince 2006 oznámil Radim Jančura v diskusním pořadu na České televizi, že tento spor se státem vyhrál a vysoudil 270 Kč za přepravu členů Parlamentu.\n\nV dubnu 2013 se Radim Jančura stal jednatelem nové společnosti Tick Tack Taxi, v níž měla 80% podíl Student Agency a 20% podíl stávající společnost Tick Tack, která provozuje taxislužbu zaměřenou na movitější a firemní klientelu, a kterou by měla vlastnit společnost Kurýr Taxi, již spoluvlastní Pavel Nytra. Jančura avizoval, že se nová společnost má do roka stát jedničkou v taxislužbě v Praze, má si pořídit 1000 nových vozů značek Audi A6 a BMW GT průměrného stáří do 1 roku a zlepšit špatné jméno pražské taxislužby. Zkušební provoz měl být spuštěn 15. července 2013 a plný provoz po letních prázdninách.\n\nRadim Jančura získal za rok 2005 ocenění \"Podnikatel roku\" udělované společností Ernst & Young.\n\nV žebříčku Czech top 100 2014, který od roku 1999 každoročně sestavuje \"Sdružení CZECH TOP 100\" hlasováním manažerů, analytiků a zástupců významných profesních organizací, byla Student Agency vyhodnocena jako čtvrtá nejobdivovanější společnost v rámci republiky. Zároveň byla nejobdivovanější společností v Jihomoravském kraji a také v odvětví dopravy a pomocných činností v dopravě a cestovních kanceláří.\n\n24. února 2006 obdržela Student Agency dvě ocenění TTG Travel Awards za rok 2005: první místa, v kategoriích „Nejlepší letenková (IATA) agentura v ČR“ a „Nejlepší autobusový dopravce“.\n\nFirma neprovozuje dopravu na základě žádných smluv o základní dopravní obslužnosti a nečerpá veřejné prostředky tímto způsobem. Čerpá však od Ministerstva dopravy kompenzace za studentské jízdné:\n\n"}
{"id": "103507", "url": "https://cs.wikipedia.org/wiki?curid=103507", "title": "Salerský skot", "text": "Salerský skot\n\nSalerský skot, Salers, patří mezi masná plemena skotu. Pochází z výše položených oblastí centrální Francie, proto je velmi odolné a nenáročné. K jeho přednostem patří i přizpůsobivost a snadná manipulace.\n\nPůvodní oblastí chovu tohoto plemen je Francouzské středohoří v oblasti Auvergne, plemeno bylo pojmenováno podle města Salers. Je to plemeno velmi staré, vyšlechtěné pro odolnost v horském klimatu. Původní zaměření bylo třojstranné, maso-mléko-tah. Spíše než jiným francouzským plemenům má blíže k červenému skotu z jihozápadní Evropy. Plemenná kniha byla založena v roce 1908 a od roku 1925 se provádí kontrola užitkovosti. Chov byl dále směřován ve dvoustranném směru s důrazem na masnou užitkovost. Do 60. let 20. století se jednalo o skot, který byl chován pouze v oblasti svého vzniku, od té doby došlo k jeho rozšíření do celé Francie, kde je v současnosti chováno něco málo přes 200 tisíc zvířat tohoto plemene. Naprostá většina je držena v systému bez tržní produkce mléka, v dojených stádech se chová 5 %. Během zimy je skot v údolích a na jaře se vyhání na horské pastviny. V malém rozsahu se chová i v České republice, první kusy byly dovezeny v roce 1995.\n\nV zemi původu se používá též k užitkovému křížení v mateřské pozici s ostatními francouzskými masnými plemeny, kříženci jsou ceněni z hlediska produkce masa.\n\nSalerský skot je plemeno velkého tělesného rámce. Kohoutková výška krav je okolo 140 cm, býci mívají nad 150 cm. Hmotnost dospělých krav se pohybuje mezi 650-850 kg, býci dosahují hmotnosti až 1200 kg. Pro toto plemeno je charakteristické masivní osvalení. Dominantní zbarvení je červené, ale lze nalézt i černé linie. Srst je hustá a kudrnatá. Jedná se o rohaté plemeno. Pro salerský skot je typická tvrdá černá rohovina, proto nejsou jejich paznehty náročné na údržbu.\n\nDnes je salerský skot hlavně masné plemeno, ale dříve se z jejich mléka vyráběly i sýry. Průměrný denní přírůstek se pohybuje mezi 1000 a 1300 g. Jatečná výtěžnost je okolo 60 %. Široká pánev krav, jejich vysoká mléčnost a malá telata zaručují bezproblémové porody, proto se salerský skot používá i ke křížení s jinými masnými plemeny.\n\nV Česku toto plemeno patří k méně chovaným. Je nenáročné na kvalitu pastvy a dobře snáší i tužší zimy, proto se výborně hodí pro pastevní chov v horských oblastech. V zimě se ovšem doporučuje příkrm senem. V létě je naopak nutné zajistit dostatek vody a stinná místa.\n\n"}
{"id": "103508", "url": "https://cs.wikipedia.org/wiki?curid=103508", "title": "Mediální agentura", "text": "Mediální agentura\n\nMediální agentura je specializovaná společnost, která pro své klienty nakupuje reklamní prostor v médiích. Stará se o výběr vhodných médií, vhodných časů (například v televizním nebo rozhlasovém vysílání), prostorů (například v tisku nebo na internetových stránkách). Součástí práce mediální agentury je také zkoumání chování cílových skupin.\n\nV mediální agentuře existují tři klíčová oddělení. \n\nMedia Research, tedy výzkum médií sleduje jak samotná média, tak také chování diváků, posluchačů apod. a sbírá poznatky, které se dají později aplikovat při přípravě reklamních kampaní (tedy například jaká skupina diváků sleduje pořady v hlavním vysílacím čase na určitém televizním kanálu).\n\nMedia Planning, tedy plánování médií aplikuje poznatky z výzkumu a vybírá vhodná místa a časy pro umístění reklamy s ohledem na to, jaká je cílová skupina dané kampaně. Určuje také frekvenci s jakou se má reklama objevovat.\n\nMedia Buying, tedy nákup médií má za úkol nakupovat prostor v jednotlivých médiích a získávat co možná nejvýhodnější cenové podmínky.\n\n"}
{"id": "103509", "url": "https://cs.wikipedia.org/wiki?curid=103509", "title": "Lední hokej na Zimních olympijských hrách 1928", "text": "Lední hokej na Zimních olympijských hrách 1928\n\nHokejový turnaj v rámci Zimních olympijských her 1928 se konal od 11. do 19. února v Badrutts Parku\nve Svatém Mořici ve Švýcarsku zároveň také jako 3. mistrovství světa a 13. Mistrovství Evropy v ledním hokeji. Turnaje se zúčastnilo jedenáct mužstev a na nejvyšší stupínek opět vystoupali Kanaďané, kteří byli přímo nasazeni do finálové skupiny, v níž neobdrželi žádný gól. Titul mistra Evropy získali Švédové.\nZe zámoří přijeli tentokrát pouze právě Kanaďané z klubu Toronto Varsity Grads, kteří nejprve měli dostatek času na odpočinek. Zbylých deset mužstev bylo rozděleno do tří skupin, z nichž se pouze vítězové dostali do bojů o medaile. Všechny skupiny se vyvíjely velmi zajímavě, pouze Maďaři odjeli domů bez bodu a Němci nevstřelili jediný gól. Nejzamotanější byla situace ve skupině A, v níž se první tři celky porazily navzájem a Britové se dále dostali pouze díky nejlepšímu skóre. Nejtěsnějších výsledků bylo dosaženo ve skupině C, v níž udělali domácím fanouškům radost Švýcarští hokejisté.\n\nČeskoslovenské národní hokejové mužstvo přijelo v sestavě vytvořené za složitých podmínek, protože nejstarší generace hráčů tušila, že se pro ně jedná o poslední příležitost se na takový turnaj vypravit. Přesto v ní převažovali již spíše mladí hráči a nedostalo se např. ani na kanonýra Jirkovského. Tým čekal rozhodující zápas hned na začátku. Švédům českoslovenští hráči nevstřelili žádnou branku a nezachránila je ani následující těsná výhra nad Poláky.\n\nFinálová skupina se odehrála zcela v režii kanadských hokejistů, kteří všechny porazili dvouciferným výsledkem. Jako první se s nimi utkali Švédové, kteří se posléze alespoň mohli v klidu soustředit na zisk titulu mistra Evropy. Domácí hokejisté odsunuli ve světovém pořadí mimo medailové pozice Brity.\n\n Francie – Maďarsko 2:0 (0:0, 2:0, 0:0)\n\n11. února 1928 (13:00) – Svatý Mořic (Olympia-Eisstadion Badrutts Park)\nBranky Francie: Albert de Rauch, Leonhard Quaglia\nBranky Maďarska: nikdo\nRozhodčí: André Poplimont (BEL)\n\n11. února 1928 (14:00) – Svatý Mořic (Olympia-Eisstadion Badrutts Park)\nBranky Velké Británie: 4x Colin Carruthers, 2x Ross Cuthbert, Charles Wylde\nBranky Belgie: Mark Peltzer, Pierre van Reyschoot, David Meyer\nRozhodčí: Weinberger (AUT)\n\n12. února 1928 (8:30) – Svatý Mořic (Olympia-Eisstadion Badrutts Park)\nBranky Belgie: 2x Mark Peltzer, Pierre van Reyschoot \nBranky Maďarska: Béla Weiner, Sándor Minder\nRozhodčí: Dietrichstein (AUT)\n\n12. února 1928 (11:30) – Svatý Mořic (Olympia-Eisstadion Badrutts Park)\nBranky Francie: Albert Hassler, Gérard Simond, Albert de Rauch \nBranky Velké Británie: Eric Carruthers, Wilbert Hurst-Brown\nRozhodčí: Paul Loicq (BEL)\n\n16. února 1928 (8:45) – Svatý Mořic (Olympia-Eisstadion Badrutts Park)\nBranky Belgie: Jacques van Reyschoot, Pierre van Reyschoot, Mark Pelzer\nBranky Francie: Gérard Simond\nRozhodčí: dr. Müller (SUI)\n\n16. února 1928 – Svatý Mořic (Olympia-Eisstadion Badrutts Park)\nBranky Velké Británie: Eric Carruthers\nBranky Maďarska: nikdo\nRozhodčí: André Poplimont (BEL)\n\n Československo – Švédsko 0:3 (0:1, 0:1, 0:1)\n\n11. února 1928 (16:30) – Svatý Mořic (Olympia-Eisstadion Badrutts Park)\nBranky Československa: nikdo\nBranky Švédska: 2x Gustaf Johansson, Sigfrid Öberg\nRozhodčí: Fisher (CAN)\n\n12. února 1928 (10:00) – Svatý Mořic (Olympia-Eisstadion Badrutts Park)\nBranky Švédska: 2x Birger Holmqvist\nBranky Polska: Tadeusz Adamowski, Aleksander Tupalski\nRozhodčí: Porter (CAN)\n\nŠvédsko: N. Johansson – Abrahamsson, H. Johansson – Pettersson, G. Johansson, Holmqvist – Öberg, Linde.\n\nPolsko: Stogowski – Kulej, Kowalski – Krygier, Tupalski, Adamowski – Makowski, Szenajch.\n\n13. února 1928 (10:00) – Svatý Mořic (Olympia-Eisstadion Badrutts Park)\nBranky Československa: 2x Josef Maleček, Karel Hromádka \nBranky Polska: Aleksander Tupalski, ???\nRozhodčí: Minder (HUN)\n\nČSR: Peka – Šroubek, Pušbauer - Steigenhöfer, Maleček, Dorasil – Krásl, Hromádka.\n\nPolsko: Stogowski – Kulej, Kowalski – Krygier, Tupalski, Adamowski – Zebrowski, Szenajch.\n\n Švýcarsko – Rakousko 4:4 (2:4, 1:0, 1:0)\n\n11. února 1928 (11:00) – Svatý Mořic (Olympia-Eisstadion Badrutts Park)\nBranky Švýcarska: 2x Robert Breiter, Louis Dufour, Heinrich Meng \nBranky Rakouska: 2x Josef Göbl, 2x Ulrich Lederer\nRozhodčí: Paul Loicq (BEL)\n\n12. února 1928 (13:00) – Svatý Mořic (Olympia-Eisstadion Badrutts Park)\nRozhodčí: André Poplimont (BEL)\n\n16. února 1928 – Svatý Mořic (Olympia-Eisstadion Badrutts Park)\nBranky Švýcarska: Richard Torriani\nBranky Německa: nikdo\nRozhodčí: Porter (CAN)\n\n Kanada – Švédsko 11:0 (4:0, 5:0, 2:0)\n\n17. února 1928 (8:30) – Svatý Mořic (Olympia-Eisstadion Badrutts Park)\nBranky Kanady: 5x Dave Trottier, 2x Hugh Plaxton, 2x Louis Hudson, 2x Frank Sullivan\nBranky Švédska: nikdo\nRozhodčí: Paul Loicq (BEL)\n\n17. února 1928 (10:00) – Svatý Mořic (Olympia-Eisstadion Badrutts Park)\nBranky Švýcarska: 2x Louis Dufour, Albert Geromini, Anton Morosani\nBranky Velké Británie: nikdo\nRozhodčí: Platon (CAN)\n\n18. února 1928 (8:30) – Svatý Mořic (Olympia-Eisstadion Badrutts Park)\nBranky Švédska: 2x Birger Holmqvist, 2x Gustaf Johansson\nBranky Švýcarska: nikdo\nRozhodčí: André Poplimont (BEL)\n\n18. února 1928 (následně po utkání Švédsko - Švýcarsko) – Svatý Mořic (Olympia-Eisstadion Badrutts Park)\nBranky Kanady: 6x Hugh Plaxton, 2x Dave Trottier, 2x Herbert Plaxton, 2x Louis Hudson, John Porter, Frank Fisher\nBranky Velké Británie: nikdo\nRozhodčí: Bell (SUI)\n\n19. února 1928 (11:15) – Svatý Mořic (Olympia-Eisstadion Badrutts Park)\nBranky Švédska: 2x Wilhelm Petersen, Gustaf Johansson \nBranky Velké Británie: Eric Carruthers\nRozhodčí: André Poplimont (BEL)\n\n19. února 1928 (následně po utkání Švédsko – Velká Británie) – Svatý Mořic (Olympia-Eisstadion Badrutts Park)\nBranky Kanady: 5x Dave Trottier, 4x Hugh Plaxton, 2x John Porter, 2x Ross Taylor\nBranky Švýcarska: nikdo\nRozhodčí: Paul Loicq (BEL)\n Kanada (Toronto Varsity Grads)\nBrankáři: Joseph Sullivan, Norbert Mueller.\nObránci: John Porter, Ross Taylor, Frank Fisher, Roger Plaxton.\nÚtočníci: Dave Trottier, Hugh Plaxton, Louis Hudson, Herbert Plaxton, Frank Sullivan, Charles Delahay.\nTrenér: Conn Smythe.\n\n Švédsko\nBrankáři: Nils Johansson-Ingwe, Curt Sucksdorff.\nObránci: Carl Abrahamsson, Henry Johansson.\nÚtočníci:Emil Bergman, Birger Holmqvist, Gustaf Johansson, Ernst Karlberg, Erik Larsson, Bertil Linde, Wilhelm Petersén, Sigfrid Öberg.\n\n Švýcarsko \nBrankáři: Albert Martignoni, Charles Fasel.\nObránci: Albert Geromini, Murezzan Andreossi, Luzius Rüedi.\nÚtočníci: Louis Dufour, Robert Breiter, Heinrich Meng, Anton Morosani, Richard Torriani, Gianni Andreossi, Fritz Kraatz.\n\n4. Velká Británie \nBrankáři: William Speechley, G. E. F. \"John\" Rogers.\nObránci: Victor Tait, Charles Wyld, Wilbert Hurst Brown.\nÚtočníci: Blaine Sexton, Colin Carruthers, Eric Carruthers, Ross Cuthbert, Bernard Fawcett, Harold Greenwood, Frederick Neville Melland.\n\n5. Rakousko \nBrankáři: Hermann Weis, Walter Brück.\nHráči: Josef Göbl, Hans Tatzer, Herbert Brück, Jacques Dietrichstein, Hans Ertl, Hans Kail, Herbert Klang, Ulrich Lederer, Walter Sell, Reginald Spevak.\n\n6. Francie \nBrankáři: Philippe Lefebvre, André Charlet.\nHráči: Raoul Robert Couvert, Albert Hassler, Jacques Lacarriere, Francois Mautin, Calixte Payout, Philippe Payot, Leonhard Quaglia, Albert de Rauch, Georges Robert, Gérard Simond.\n\n7. Československo\nBrankáři: Jan Peka, Jaroslav Řezáč.\nObránci: Jaroslav Pušbauer, Josef Šroubek, Wolfgang Dorasil.\nÚtočníci:Jan Krásl, Josef Maleček, Karel Hromádka, Jiří Tožička, Bohumil Steigenhöfer, Johann Lichnowski.\n\n8. Belgie\nBrankář: Hector Chotteau.\nHráči: Roger Bureau, Albert Collon, Francois Franck, Mark Pelzer.\nÚtočníci: Pierre van Reyschoot, Willy Kreitz, William Hoorickx, Jean Meens, David Meyer, Jacques van Reyschoot, Jan van den Wouwer, André Bautier.\n\n9. Německo\nBrankáři: Alfred Steinke, Matthias Leis.\nObránci: Hans Schmid, Franz Kreisel, Walter Sachs.\nÚtočníci: Erich Römer, Martin Schröttle, Marquard Slevogt, Gustav Jaenecke, Fritz Rammelmayr, Wolfang Kittel (nehrál).\n\n10. Polsko\nBrankáři: Józef Stogowski, Edmund Czaplicki.\nObránci: Aleksander Kowalski, Lucjan Kulej.\nÚtočníci: Wlodzimierz Krygier, Tadeusz Adamowski, Stanislaw Pastecki, Aleksander Sluczanowski, Karol Szenajch, Aleksander Tupalski, Kazimierz Zebrowski, Bronislaw Makowsky.\n\n11. Maďarsko\nBrankáři: Béla Ordódy, Tibor Heinrich von Omaravicza.\nHráči: Miklós Barcza, Mátyás Farkas, Frigyes Barna, Pétér Krempels, István Krepuska, Géza Lator, Sándor Minder, József de Révay, Béla Weiner.\n\n\n"}
{"id": "103511", "url": "https://cs.wikipedia.org/wiki?curid=103511", "title": "Kenvelo", "text": "Kenvelo\n\nKenvelo je oděvní firma, provozující ve střední a jihovýchodní Evropě síť obchodů s textilem a módními doplňky.\n\nHistorie společnosti sahá do prosince 1991, kdy Dany Himi a Michael Saul v Praze založili společnost CTC - SPORTWEAR. Vlastní kapitál společnosti činil 100 tisíc Kčs. O několik měsíců později se Himi, rodák z izraelského města Netanya, stal jediným vlastníkem společnosti a postupně budoval řetězec obchodů \"Himi's Jeans\".\n\nV roce 1996 se Himi rozhodl vytvořit novou značku, se kterou by mohl konkurovat zavedeným oděvním řetězcům. Původně navrhl značku \"Josh\", ostatní manažeři však měli jiné návrhy. Po každém návrhu část manažerů křičela ano, zatímco jiní řekli rezolutní ne. David Dahan následně navrhl značku Kenvelo, což je hebrejsky \"ano a ne\" (כן ולא).\n\nV roce 1997 CTC prodělala 133 milionů korun při tržbách 191 milionů korun. V březnu 1998 Himi převedl třicetiprocentní podíl v CTC na svého dlouholetého spolupracovníka Davida Dahana, hospodaření za celý rok skončilo ztrátou 59 milionů korun. Vlastní kapitál klesl na 94 tisíc korun a byl jen zlomkem účetní hodnoty aktiv, která dosáhla výše 425 milionů korun. V červnu 1999 byl název společnosti změněn na Kenvelo CZ. V roce 2001 tržby Kenvelo CZ poprvé přesáhly miliardu korun.\n\nV červenci 2004 převedli Himi a Dahan polovinu svého podílu na společnost Sefran Finance ovládanou italským podnikatelem Piofrancescem Borghettim, která současně do Kenvela CZ vložila 11 milionů eur na jeho další rozvoj. \n\nPoměrně dramatický byl rok 2005, který skončil ztrátou téměř 600 milionů korun. Majitelem Kenvela CZ se stala lucemburská společnost K2, jejímiž vlastníky byli Borghetti, Himi a Dahan. Borghetti odvolal Himiho z pozice jednatele Kenvela CZ a společně s Dahanem odkoupili jeho podíl v K2.\n\nV roce 2006 Kenvelo CZ vyčlenilo většinu aktiv a smluv do svého odštěpného závodu, který vložilo do společnosti Kenvelo Czech Republic. Tu následně prostřednictvím lucemburské společnosti KWEAR HOLDING S.A. vlastnil Borghetti. V roce 2009 se Kenvelo Czech Republic stalo dceřinou společností akciové společnosti KENVELO HOLDING a.s. a na základě projektu rozdělení na ni převedlo podstatnou část svých aktiv a smluv, včetně smluv se zaměstnanci. KENVELO HOLDING a.s. patří čínské společnosti KENVELO (H.K.) LIMITED se sídlem v Hongkongu, jejím jediným členem představenstva je Piofrancesco Borghetti. \n\n"}
{"id": "103522", "url": "https://cs.wikipedia.org/wiki?curid=103522", "title": "Seznam předsedů Československé strany lidové", "text": "Seznam předsedů Československé strany lidové\n\nZde je seznam předsedů dnešní (2010) KDU-ČSL od založení strany až po dnešek.\n\nV tomto období se strana skládala ze dvou částí (české a moravské), z niž každé mělo vlastního předsedu. Zemští předsedové s poměrně vysokými pravomocemi zůstali zachováni i po zavedení společného předsedy v roce 1922.\n\n\n1938–1945 strana včleněna do Strany národní jednoty\n\nZde jsou předsedové volení v době, kdy byly politika strany (i volby jejích orgánů) silně ovlivňovány ze strany KSČ. Legitimita volby je často velmi sporná. V této době existovalo také několik exilových organizací a stran založených významnými členy ČSL uprchlých do zahraničí. Vzhledem k jejich roztříštěnosti však nelze mluvit o tom, že by obrozená ČSL měla nějaký věrohodný exilový protějšek.\n\n\n\n! Pořadí\n! Osoba\n! od\n! do\n!\n!\n!\n!\n!\n!\n!\n"}
{"id": "103528", "url": "https://cs.wikipedia.org/wiki?curid=103528", "title": "Korupční skandál v italské lize 2006", "text": "Korupční skandál v italské lize 2006\n\nKorupční skandál v italské lize byl odhalen v květnu 2006 na základě policejních odposlechů telefonních hovorů a týkal se ovlivňování výsledků utkání v nejvyšší italské fotbalové soutěži Serii A. Kromě toho bylo vyšetřováno také několik fotbalistů za nelegální sázení na výsledky fotbalových utkání.\n\nDo skandálu byly zapleteny italské velkokluby Juventus Turín (vítěz posledního ročníku), AC Milán, Fiorentina a Lazio Řím.\n\nV italštině byl tento skandál médii nazván \"Calciopoli\" (do češtiny lze volně přeložit jako \"Úplatkov\").\n\nSkandál vyšel najevo v souvislosti s vyšetřováním dopingu v Juventusu. Státní zástupce v Turíně nařídil odposlechy funkcionářů tohoto velkoklubu. Nahrávky telefonních hovorů generálního manažera Juventusu Luciana Moggiho s několika lidmi, působícími v italském fotbale, během sezóny 2004/05, které uveřejnila i italská média, prozradily, že došlo k nedovolenému ovlivňování zápasů, nelegálnímu sázení a falšování účetních záznamů.\n\nZ údajného ovlivňování zápasů bylo vyšetřováno několik významných klubů včetně Juventusu, AC Milán, Fiorentiny a Lazia. Podle odposlechů Moggi hovořil mimo jiné s těmito lidmi:\n\nBrankář italské reprezentace a Juventusu Gianluigi Buffon byl vyšetřován kvůli nelegálnímu sázení na výsledky fotbalových zápasů.\n\nItalský rozhodčí Massimo De Santis, původně nominovaný na Mistrovství světa 2006, byl Italskou fotbalovou federací odvolán poté, kdy se stal objektem zájmu vyšetřovatelů. (Italský rozhodčí Roberto Rosetti zůstal skandálem nedotčen a byl na mistrovství jedním z 21 hlavních rozhodčích.)\n\nVypuknutí skandálu zároveň upozornilo na možné střety zájmů v italském fotbalu. Adriano Galliani, viceprezident a generální ředitel AC Milán, je současně prezidentem Serie A, italské nejvyšší fotbalové soutěže, kterou jeho klub hraje.\n\nV souvislosti s vyšetřováním korupce a podvodů spáchaných majiteli, manažery, hráči, rozhodčími a ligovými funkcionáři rezignoval po 26 letech uvádění nejsledovanější italské televizní fotbalové show její moderátor Aldo Biscardi, když se ukázalo, že výběrem hostů, analyzovaných zápasů a dokonce ovlivňováním diváckého hlasování spolupracoval s generálním manažerem Juventusu Moggim na zlepšování obrazu Juventusu v televizi.\n\nCelkově vyšetřovatelé v Neapoli prošetřovali 41 osob a prověřovali 19 zápasů Serie A v sezóně 2004/05 a 14 v sezóně 2005/06. Státní zástupci v Turíně vyšetřovali předsedu Juventusu Antonia Girauda kvůli přestupům, účetním podvodům a daňovým únikům. Vyšetřovatelé v Parmě stále prověřují reprezentačního brankáře Gianluigiho Buffona, Enza Marescu a již neaktivní hráče Antonia Chimentiho a Marka Iulianiho kvůli nedovolenému sázení na zápasy Serie A.\n\n8. května 2006 na svou funkci rezignoval prezident Italské fotbalové federace (FIGC) Franco Carraro, odpovědný za složení národního týmu pro mistrovství světa.\n11. května odstoupila celá správní rada Juventusu, Moggi rezignoval krátce poté, kdy Juventus 14. května získal titul mistra Serie A. Hodnota akcií Juventusu na italské burze klesla mezi 9. a 19. květnem o polovinu.\n\nFIGC zahájila řízení 16. května, zvláštním komisařem byl jmenován Guido Rossi. 19. května byl prozatímním ředitelem Juventusu jmenován Carlo Sant'Albano. Následně Rossi ustanovil bývalého soudce Francesca Saveria Borrelliho jako hlavního vyšetřovatele skandálu.\n\n6. června FIGC odvolala účast italského fotbalu v Poháru Intertoto, protože do uzávěrky 5. června nebyl uplynulý ročník Serie A uzavřen. Klub Palermo následkem toho přišel o účast ve třetím kole.\n\n4. července vyšetřovatel Italské fotbalové federace požadoval jako trest pro všechny čtyři kluby obviněné z účasti na korupčním skandálu vyřazení ze Serie A. Stefano Palazzi požadoval, aby Juventus sestoupil nejméně o dvě soutěže níže, AC Milán, Fiorentina a Lazio o jednu soutěž níže. Žádal také odečtení 6 bodů Juventusu, 3 bodů AC Milán a 15 bodů Fiorentiny a Lazia. Vyšetřovatel rovněž požadoval, aby Juventusu byly odebrány tituly z let 2005 a 2006.\n\nDisciplinární fotbalový tribunál vynesl svůj ortel nad zúčastněnými kluby a funkcionáři 14. července 2006.\n\nKrátce po vynesení rozsudku se kluby ohradily proti tvrdosti trestů a prohlásily, že se odvolají. V takovém případě musely být verdikty vyneseny nejpozději 26. července (prodlouženo z původního 25. července), kdy měla Itálie oznámit, které kluby se účastní nadcházejícího ročníku evropských pohárových soutěží. Odvolací tribunál 26. července 2006 změnil původní verdikty takto:\nJako vítěz sezóny 2005/06 byl oficiálně prohlášen Inter Milán.\n\nJuventus oznámil, že se proti verdiktu odvolá k italskému civilnímu soudu. To by mohlo znamenat další tresty pro italské kluby i Italskou fotbalovou federaci ze strany FIFA, protože FIFA odmítá zásahy státních orgánů do fotbalové administrativy a i v tomto případě pohrozila suspendováním Italské fotbalové federace. Slyšení u soudu bylo naplánováno na 1. září, Juventus stáhl své odvolání 31. srpna s tím, že Italská fotbalová federace i Italský olympijský výbor (CONI) ukázaly dobrou vůli k přezkoumání případu u arbitráže CONI.\n\n26. října 2006 byl vynesen nový verdikt, který snížil bodové penalizace v sezóně 2006/07 na 3 body pro Lazio, 9 bodů pro Juventus a 15 bodů pro Fiorentinu.\n\nV historii italského fotbalu již došlo k nucenému sestupu do nižší soutěže za ovlivňování zápasů v roce 1980, kdy byly přeřazením do Serie B potrestány kluby AC Milán a Lazio.\n\n^ ad 1 V červenci 2006 FIFA suspendovala Řeckou fotbalovou federaci kvůli návrhu zákona, který by v Řecku umožnil státní dohled nad fotbalem, po čtyřech dnech řecká vláda návrh zákona upravila tak, aby vyhovoval statutu FIFA, která následně své rozhodnutí zrušila.\n\nDůsledkem vyřazení tří klubů ze Serie A byla původně záchrana tří nejslabších, a tedy podle pravidel sestupujících týmů Messiny, Lecce a Trevisa. Odvolací verdikt, že Lazio a Fiorentina v nejvyšší soutěži zůstávají, znamenal záchranu v Serii A pouze pro Messinu.\n\nČtyři místa pro italské kluby v Lize mistrů 2006/07 připadla Interu Milán, AS Řím (hlavní soutěž), Chievu a AC Milán (třetí předkolo; účast AC Milán byla ze strany UEFA potvrzena po odvolacím verdiktu FIGC). Účast v prvním kole Poháru UEFA připadla Palermu, Livornu a Parmě.\n\nJuventus se i s devítibodovou penalizací stal vítězem ročníku 2006/07 Serie B a již po 39. kole si zajistil návrat do Serie A.\n\nV Serii A obsadilo Lazio 3. místo, AC Milán 4. místo a Fiorentina 6. místo. Tato umístění znamenají účast v evropských pohárech v sezóně 2007/08.\n\nAC Milán, přestože podle původního verdiktu neměl do evropských pohárů vůbec nastoupit, se stal vítězem Ligy mistrů 2006/07 a jako obhájce trofeje má zajištěn přímý postup do základní skupiny v ročníku 2007/08, přestože jako čtvrtý nejlepší tým Serie A by jinak hrál 3. předkolo.\n"}
{"id": "103529", "url": "https://cs.wikipedia.org/wiki?curid=103529", "title": "Magadi", "text": "Magadi\n\nMagadi ( ) je slané jezero v Keni, které se nachází asi 240 km východně od Viktoriina jezera a 120 km jihozápadně od Nairobi nedaleko hranice s Tanzanií. Jezero se položeno ve Východoafrickém zlomovém pásmu mezi sopečnými horninami, ze kterých přitékají horké slané prameny. Jezero Magadi je 32 km dlouhé a asi 3 km široké. Jeho rozloha kolísá mezi 300 až 900 km².\n\nNa dně jezera se chemickou cestou vytváří vrstva \"trona\", což je vodnatý uhličitan sodný. Vrstva má tloušťku 3,5 až 4 m a na místě se přetváří kalcinovanou sodu. Celkové zásoby \"trony\" činily 200 Mt a přeměněné kalcinované sody 161 000 t (1971). Vyschlé části jezerní kotliny jsou pokryté plástvemi čisté kamenné soli. Dalšími minerály, které se zde vyskytují, jsou kenyait, magadiit, makatit, nahcolit, křemen (pazourek), villiaumit .\n"}
{"id": "103530", "url": "https://cs.wikipedia.org/wiki?curid=103530", "title": "Tana (jezero)", "text": "Tana (jezero)\n\nJezero Tana ( ) je zdrojem Modrého Nilu a největším jezerem v Etiopii. Leží ve svazovém státě Amhara na severozápadě Etiopské vysočiny. Má rozlohu 3000 až 3500 km² v závislosti na ročním období a velikosti srážek s hladinou ve výši 1788 m n.m. Je zhruba 84 km dlouhé a 66 km široké s hloubkou do 15 m (průměrná 8 m). Jeho hlavními zdrojnicemi jsou řeky Gilgel Abbay (Malý Nil), Reb a Gumara. Vytéká z něho pouze Modrý Nil. Výše hladiny je regulována přepadovou hrází u výtoku z jezera, která řídí průtok vodopády Modrého Nilu a dodávku vody do elektrárny.\n\nV roce 2015 bylo jezero Tana s okolím vyhlášeno biosférickou rezervací UNESCO v ocenění jeho národního i mezinárodního přírodního a kulturního významu.\n\nJezero vzniklo vulkanickou činností, při níž v období pliocénu zhruba před pěti miliony let došlo k přehrazení odtoku z povodí.\n\nJezero bylo původně mnohem větší, než dnes. Napájí je sedm větších řek a 40 sezónních toků. Hlavními přítoky jsou řeky Gilgel Abbay, Megech, Gumara a Reb.\n\nVe srovnání s jinými tropickými jezery jsou vody jezera Tana poměrně studené s obvyklou teplotou přibližně od 20 do 27 °C. Voda má neutrální až mírně zásadité pH a značně nízkou průhlednost.\n\nV důsledku značného sezónního kolísání přítoku, srážek a odparu kolísá hladina jezera Tana během roku obvykle v rozmezí 2-2,5 m, přičemž nejvyšší stavy jsou v září až říjnu, těsně po hlavním období dešťů. při vysoké hladině jsou zatápěny příbřežní roviny a trvalé mokřady v okolí jezera se s ním spojují.\n\nV jezeře jsou také ostrovy, jejichž počet se mění s výší hladiny. Ta během posledních 400 let klesla zhruba o 1,8 m. Portugalský misionář Manoel de Almeida uvádí na poč. 17. stol. 21 ostrovů, z toho 7-8 s kláštery, \"kdysi velkých, nyní však značně zmenšených.\" Když tento kraj navštívil kol. r. 1770 James Bruce, zaznamenal si, že domorodci uvádějí 45 obydlených ostrovů, sám však tvrdil, že jich \"může být tak jedenáct.\" Geograf ve 20. století vyjmenoval 37 ostrovů a domníval se, že na 19 z nich jsou nebo byly kláštery nebo kostely.\nNejvětší ostrov je Daga, kde je pohřbeno několik císařů. Dalšími významnými ostrovy jsou Dek, Mitraha, Gelila Zakarias, Halimun a Briguida.\nJelikož žádný z přítoků nespojuje jezero s jinými velkými vodními toky a hlavní odtok Modrý Nil je přerušen vodopády, vodní fauna jezera je značně specifická v rámci druhové skladby nilského povodí. Úroveň živin v jezeře je nízká.\n\nV jezeře Tana se vyskytuje 27 druhů ryb, z nichž 20 je endemických. Mezi nimi je jedno z pouhých dvou společenství kaprovitých (druhé, v jezeře Lanao na Filipínách, bylo decimováno introdukovanými druhy). Sestává z 15 poměrně velkých, až 1 m dlouhých druhů rodu \"Labeobarbus.\" Z nich \"L. acutirostris\", \"L. longissimus\", \"L. megastoma\" a \"L. truttiformis\" jsou výhradně rybožravé a \"L. dainellii\", \"L. gorguari\", \"L. macrophtalmus\" a \"L. platydorsus\" převážně rybožravé. Jejich hlavní kořistí jsou drobné druhy rodů \"Enteromius\" a \"Garra.\" Ostatní druhy rodu \"Labeobarbus\" v jezeře mají jiné specializované potravní návyky: \"L. beso\" (neendemický druh, vzdáleněji příbuzný ostatním) se živí řasami, \"L. surkis\" převážně makrofyty, \"L. gorgorensis\" makrofyty a měkkýši, \"L. brevicephalus\" zooplanktonem (tím se však živí všichni nedospělí příslušníci druhového společenství), \"L. osseensis\" makrofyty a dospělci hmyzu, a \"L. crassibarbis\", \"L. intermedius\" (neendemický, avšak blízce příbuzný ostatním druhům), \"L. nedgia\" a \"L. tsanensis\" bentickými bezobratlými, např. larvami pakomárovitých. Osm z endemických druhů rodu \"Labeobarbus\" se vytírá v jezerních mokřadech a ostatní sezónně putují do přítoků, kde se vytírají.\n\nVedle druhového společenství \"Labeobarbus\" jsou endemickými druhy \"Enteromius pleurogramma\", \"E. tanapelagius\", \"Garra regressus\", \"G. regressus\" a \"Afronemacheilus abyssinicus\". Zbývajícími neendemickými druhy jsou tlamoun nilský (v Africe velmi rozšířený, v jezeře Tana má však endemický poddruh \"tana\"), \"E. humilis\", \"G. dembecha\", \"G. dembeensis\" a velký africký sumec keříčkovec červenolemý.\n\nV jezeře žije poměrně málo bezobratlých: patnáct druhů měkkýšů, z nichž jeden je endemický, a také jedna endemická sladkovodní houba.\n\nJe odsud známo zhruba 230 druhů ptáků včetně více než 80 vodních a mokřadních druhů, např. pelikán bílý, anhinga africká, kladivouš africký, čápi, kolpík africký, ibis, kachny, ledňáčci a orel jasnohlasý. Odpočinek a potravu zde vyhledává mnoho palearktických stěhovavých vodních ptáků.\n\nKrokodýli zde nežijí, z plazů však byla poblíž výtoku Modrého Nilu pozorována želva kožnatka africká. Zejména tam se vyskytují také hroši.\n\n"}
{"id": "103536", "url": "https://cs.wikipedia.org/wiki?curid=103536", "title": "Tanganika (jezero)", "text": "Tanganika (jezero)\n\nTanganika ( , , ) je jezero ve Východní Africe na hranicích Demokratické republiky Kongo, Tanzanie, Zambie a Burundi. Většina jeho rozlohy patří \"Demokratické republice Kongo\" (45 %) a \"Tanzanii\" (41 %). Nachází se mezi masivy hor na západní straně Velké příkopové propadliny. Jezero je nejhlubší v Africe, svou rozlohou druhé největší v \"Africe\" a obsahuje nejvíce vody ze všech afrických jezer. Má rozlohu 34 000 km². V severojižním směru měří zhruba 650 km a je 40 až 80 km široké. Dosahuje maximální hloubky 1470 m. Průměrná hloubka 570 m. Rozloha povodí činí 244 500 km². Délka pobřeží činí 1828 km. Leží v nadmořské výšce 773 m.\n\nPobřeží je celkově přímé s malými mělkými zálivy. Částečně je vysoké a srázné a částečně ploché, obklopené úzkou příjezerní rovinou.\n\nPodvodním prahem je rozděleno na dvě hluboké části. Maximální hloubky dosahuje v jižní části. Po Bajkalu v Rusku je druhé nejhlubší na Zemi a třetí podle objemu zadržené vody.\n\nHlavní přítoky jsou Malagarasi, Kalambo a Ruzizi. Z jezera odtéká řeka Lukuga, která ústí do Lualaby horního toku Konga. Průměrný roční příbytek vody činí 64,8 km³ (z toho činí srážky 40,9 km³ (63 %) a řeky 23,9 km³ (37 %)). V úbytku vody převažuje vypařování 61,2 km³ (94,4 %) a na odtok zbývá jen 3,6 km³ (5,6 %). V 1. polovině 19. století existovala v důsledku zemětřesení nebo sesuvu v dolině \"Lukugi\" poblíž jejího odtoku z jezera hráz. \"Tanganika\" byla tehdy bezodtokým jezerem, jehož úroveň se v průběhu několika desetiletí zvyšovala. V roce 1878 se hráz protrhla a úroveň hladiny poklesla a na začátku 20. století se ustálila. Dlouholetá amplituda kolísání úrovně hladiny činí ve 20. století přibližně 4 m a sezónní 0,7 m (nejvyšší úroveň je v dubnu a květnu a nejnižší v říjnu nebo listopadu). Na jezeře se vytvářejí vlny poháněné jihovýchodním pasátem. Někdy se vyskytují i \"sejši\" (vlny s dlouhou periodou).\n\nVoda je sladká, ale s vyšším obsahem solí hořčíku. Teplota vody na povrchu kolísá v průběhu roku od 23,6 až 23,8 do 26,5 °C. V hloubce větší než 400 m se drží stálá teplota přibližně 23 °C. Ustálená teplotní stratifikace brání promíchávání vodní masy, v důsledku čehož je pouze horní vrstva (100 až 200 m) obohacena kyslíkem a tedy vhodná k životu. Faktor pH vody je 8,4.\n\nPřibližně 75 % fauny jsou endemické druhy (převážně ryby, krevety, lasturnatky, raci, klanonožci a plži). Vyskytují se zde hroši, krokodýli a mnoho vodního ptactva. Je zde rozšířeno rybářství (hlavní průmyslový význam má sleďovitá ryba dagaa).\n\nNa jezeře je rozvinutá místní lodní doprava. Dodnes se zde plaví 1200 tunová MV Liemba, původně německá válečná loď Graf von Götzen, jejíž osudy byly inspirací pro knihu a později i film Africká královna.\n\nNa břehu leží přístavy Kigoma (\"Tanzanie\"), Bujumbura (\"Burundi\") a Kalima (\"Demokratická republika Kongo\"). \"Kigoma\" je spojena železnicí s městem Dar es Salaam na pobřeží Indického oceánu.\n\nJezero bylo objeveno v r 1858 anglickými cestovateli R. Burtonem a J. Spekem.\n\n"}
{"id": "103539", "url": "https://cs.wikipedia.org/wiki?curid=103539", "title": "Osteoartróza", "text": "Osteoartróza\n\nOsteoartróza (OA) nebo také artróza, či nepřesně osteoartritida, je nejčastější onemocnění kloubů. Postihuje asi 12 % populace. Prevalence stoupá s věkem, rentgenové změny typické pro OA nacházíme u téměř 70 % osob starších 65 let. (Údaje o výskytu onemocnění pocházejí z USA. V ČR žádné oficiální statistiky neexistují, nicméně lze předpokládat, že situace zde je obdobná.) Nejvíce postihuje váhonosné kyčelní a kolenní klouby, nacházíme ji však běžně i v jiných lokalizacích (páteř, rameno, loket, prsty aj.).\n\nEtiopatogeneze choroby není zcela objasněna, předpokládá se souhra více faktorů (viz dále). Při OA dochází postupně k destrukci kloubní chrupavky a změně jejích mechanických vlastností. V extrémním případě těžkého stupně OA může být chrupavka zničena zcela. Destrukce je dána poruchou homeostázy metabolismu chrupavky, jinými slovy dochází k porušení rovnováhy v jeho regulaci. Vlivem zvýšeného působení prozánětlivých cytokinů (IL-1, IL-6, TNFα aj.) jsou inhibovány anabolické děje, chrupavka není dostatečně obnovována, a naopak dochází ke zvýšení exprese genů pro destruktivní enzymy ze skupiny metaloproteináz (stromelysin, kolagenáza, plasmin aj.), které odbourávají makromolekulární síť extracelulární matrix (mezibuněčné hmoty chrupavky). V počátečních stadiích je tento děj kompenzován zvýšenou tvorbou agrekanu s vyšším obsahem chondroitin sulfátu. Po vyčerpání kompenzačního mechanismu se destrukce chrupavky klinicky projeví bolestivostí a zánětem, který postihuje okolní tkáně jako kloubní pouzdro a subchondrální kost (přilehlou k chrupavce). Postižená kost reaguje na vzniklou situaci svojí přestavbou, časem se na ní objevují výrůstky zvané osteofyty, které daný stav komplikují. Bolest při OA je dána postižením okolních tkání, poškození samotné chrupavky nebolí, neboť není inervována. Proto jsou první stadia OA klinicky němá.\n\nOA je heterogenní skupina onemocnění kloubů v různých lokalizacích s podobným klinickým průběhem. Primárně jde o degenerativní onemocnění. V anglosaské literatuře se přesto setkáme s označením osteoarthritis, ačkoliv zánět kloubů (artritida) nebývá vždy přítomen a vzniká druhotně.\n\nVeřejnost běžně hovoří o artróze, označení osteoartróza je však přesnější, neboť onemocnění nepostihuje jen strukturu samotného kloubu, ale i přilehlé kosti. Pojmy artróza, osteoartróza a osteoartritida označují stejné onemocnění, a je tedy možné je považovat za synonyma.\n\nDěje vedoucí k rozvoji osteoartrózy nejsou ani dnes plně objasněny. Známe však rizikové faktory, které zvyšují pravděpodobnost vzniku onemocnění. Podle příčin dělíme OA na primární a sekundární.\n\nPrimární OA, též idiopatická, je taková, kde není příčina jasná, zahrnuje většinu případů OA. Rizikové faktory vzniku primární OA jsou genetické dispozice, nadváha, nadměrné a jednostranné zatížení kloubů při určitých činnostech - ztuhlé svalstvo po výkonu činnosti, ztuhlá kloubní pouzdra, šlachy, vazy a tíhové váčky. Podle lokalizace se označuje jako:\n\n1. lokalizovaná\n2. generalizovaná – postihuje tři a více kloubů nebo kloubních skupin.\n\nSekundární OA vzniká následkem úrazu, vrozené nebo vývojové vady (např. vrozené vymknutí kyčlí) nebo v důsledku jiného onemocnění (např. zánětlivá onemocnění kloubů, metabolická onemocnění, akromegalie, hyperparatyreóza, krystalické artropatie, osteonekróza, neuropatický kloub a další). U sekundární OA je třeba na prvním místě léčit primární onemocnění.\n\nRozvoj onemocnění bývá velmi pozvolný, obvykle mnoho let až desítky let. Na začátku dochází k výše popsaným změnám na úrovni metabolismu chrupavky, v jejich důsledku k narušení její matrix, která ztrácí pevnost a pružnost. Na chrupavce se objevují drobné trhliny, dochází k jejímu ztenčování, pro které je typická častá nerovnoměrnost. Dokud je chrupavka schopna tyto děje kompenzovat, nemusí pacient pociťovat žádné změny. Teprve v okamžiku, kdy již chrupavka není schopna dostatečně plnit svou funkci, dochází k nepřirozené zátěži okolních tkání (kost, kloubní pouzdro, vazy, svalstvo), což se projeví prvními obtížemi.\n\nSubchondrální kost na zátěž reaguje přestavbou své struktury (sklerotizace), dochází k tvorbě výrůstků, osteofytů. Jde o kompenzační mechanismus, který však ve svém důsledku omezuje pohyblivost kloubů.\n\nDiagnostickými kritérii progrese OA jsou změny viditelné na rentgenovém snímku. Hodnotí se jednak velikost a počet osteofytů, jednak šířka kloubní štěrbiny. V důsledku ztenčování chrupavky se styčné plochy kostí přibližují, což se na snímku jeví jako zúžení štěrbiny.\n\nKlinickými projevy jsou bolest a ztuhlost kloubů. Bolest bývá při zátěži. Typická je též tzv. startovací bolest a ztuhlost po delším klidu (např. ráno po probuzení), která po rozcvičení během 15-20 minut obvykle mizí. Při větším postižení bývá i bolest klidová. Ta je typická zejména při koxartróze. Bolestivost nemusí vždy odpovídat stupni rentgenové progrese onemocnění. Díky kompenzačním mechanismům mohou být ve vyšších stadiích subjektivní potíže menší než na začátku.\n\nTypickým znakem OA je lokalizovanost na určité klouby a častá nesouměrnost jejich postižení (na rozdíl např. od revmatoidní artritidy). V průběhu onemocnění někdy dochází k záchvatovitému zhoršení stavu, často bez zjevné příčiny, posléze pak ke spontánní remisi.\n\nAčkoliv je toto rozdělení dnes již považováno za překonané, při běžné diagnostice OA se stále využívá k rychlému zhodnocení progrese onemocnění podle rentgenového obrazu postižených kloubů.\n\nJak již bylo zmíněno, subjektivní obtíže pacientů se nemusí vždy shodovat se stupněm rentgenové progrese onemocnění. Proto se zejména při hodnocení úspěšnosti léčby a klinickém zkoušení léčiv používají standardizované dotazníky, kde pacienti odpovídají na otázky týkající se subjektivních obtíží, případně vyznačují jejich stupeň na vizuální analogové škále (VAS). Mezi obvykle používané patří tzv. algofunkční index WOMAC (Western Ontario and the Master Universities osteoarthritis index, který zahrnuje 24 otázek) nebo Lequesnův index.\n\nPočáteční stadia OA lze zvládnout kombinací farmakologických a nefarmakologických metod (redukce hmotnosti, snížení zátěže, přiměřená pohybová aktivita, rehabilitace, manipulační terapie, kompenzační pomůcky). Pokud ještě není chrupavka příliš poškozena, je možné dosáhnout její alespoň částečné reparace uvolněním ztuhlého kloubního pouzdra a obnovením \"kloubní hry\". V těžších stadiích je kromě tlumení bolesti jediným účinným řešením operativní řešení, např. náhrada kloubu endoprotézou (aloplastika).\n\nFarmakoterapie OA zahrnuje dvě skupiny léčiv:\n\nOba přístupy se vzájemně nevylučují, obě skupiny léčiv lze dle potřeby kombinovat.\n\nAnalgetika a antiflogistika podáváme nemocnému při bolesti podle potřeby. Jejich výhodou je rychlý nástup účinku, který je však krátkodobý, nejvýše několik hodin. Nadměrné a dlouhodobé užívání analgetik a antiflogistik je spojeno s nezanedbatelným rizikem nežádoucích účinků. Cílem mírnění bolesti je zvýšení kvality života nemocného a umožnění přiměřené pohybové aktivity. Při léčbě OA nikdy pacienta nezbavujeme bolesti zcela. Vždy musí být zachována bolest jako varovný signál při fyzické námaze, která by vedla k poškození pacienta.\n\nLékem volby je paracetamol, který nemá protizánětlivý účinek, a je lépe tolerován než nesteroidní antiflogistika (NSAID). Dle potřeby je možné ho kombinovat s opioidy – tramadol, kodein. Nejčastějším nežádoucím účinkem opioidů je zácpa. Při dlouhodobém užívání je riziko vzniku lékové závislosti.\n\nTeprve pokud se do popředí dostává zánět, podáváme NSAID, u nichž je však při dlouhodobém podávání zvýšené riziko poškození sliznice žaludku, ledvin a krvácení. Právě z důvodu protizánětlivého účinku jsou NSAID často pacienty subjektivně vnímána jako účinnější. Mnohdy jsou z tohoto důvodu lékaři nadměrně předepisována namísto analgetik.\n\nU povrchově uložených kloubů (např. kolena, drobné klouby rukou) je účinné doplnění léčby lokálními antiflogistiky, která dobře pronikají kůží a dosahují účinných koncentrací v synoviální tekutině. U hluboko uložených kloubů (např. kyčle) je použití lokálních antiflogistik neúčinné.\n\nV případě akutního zánětu lze ve výjimečných případech jednorázově použít kortikosteroidy ve formě nitrokloubní injekce. Protizánětlivě působící látky, steroidní i nesteroidní, podporují katabolické děje (odbourávání) v kloubní chrupavce.\n\nJedná se o látky, které při pravidelném užívání mohou snížit bolestivost a zánět kloubů ve srovnatelném rozsahu jako NSAID (nástup účinku je však opožděný). Tím mohou snížit spotřebu NSAID a analgetik, a tak omezit jejich nežádoucí účinky. Podle studií se jeví i jako pravděpodobně účinné při ochraně chrupavky před další destrukcí (chondroprotektivní působení).\n\n"}
{"id": "103540", "url": "https://cs.wikipedia.org/wiki?curid=103540", "title": "Martin Paz", "text": "Martin Paz\n\nMartin Paz je historická novela francouzského spisovatele Julesa Verna z roku 1852. Roku 1875 ji Verne vydal v jednom svazku s románem \"Chancellor (Le Chancellor)\" rámci svého cyklu \"Podivuhodné cesty (Les Voyages extraordinaires)\"\n\nDěj novely se odehrává v peruánské Limě v době indiánského povstání proti španělským kolonizátorům. Indián Martin Paz se zamiluje do Sáry, dcery bohatého židovského obchodníka Samuela, kterému však jde pouze o zisk. Po vypuknutí povstání se Martinova láska dostává do tragického konfliktu s jeho povinností pomoci bojovníkům za svobodu.\n\n\n"}
{"id": "103545", "url": "https://cs.wikipedia.org/wiki?curid=103545", "title": "Vesmír (časopis)", "text": "Vesmír (časopis)\n\nVesmír je nejdéle vycházející český měsíčník popularizující výsledky aktuálního výzkumu (zejména přírodovědného) a informující o dění ve světě vědy. Jeho redakční radu tvoří přední čeští vědci a propagátoři vědy (k roku 2010 například Václav Cílek, Jiří Fiala, Daniel Frynta, Stanislav Komárek, Vojen Ložek, František Vyskočil, Jan Zrzavý, Cyril Höschl, Michal Anděl, Zdeněk Herman, Jan Novotný nebo Jaroslav Flegr). Mezinárodní standardní číslo seriálové publikace (ISSN) je 0042-4544.\n\n\"Nevylučujem z programu svého žádný odbor vědy přírodní, byť laikovi sebe obtížnějším a nepřístupnějším býti se zdál; přední snahou naší bude podávati pokud možno nejširší rozhled do nejnovějších pokroků přísných věd spůsobem populárním, každému pochopitelným, zajímavým a poučným.\"\n\"Vesmír 1, 1, 1871/1\"\n\nČasopis založil student medicíny Václav F. Kumpošt. První číslo vyšlo v Praze 3. května 1871. Václav F. Kumpošt zpočátku vydával časopis sám, byť s potížemi. Později však musel od tohoto scénáře ustoupit kvůli zhoršujícímu se zdravotnímu stavu. Postupně ztratil nad časopisem kontrolu a 26. února 1874 zemřel na tuberkulózu. Vesmír však nezanikl a později se propracoval mezi nejuznávanější vědu popularizující časopisy v českých zemích. Časopis si zachoval slušné renomé a dobré jméno dokonce i v průběhu komunistického režimu a je považován za „vlajkovou loď“ scény popularizující českou vědu.\n\nPrvní číslo Vesmíru mělo 12 stran a obsahuje 5 článků a několik krátkých aktualit. Cena ročního předplatného byla stanovena na 4 zlaté a 80 krejcarů. Za podobný obnos se v té době dala koupit mladá jalovice. Hned ve třetím čísle se Václav Kumpošt zavazuje, že \"Vesmír bude vycházet o jednom neb půldruhém archu každý pátek o 3. hodině odpolední\". První obrázky se ve Vesmíru objevily v říjnu 1871 a pravidelnou součástí časopisu byly od druhého ročníku. Kumpoštovými spoluautory a redaktory Vesmíru se v prvních dvou letech stali František Nekut a Čeněk Kotal. 15. července 1872 přejímá vydávání listu Antonín Frič. První fotografii přinesl Vesmír v lednu 1886.\n\nRoku 1907 přestává Vesmír vycházet a jeho vydávání je obnoveno na popud Aloise Rašína r. 1923. Ujímá se ho Bohumil Němec. První číslo (od něhož se počíná i současné číslování) mělo 24 stran. Některé pasáže v úvodníku se nápadně podobají slovům Kumpoštovým z r. 1871: \"Časopisem Vesmír chceme dáti nejširším vrstvám čtoucího obecenstva československého do rukou pramen všestranného, spolehlivého poučení o přírodních vědách a jejich užití v denním životě, v technice, zemědělství, lékařství a národním hospodářství […]. Krom úvodních slov přineslo první číslo 3 velké články, množství kratších zpráv a recenzí knih. Bylo vyzdobeno pěti černobílými fotografiemi.\n\nOd roku 1923 pracuje v redakci také jedna z nejvýznačnějších postav historie Vesmíru – Dr. Otakar Matoušek. Nejprve jako sekretář, později jako redaktor a nakonec (od r. 1945) jako vedoucí redaktor a vydavatel, tedy de facto majitel. Vesmír vycházel i po celou válku, ačkoli mnoho jiných časopisů zaniklo nebo přerušilo svoji činnost. V říjnu 1946 časopis dostal nový vzhled díky moderní obálce.\n\nOtakar Matoušek vydával Vesmír do roku 1950. V redakci se dochovala korektura únorového čísla, v níž je vložena Matouškova poznámka: \"V únoru 1950 jsem byl povolán na ministerstvo školství. Byla mi tam předložena zlomená korektura únorového čísla […] přímo odchycená z mé pošty v Ústavu pro obecnou přírodovědu […]. Bylo mi ozřejmeno, že je nepřípustná 1) velká fotografie k 100. výročí narození T. G. Masaryka, 2) původní článek Boh. Němce, 3) i znění jeho článku k půlstoletí vědy XX. století. Původně mi bylo sděleno, že jde o výtky spíše formální, ale Vesmír mi byl odňat s okamžitou platností i s redakčními materiály a mými penězi.\" Masarykova fotka nakonec v únorovém čísle vyšla. Byla však opravdu menší, a hlavně doprovázená textem Miroslava Holuba, který odsoudil Masarykovy myšlenky a dílo jako zastaralé a zpátečnické.\n\nOtakar Matoušek se přestává podílet na přípravě Vesmíru a časopis přechází pod vedení nové redakce a redakční rady, kterou řídí prof. Radim Ketner. Výkonným redaktorem se stává Miroslav Holub. Roku 1951 vychází jen zkrácený ročník a od roku následujícího přechází Vesmír na cyklus kalendářního roku. Dostal novou, \"luxusnější\" podobu; zvětšil se formát (A4) i počet stran (32), zkvalitnil papír, obálka je na křídě a uvnitř každého čísla je příloha s fotografiemi. V témže roce (1952) přichází i první barevná obálka a první barevné přílohy.\n\nOd osmého čísla roku 1963 se redaktorem Vesmíru stává Bohumil Bílek. V témže roce začíná grafickou podobu časopisu řídit malíř a grafik Milan Albich, který s Vesmírem spolupracuje až do konce r. 2000. V 70. a 80. letech byl jedním z kvalitních, prakticky téměř apolitických časopisů. Po celou dobu normalizace si Vesmír udržel svůj vysoký standard a byl jakousi oázou vzdělanosti mezi československými časopisy. Od ledna 1985 Vesmír zdvojnásobuje svůj rozsah na 60 stran v každém čísle.\n\nV březnu 1990 odchází na odpočinek prof. MUDr. Prokop Málek a na místo šéfredaktora nastupuje Ing. Ivan M. Havel, Ph.D. Zaměření časopisu se rozšiřuje o opomíjené oblasti vědy. Jak kdesi řekl prof. Bedřich Velický: \"…není nás [vědců] dost, abychom si mohli dovolit navzájem bojovat\". V osmém čísle roku 1990 se také zrodila nová rubrika, kterou vedl Dr. Jiří Fiala a která představovala české a slovenské výtvarníky a jejich dílo. Začátkem devadesátých let musela redakce čelit pokusům o zastavení Vesmíru. Proto vzniklo nakladatelství Vesmír, v němž Vesmír vychází od roku 1994. Zářijový Vesmír roku 2002 je již 1700. časopisem toho jména. Roku 2011 oslavil časopis 140. výročí svého vzniku.\n\nČeský klub skeptiků Sisyfos udělil v roce 2007 redakci časopisu Vesmíru zlatý Bludný balvan v kategorii družstev za „mimořádně zdařilou propagaci nevědeckého myšlení na stránkách tohoto prestižního přírodovědeckého časopisu“.\n\nSložení redakční rady v roce 2011:\n\nI v minulosti byly členy redakční rady významné osobnosti:\n\n"}
{"id": "103546", "url": "https://cs.wikipedia.org/wiki?curid=103546", "title": "Peter Kušnirák", "text": "Peter Kušnirák\n\nPeter Kušnirák (* 22. května 1974 Piešťany) je slovenský astronom, objevitel planetek. V roce 1997 dokončil studium astronomie a astrofyziky na Matematicko-fyzikální fakultě Univerzity Komenského v Bratislavě a od roku 1999 působí v Astronomickém ústavu Akademie věd České republiky v Ondřejově. Objevil více než 230 planetek.\n"}
{"id": "103548", "url": "https://cs.wikipedia.org/wiki?curid=103548", "title": "Reduta", "text": "Reduta\n\nReduta je pevnost či pevnostní systém, který obvykle sestává z uzavřeného obranného postavení umístěného vně hlavní pevnosti. Je určena k ochraně vojáků, kteří jsou mimo hlavní obrannou linii. Často bývala stavěna ve spěchu. Reduty byly v koloniální době součástí vojenské strategie mnoha evropských mocností. Jejich počátky však lze sledovat až do středověku.\n\nZ architektonického hlediska je reduta vždy stavěna pouze v tupých úhlech.\n\nReduty sehrály významnou úlohu například v bitvě u Yorktownu a bitvě u Borodina.\n\n"}
{"id": "103551", "url": "https://cs.wikipedia.org/wiki?curid=103551", "title": "Nadějov", "text": "Nadějov\n\nNadějov ( ) je malá obec 15 km východně od Jihlavy s obyvateli. Obec je součástí mikroregionu Polensko.\n\nNázev se vyvíjel od varianty z Nadiejowa (1427), Nadiegow (1466), v Nadiegowie (1533), z Nadiegowa (1546), Nadiegov (1679, 1718, 1720, 1751), Nadiejow (1846), Nadiejow a Nádějov (1872) až k podobě Nadějov v letech 1881, 1893 a 1924. Místní jméno vzniklo přidáním přivlastňovací přípony -ov k osobnímu jménu Naděj, což byl třebíčský opat (1160), jehož klášteru půda pod obcí náležela.\n\nZa zakladatele obce se považuje opat Naděj, který je zmiňován v roce 1160 a podle něhož obec dostala svůj název.\n\nVznik obce Nadějova spadá do doby před 800 lety a připisuje se kolonizačním snahám třebíčského benediktinského kláštera. Opat Naděj sem přivedl první osadníky, kteří po vymýcení a vyžďáření okolního pralesa postavili první dřevěné chatrče. Nadějov byl vystavěn jako vesnice tzv. ulicového typu, kdy nová dřevěná stavení vznikala podél probíhající cesty.\nNadějov se objevuje již v nadační listině Václava II. z roku 1298, kterou zakládal proboštství v Měříně.\n\nDalší historie obce se spojuje s vladyky, kteří na počátku 15. století sídlili na zhořské tvrzi, roku 1450 patřil k majetku Vaňka Husa ze Zhoře. Roku 1481 prodává Jan Klusáček ze Zhoře, který Nadějov vlastnil od roku 1475, celý majetek zhořské tvrze i s obcí Nadějov majitelům rudoleckého panství, konkrétně Janovi z Vranova. Toto panství pak přechází roku 1552 do vlastnictví významného rytířského rodu Chroustenských z Malovar. Z této doby se již zachovaly první zápisy o poddanských poměrech v urbáři a registrech panství a jsou v nich také připomínána některá jména poddaných na nadějovských gruntech.\n\nProtože se v roce 1620 v osudové bitvě na Bílé hoře Chroustečtí z Malovar přiklonili na stranu proticísařskou, byly jim v rámci pobělohorských konfiskací všechny jejich majetky zabaveny. Roku 1623 pak byly císařem Ferdinandem II. výhodně prodány lombardskému šlechtickému rodu Collaltů. Ti si za své sídlo zvolili zámek v Brtnici a toto panství vlastnili až do počátku 20.století, kdy jim byl majetek vyvlastněn a rozprodán českým občanům.\n\nV letech 1869–1950 spadala obec pod okres Jihlava, v letech 1950–1961 pod okres Jihlava-okolí a od roku 1961 opět pod okres Jihlava.\n\n30. června 1942 nacisté popravili Jana a Marii Plašilovi z Nadějova, kteří poskytli úkryt židovskému zubnímu lékaři Goldsteinovi z Jihlavy, jenž uprchl z transportu. Během období kolektivizace místního zemědělství bylo několik rodin nuceno se z obce vystěhovat, jednoho ze sedláků dokonce odsoudili k sedmi letům odnětí svobody. Roku 1959 založili jednotné zemědělské družstvo III. typu.\n\nV roce 2002 dokončili plynofikaci a vyhloubení hlubinného vrtu na pitnou vodu.\n\nV letech 2007 až 2008 byl vybudován nový vodovodní řád včetně vodojemu.\n\nV roce 2014 proběhla v obci výstavba nových chodníků, autobusových zastávek a celková oprava infrastruktury.\n\nNadějov leží v okrese Jihlava v Kraji Vysočina. Nachází se v údolí náhorní roviny 3 km jižně od Zhoře, 5 km západně od Jersína, 8 km severně od Kamenice, 17 km severovýchodně od Jihlavy, 4 km východně od Jamného a 8,5 km jihovýchodně od Polné. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Řehořovská pahorkatina. Průměrná nadmořská výška činí 584 metrů. Nejvyšší bod, Skálek (626 m n. m.), leží západně od obce. Katastr obce ze severovýchodní strany ohraničuje evropské rozvodí Labe – Dunaj. Obcí protéká Nadějovský potok, přítok řeky Balinky. Na území obce se rozkládá rybník „Pod Obcí“.\n\nStojí zde 50 trvale obydlených domů. 52 % obyvatel patří mezi ekonomicky aktivní, 67 % občanů se hlásí k náboženské víře. Podle sčítání 1930 zde žilo v 60 domech 338 obyvatel. 338 obyvatel se hlásilo k československé národnosti. Žilo zde 338 římských katolíků.\n\nNadějov je členem Dobrovolného svazku obcí Mikroregionu Polensko a místní akční skupiny Českomoravské pomezí.\n\nObec má sedmičlenné zastupitelstvo, v jehož čele stojí starosta Karel Klíma.\n\nDne 22. dubna 2002 dostali zástupci obce z rukou předsedy Poslanecké sněmovny Václava Klause právo držet znak a prapor obce. Znak: V modrém štítě na zeleném trojvrší stříbrná uzavřená přilba se zlatě lemovaným límcem a třemi pštrosími péry, stříbrným mezi černými.\n\nVlajka: Modrý list se třemi žlutými žerďovými krokvemi, vycházejícími z první a páté, šesté a desáté a jedenácté a patnácté patnáctiny žerďového okraje, s vrcholy v první třetině délky listu a vymezujícími tři zelené žerďové trojúhelníky. Ve střední a vlající části bílá přilba se spuštěným hledím, se třemi pštrosími péry, bílým mezi černými, se žlutě lemovaným límcem. Poměr šířky k délce listu je 2:3.\n\nZemědělskou půdu v okolní obdělává akciová společnost ze Zhoře. Sídlí zde několik živnostníků a menším firem zabývajících se zpracováním dřeva Novotný - DŘEVAŘSKÁ A OBCHODNÍ, s.r.o., TRUHLÁŘSTVÍ MINX s.r.o., Pila Dvořák, v.o.s.. Funguje zde obchod se smíšeným zbožím LAPEK, a.s. Dále zde sídlí firmy NEUTRAL CONSULTING s.r.o. a SELMA a.s. Obcí prochází silnice III. třídy č. 3515 z Rybného do Jersína č. 3534 do Zhoře. Dopravní obslužnost zajišťuje dopravce ICOM transport. Autobusy jezdí ve směrech Jihlava, Arnolec, Věžnice, Kamenice, Jamné, Žďár nad Sázavou, Bohdalov, Polná a Měřín. Železniční doprava. Východně od Nadějova prochází zeleně značená turistická trasa ze Stáje do Řehořova.\n\nDěti dojíždějí do základní školy ve Zhoři. Kulturní dům občané vystavěli v roce 1979. Konají se zde myslivecké plesy, taneční kurzy a dětské karnevaly. Obec zde spravuje místní lidovou knihovnu. Nachází se zde fotbalové hřiště, kde Tělovýchovná jednota Mír Nadějov hraje v sezoně 2018/2019 okresní přebor okresu Jihlava. Každý rok se zde koná turnaj v nohejbale, který má desetiletou tradici. V roce 1896 zde byl sbor dobrovolných hasičů, který má v současnosti téměř sedmdesát členů. Sbor se aktivně podílí na kulturním dění v obci pořádáním masopustního průvodu a pálením čarodějnic. Členové sboru se účastní hasičských soutěží, kde mají zastoupení v podobě starších a mladších žáků a dvou družstev mužů. V roce 2019 zde sbor po několika letech pořádal okrskovou soutěž a také stavění a kácení Máje.\n\nKaple svatého Floriána stojí na uprostřed návsi. Pochází z počátku 19. století. Patří mezi státem chráněné památky. Čtvercová kaple stojí na nízké podezdívce. Stěny dělí pilastry s rytými rámy. Pilastry ukončují římsové hlavice. V boční fasádě se nachází půlkruhovitě zaklenuté okno, které je vsazené do zdiva. Průčelí tvoří pravoúhlý vchod se třemi schody a s půlkruhovým nadsvětlíkem. Střecha je čtyřboká, nahoře se nachází makovice s křížem. Na oltáři visí obraz svatého Floriána, stojí na něm sošky svatého Antonína, svatého Josefa a Panny Marie Lurdské. Boční stěny zdobí Ježíš a Panna Marie, plastika svatého Jana Nepomuckého od zdejšího řezbáře Václava Potočky, dřevěný kříž a obraz Panny Marie Růžencové. Roh kaple vyplňuje korouhev svatého Cyrila a Metoděje. Původní zvonek o váze 24 kg byl pravděpodobně zrekvírován za první světové války. Další zvon byl zrekvírován v roce 1942. Na jeho místo přišel zvonek z kaple svatého Václava. 17. června 1951 tu byl posvěcen zvonek nový a předchozí zvonek byl vrácen do kapličky svatého Václava.V rozmezí let 2017 a 2018 byla kaple kompletně opravena a to na náklady obce a Ministerstva Kultury.\n\nKaple svatého Václava stojí při cestě do Věžnice. V roce 1929 postavila rodina Skryjových na vlastní náklady Vysvěcení se konalo 22. září 1929. Do roku 2002 uvnitř stávala pískovcová socha svatého Václava, tu však neznámý zloděj v dubnu 2002 ukradl.Přestože je kaple v soukromém vlastnictví, je i nadále opravována a udržována.\n\n\n\n"}
{"id": "103554", "url": "https://cs.wikipedia.org/wiki?curid=103554", "title": "Soundsystém", "text": "Soundsystém\n\nSoundsystém (také jako soundsystem), známý také jako Tribes kmen/y je uskupení lidí, společně vlastnící techniku a další instrumenty, potřebné k pořádání Freetekno parties, jako je například známý teknival CzechTek.\n\nTechnikou se rozumí zejména:\n\nVětšina dnešních soundsystémů má trvalé zázemí - většina jejich členů má trvalé bydliště a zaměstnání, případně ještě studují.\n\nKaždý soundsystem má „svého“ DJ, který má sbírku gramofonových desek s různými zvuky a rytmy. Z těchto desek na několika gramofonech (obvykle 2-3) vytváří výsledný mix. Tím je obvykle dunivá skladba (tzv. set) plná spirálovitých zvuků a hlubokých či vysokých průběhů a ozvěn. DJ je většině účastníků skrytý za hradbou reproduktorů, většinou v autobusu či v náklaďáku.\n\nK sound systému patří i bar, kde se podávají alkoholické nápoje. Sound system je zpravidla nekomerční produkcí a zisk jde tedy primárně z baru. Dále si systemy vydělávají např. prodejem triček a mikin. Nemalá část ze zisku je vetšinou použita na pronájem místa a aparatury či transportu. Festivaly nebo open air akce se jmenují tradičně např. Czechtek nebo Czarotekk, případně podle aktuální situace nebo velikosti akce, např: Paroubtek nebo všeobecně Teknivaly (pořádají se zpravidla jednou do roka).\n\nTradičními soundsystemy jsou v ČR:\n\nZnámé zahraniční soundsystémy :\n\n"}
{"id": "103557", "url": "https://cs.wikipedia.org/wiki?curid=103557", "title": "Italické jazyky", "text": "Italické jazyky\n\nItalické jazyky je skupina mrtvých kentumových indoevropských jazyků, kterými se ve starověku mluvilo na Apeninském poloostrově. Nejznámějším italickým jazykem byla latina, kterou zřejmě hovořili Italikové a později Římané a z níž se později vyvinuly dnešní románské jazyky.\n\n"}
{"id": "103558", "url": "https://cs.wikipedia.org/wiki?curid=103558", "title": "JSF", "text": "JSF\n\nJSF může být:\n\n"}
{"id": "103561", "url": "https://cs.wikipedia.org/wiki?curid=103561", "title": "Zemětřesení na Jávě (červenec 2006)", "text": "Zemětřesení na Jávě (červenec 2006)\n\nZemětřesení na Jávě v červenci 2006 bylo zemětřesení o síle 7,7 momentové škály pod hladinou Indického oceánu poblíž pobřeží indonéského ostrova Jávy. Stalo se 17. července 2006 v 08:24 UTC (15:24 místního času).\nZemětřesení způsobilo 3 metry vysokou vlnu tsunami, která ničila domy na jižním pobřeží Jávy, zabila přinejmenším 339 lidí, přičemž dalších nejméně 136 se pohřešuje. Geologická služba USA určila souřadnice epicentra zemětřesení na a jeho hypocentrum do hloubky 48,6 km pod mořským dnem.\nTo je 225 km severovýchodně od Vánočního ostrova, 240 km jihojihovýchodně od indonéského města Tasikmalaya a 358 km jižně od Jakarty, hlavního a největšího města Indonésie.\n\nTsunami zasáhlo indonéské pobřežní vesnice Cipatujah a Pangandaran jižně od Bandungu.\nZápadojávská pobřežní střediska v Pangandaranu údajně utrpěla rozsáhlé škody. Tisíce lidí z nich utekly na výše položená místa.\n\nIndonéská meteorologická a geofyzikální agentura uvedla: „Dá se předpokládat, že by pobřeží v okruhu méně než 100 kilometrů od epicentra zemětřesení mohly postihnout místní vlny tsunami,“ čímž zároveň naznačila nemožnost vzniku rozsáhlé tsunami podobné té, co zasáhla region 26. prosince 2004. Navzdory tomu Indie stále varuje před tsunami v oblasti Andamanských ostrovů, které se nacházejí v Bengálském zálivu. Za velké tsunami z 26. prosince 2004 utrpělo toto souostroví vážné škody. Varování bylo vydáno i pro Vánoční ostrov, i když policie na ostrově hlásí, že nevznikly žádné škody. Australská agentura Bureau of Meteorology na ostrově naměřila pouze 60 cm vysokou vlnu tsunami. Varování bylo uveřejněno i pro oblast Kimberley v Západní Austrálii.\n\nPodle tvrzení obyvatele Pangalenganu se vlna pohybovala k pobřeží rychlostí 40 kilometrů za hodinu.\nProhlásil rovněž, že tsunami byla „nejméně 5 metrů vysoká.“ Další obyvatel zmínil, že se desítky místních rybářů obávaly utonutí v této velké vlně.\n\nPodle mluvčího indonéského ministerstva zdravotnictví bylo zraněno asi 450 lidí a kolem 52 700 přišlo o přístřeší.\n\n\n"}
{"id": "103569", "url": "https://cs.wikipedia.org/wiki?curid=103569", "title": "The Corrs", "text": "The Corrs\n\nThe Corrs je irská folk-rocková skupina, která se skládá ze čtyř sourozenců (tři sestry s bratrem). V druhé polovině 90. let se skupině podařilo prorazit až na vrchol hudebních žebříčků.\n\n\n\n\n\n"}
{"id": "103570", "url": "https://cs.wikipedia.org/wiki?curid=103570", "title": "Mluvící-Se-Zvířaty", "text": "Mluvící-Se-Zvířaty\n\nMluvící-Se-Zvířaty (později znám jako Chmee) je jméno fiktivní postavy ze Známého vesmíru Larryho Nivena. Jedná se o jednu z hlavních postav série \"Prstenců\". Mluvící-Se-Zvířaty je příslušník válečnické kočkovité rasy Kzin, který působí jako diplomat mezi lidmi nazýváni Kzinty zvířata. \n\nJeho oslovení vychází z praktik jeho rasy, kde jménem se smějí honosit pouze zasloužilí jedinci. Prvně se objevuje v roce 2850, kdy ho loutkař Nessus vzal jako člena své výpravy k Prstenci. Po úspěšném návratu do Známého vesmíru z Prstence, byl Patriarchátem vyznamenán za vynikající služby jménem. Obdržel jméno Chmee a povolení založit si rodiny a plodit děti. Postava vystupuje i v následujících dílech Stavitelé prstence a Vládci prstence. \n\nJeho postava je utvářena jeho rasou, jedná se o agresivního jedince, který je neustále připraven k útoku. Oproti jiným svého druhu má ale schopnosti částečně ovládat své vražedné reflexy, což byl důvod proč byl přidělen jako velvyslanec do lidské části vesmíru. \n\nVe třetím díle podstoupí omlazující kúru, během které přijde o své jizvy. Tato procedura má za následek, že ztratí své poznávací znaky a tak i právo na majetek a rodinu, kterou zanechal v Kzinské části vesmíru. Z tohoto důvodu zůstává na Prstenci, kde zakládá novou a rozhoduje se zde zůstat.\n"}
{"id": "103575", "url": "https://cs.wikipedia.org/wiki?curid=103575", "title": "Teela Brown", "text": "Teela Brown\n\nTeela Brown (či počeštěně Teela Brownová) je fiktivní postava vytvořená Larry Nivenem v jeho knižní sérii Prstenec. Teela byla čtvrtým členem členem výpravy ze Známého vesmíru k Prstenci, kterou zorganizoval loutkař Nessus. Byla vybrána do expedice pro své štěstí, jak doufal Nessus. Teela byla výsledkem šesté generace výherců Porodní loterie, kterou se na Zemi umožňuje mít další dítě v rámci zamezení přemnožení planety. Nessus předpokládal, že celou expedici bude ochraňovat její štěstí a proto byla ostatními nazývána jako \"Štístko\".\n"}
{"id": "103579", "url": "https://cs.wikipedia.org/wiki?curid=103579", "title": "ARPANET", "text": "ARPANET\n\nAdvanced Research Projects Agency NETwork (ARPANET) byla počítačová síť spuštěná v roce 1969, která byla zárodkem toho, co dnes chápeme jako Internet. Odpojena byla v roce 1990.\n\nVznik ARPANETu byl financován grantovou agenturou (později přejmenovanou na DARPA – Defense Advanced Research Projects Agency) ministerstva obrany USA. Původně pouze experimentální síť měla ověřit fungování systému při využití přepojování paketů, což přinášelo maximální robustnost. Síť neměla mít žádnou centrální složku, aby fungovala i v momentě, kdy by některé její části byly zničeny. Cílem bylo mimo jiné umožnit vzdálený přístup k nejvýkonnějším počítačům té doby.\n\nZákladem ARPANETu se během podzimu 1969 staly postupně počítače na čtyřech univerzitách:\n\n\nPrvní datové pakety byly přeneseny 29. října 1969, kdy byl učiněn pokus o přihlášení se na počítač umístěný v SRI z UCLA. Pro vzájemnou komunikaci mezi uzly postupně se rozrůstající sítě byl používán protokol NCP (Network Control Protocol, neplést s NetWare Core Protocol). Uzly přibývaly postupně po celém území USA (13 v roce 1970, 29 v roce 1972, 40 v roce 1973).\n\nV roce 1973 pronikl ARPANET do Evropy, když se připojilo Norsko a záhy i Spojené království. Tehdy se již ukazovaly nové možnosti využití v rámci elektronické poštovní komunikace, kterou o tři roky později poprvé využila i britská královna.\n\nV roce 1983 se od ARPANETu oddělila vojenská síť MILNET. Významným mezníkem je ovšem tento rok proto, že od jeho začátku byl definitivně NCP nahrazen protokoly TCP/IP. S nástupem lokálních sítí se ARPANET stále častěji stával pouze páteřní sítí pro přenos. I tuto jeho funkci však postupně přebrala NSFNET (National Science Foundation Network) a v březnu 1990 přišel konec ARPANETu.\n\nV této se síti se také objevil první virus zvaný Creeper.\n\n"}
{"id": "103580", "url": "https://cs.wikipedia.org/wiki?curid=103580", "title": "Znělost", "text": "Znělost\n\nZnělost je fonetická a fonologická vlastnost hlásek. Z akustického hlediska se jedná o přítomnost základní frekvence zvuku (F0), která je dána aktivní činností hlasivek (fonací) při jejich tvoření znělých hlásek. U znělých hlásek jsou hlasivky napjaté a kmitají, u neznělých hlásek jsou hlasivky v klidu, tj. neúčastní se tvoření hlásky.\n\nZnělost se také někdy označuje pojmem z artikulační fonetiky jako hlasnost (podle účasti hlasivek při tvoření).\n\nNejčastěji je znělost rozlišovacím fonologickým znakem u souhlásek, samohlásky jsou ve většině jazyků (včetně češtiny) pouze znělé – jen náhodně se mohou vlivem souhláskového okolí vyslovovat nezněle (např. \"i\" ve slově \"architektura\"), což není považováno za samostatný foném. Neznělé samohlásky se vyskytují jen v některých jazycích (např. v japonštině).\n\nVýslovnost hlásek, obvykle souhlásek, se může přizpůsobovat jejich okolí. Pro usnadnění artikulace se celá skupina může vyslovovat buď jako znělá, nebo jako neznělá. Toto přizpůsobení se nazývá asimilace nebo spodoba znělosti. V češtině se jedná o charakteristický rys výslovnosti tzv. pravých souhlásek .\n\nV zásadě existují dva typy asimilace znělosti:\n\n"}
{"id": "103582", "url": "https://cs.wikipedia.org/wiki?curid=103582", "title": "Vektorová grafika", "text": "Vektorová grafika\n\nVektorová grafika je jeden ze dvou základních způsobů reprezentace obrazových informací v počítačové grafice. Zatímco v rastrové grafice je celý obrázek popsán pomocí hodnot jednotlivých barevných bodů (pixelů (px)) uspořádaných do pravoúhlé mřížky, vektorový obrázek je složen ze základních, přesně definovaných útvarů, jako jsou body, přímky, křivky a mnohoúhelníky.\n\nVektorová grafika má proti rastrové grafice některé výhody:\n\n\nVektorová grafika se používá zejména pro počítačovou sazbu, tvorbu ilustrací, diagramů , logotypů a ilustraci a také například při tvorbě flashových animací nebo popřípadě l-NZB animací .. Pro práci s vektorovou grafikou se používají vektorové editory (např. Adobe Illustrator, CorelDraw, Inkscape, Zoner Callisto 5).\n\nTeoretickým základem vektorové grafiky je analytická geometrie. Obrázek není složen z jednotlivých bodů, ale z křivek – vektorů. Křivky spojují jednotlivé kotevní body a mohou mít definovanou výplň (barevná plocha nebo barevný přechod). Tyto čáry se nazývají Bézierovy křivky.\n\nFrancouzský matematik Pierre Bézier vyvinul metodu, díky které je schopen popsat pomocí čtyř bodů libovolný úsek křivky. Křivka je popsána pomocí dvou krajních bodů (tzv. kotevní body) a dvou bodů, které určují tvar křivky (tzv. kontrolní body). Spojnice mezi kontrolním bodem a kotevním bodem je tečnou k výsledné křivce.\n\n\n"}
{"id": "103584", "url": "https://cs.wikipedia.org/wiki?curid=103584", "title": "Damávand (město)", "text": "Damávand (město)\n\nDamávand ( ) je íránské město v Teheránské provincii. Má 36 433 obyvatel.\nDamávand je prastaré město. Objevuje se již v sasánovských textech (jako Dunbawand). Byly zde nalezeny pozůstatky parthské říše. V roce 651 město připadlo arabským muslimským nájezdníkům.\nVe městě je mnoho historických pamětihodností. Je zde 37 historických hrobek (Imámzáde), 27 zřícenin hradů, 23 tradičních historických domů architektonického významu, 18 tradičních lázní, 6 jeskyní, 5 historických mostů, 3 historické mešity a 3 karavanasárie.\nMěsto leží poblíž nejvyšší hory Damávand (5 610 m) a po celý rok má relativně chladné klima.\n"}
{"id": "103586", "url": "https://cs.wikipedia.org/wiki?curid=103586", "title": "The Magazine of Fantasy &amp; Science Fiction", "text": "The Magazine of Fantasy &amp; Science Fiction\n\nThe Magazine of Fantasy & Science Fiction (často různě zjednodušováno; zkratka F&SF) je americký měsíčník fantasy a science fiction, jeden ze tří nejvýznamnějších (vedle \"Asimov's Science Fiction\" a \"Analogu\"), vydávaný dvakrát i v české verzi.\n\nVznikl na podzim 1949, původně jako čtvrtletník, od února 1951 dvouměsíčník, od srpna 1952 měsíčník. Má digestový formát. V současnosti vychází 11× ročně, vždy s „výročním dvojčíslem“ v říjnu. Mezi jeho nejznámějšími šéfredaktory (anglicky \"editor\") byli Anthony Boucher (do srpna 1958; do srpna 1954 s druhým zakladatelem J. Francis McComasem), Avram Davidson (duben 1962 – listopad 1964), Edward L. Ferman (leden 1966 – červen 1991; fakticky řídil časopis už po Davidsonově odchodu, kdy byl formálním šéfredaktorem jeho otec Joseph W. Ferman) a Kristine Kathryn Ruschová (červenec 1991 – květen 1997). Isaac Asimov psal pro F&SF populárně-vědeckou rubriku bez přerušení od listopadu 1958 do února 1992, celkem 399 pokračování.\n\nVe Velké Británii vycházely dvě místní mutace F&SF, přetiskující výběr povídek z amerického časopisu, od října 1953 do září 1954 (12 čísel) a od prosince 1959 do června 1964 (55); kromě toho některé povídky z F&SF přebrala britská edice \"Venture Science Fiction\" (září 1963 – prosinec 1965, 28 čísel), jinak tisknoucí materiály ze stejnojmenného amerického časopisu, což bylo v letech 1958–70 sesterské periodikum F&SF orientované na klasičtější dobrodružné příběhy. Australská edice čítá 14 nedatovaných čísel v letech 1954–8. V řadě dalších zemí vycházely překladové verze F&SF, v různé míře doplňující výběr z jeho povídek dalšími materiály: ve Francii (\"Fiction\", založena 1953, později se obsah rozšířil; zanikla 1989, obnovena 2005) a Brazílii (\"Magazine de Ficção Científica\", v 60. letech); na počátku 3. tisíciletí existovaly podobné časopisy v Rusku, Japonsku, Švédsku a Izraeli (\"Ha'meimad Ha'asiri\" – Desátý rozměr, The Tenth Dimension; na základě smlouvy s F&SF od 15. čísla).\n\nV letech 1992-8 vydávalo českou mutaci nakladatelství Polaris jako dvojměsíčník (vždy za lichý + následující sudý měsíc; v roce 1992 vyšla pouze tři čísla počínaje červenec-srpen). Vedle prózy (vyšly i tři domácí texty: Jaroslav Mostecký: Sbohem, jezero 6/93; úryvek z románu Františka Novotného \"Další den Valhaly\" pod jménem Frank N. Skipper a Jiří Dostál: Svitky 6/98), obsahoval časopis Asimovovu rubriku a domácí publicistiku; nejčastějším recenzentem byl překladatel Petr Kotrle. Nízký prodej a prodělečnost vedly nakonec k zastavení časopisu.\n\nDalší řada vycházela rovněž dvouměsíčně od konce února 2006 do roku 2011 v nakladatelství Triton. Má 144 stránek (formátu zhruba A5), od čtvrtého čísla 160 stran, již bez Asimovových článků, a stojí 125 Kč. Zajímavé jsou články překladatelů, v nichž čtenářům sdělují zkušenosti s vlastními překlady populárních sérií. K nejčastějším recenzentům patří Petr Kotrle a Jiří Popiolek. Autorem nově zavedených ilustrací uvnitř čísla je Dominik Petr. Šéfredaktorem magazínu je Martin Šust.\n\nČeský název není zcela ustálený: Přebírá originální podobu záhlaví titulní stránky (jež v posledních letech vypouští „The Magazine of“), ovšem s doplněným „Czech Edition“. Člen bývá ignorován zcela a název často i v oficiálních textech vydavatelů počešťován na „Magazín Fantasy …“\n\n\n\n\n\n\n"}
{"id": "103587", "url": "https://cs.wikipedia.org/wiki?curid=103587", "title": "Departementy Pobřeží slonoviny", "text": "Departementy Pobřeží slonoviny\n\nPobřeží slonoviny \"(fr. République de Côte d'Ivoire)\" je rozděleno na 108 departementů (stav v roce 2014).\n\nNásledující přehled zahrnuje 3 úrovně administrativně-správního dělení států. Nejvyšší postavení mají distrikty, následují regiony a departementy. V závorce za jménem departentu je uveden kód přidělený Statistickým úřadem.\n\n\n\n\n\n\n\n\n\n\n\n\n\n"}
{"id": "103598", "url": "https://cs.wikipedia.org/wiki?curid=103598", "title": "Nostra aetate", "text": "Nostra aetate\n\nNostra aetate je \"Deklarace o poměru církve k nekřesťanským náboženstvím\" vyhlášená 28. října 1965 v posledním roce druhého vatikánského koncilu papežem Pavlem VI. Hlasováním shromážděných biskupů prošla v poměru 2 221 ku 88. Latinský titulek znamená „V naší době“ a jedná se o první slova deklarace, jak je u římskokatolických dokumentů zvykem.\n\n\nDeklarace začíná popisem jednotného původu i cíle všech lidí, přičemž poukazuje na to, že je Bůh stvořil a k Bohu se všichni vrátí. Zabývá se věčnými otázkami, které si klade každý člověk a tím jak se je různé náboženské tradice pokoušejí zodpovídat. Zmiňuje některé myšlenky hinduismu a buddhismu jako filosofické otázky a potom kategoricky prohlašuje: \"„Katolická církev neodmítá nic, co je v těchto náboženstvích pravdivé a svaté. S upřímnou vážností se dívá na jejich způsoby chování a života, pravidla a nauky. Ačkoli se v mnohém rozcházejí s tím, co ona věří a k věření předkládá, přece jsou nezřídka odrazem Pravdy, která osvěcuje všechny lidi.“\"\n\nV třetí části se píše, že katolická církev se dívá s úctou na muslimy a popisuje některé věci společné islámu, křesťanství a katolictví: uctívání jednoho Boha, úctu k Abrahámovi, Marii i Ježíši, kterého islám nepovažuje za Boha, ale za jednoho z proroků. Koncil vyzývá všechny katolíky a muslimy, aby zapomněli na nenávist a rozdíly v minulosti a společně se snažili o vzájemné porozumění a prospěch.\n\nČtvrtá část hovoří o poutu, které svazuje „lid Nové smlouvy“ (křesťany) s Abrahámovými potomky (židy). Uvádí, že ačkoliv židovští předáci se svými stoupenci přivodili Kristovu smrt, nelze vinu svalovat na všechny židy ani v té době, ani v současnosti, odmítá obviňování z bohovraždy. Židé nesmějí být označováni za Bohem zavržené ani za prokleté. Deklarace také ostře odsuzuje všechny projevy antisemitismu.\n\nV páté části se hovoří o tom, že všichni lidé jsou stvořeni podle Božího obrazu, takže církev zavrhuje jakoukoli diskriminaci nebo jakékoli utiskování lidí pro jejich rasu nebo barvu pleti, sociální postavení nebo náboženství.\n\nV celém textu je mnoho odkazů na Bibli i jiné náboženské texty.\n\n\n"}
{"id": "103601", "url": "https://cs.wikipedia.org/wiki?curid=103601", "title": "Administrativní dělení Nigeru", "text": "Administrativní dělení Nigeru\n\nNiger je vnitrozemský stát v saharském regionu Afriky. Je to unitární stát, jehož územně-správní celky nejvyšší úrovně jsou regiony. Celkem existuje 7 regionů, hlavní město Niamey však nespadá pod žádný z regionů. Regiony se dále dělí na 63 departementů. \nNíže jsou uvedeno všech 63 depertementů řazených podle regionů, ve kterých se nacházejí. \n\n"}
{"id": "103606", "url": "https://cs.wikipedia.org/wiki?curid=103606", "title": "Monastýr", "text": "Monastýr\n\nMonastýr (z řeckého μοναστήριον; rusky монастырь; ukrajinsky монастир; srbsky a bulharsky манастир) – termín označující pravoslavný klášter – společný příbytek mnichů, místo pro monastický (mnišský) život. Zatímco slovanské a některé další jazyky používají slovo \"monastýr\" v kontextu pravoslaví, výrazy jiných jazyků (např. anglické \"monastery\") se používají pro kláštery východní i západní církve.\n\nNejvětším monastýrům se říká \"lávra\". Naopak malému monastýru se říká \"skit\". Dalšími malými mnišskými příbytky jsou: \"hysychastirion, kaliva, kelije.\"\n\nV čele monastýru stojí \"igumen\" (převor) či \"archimandrita\" (opat). Každý monastýr má svoji ústavu – vnitřní řád, tradičně zvaný \"typikon\".\n\n\n\"Kinovie\" je nejstarším způsobem monastýrského života. Mnišský život je založen na ideji pokračování způsobu života prvotní křesťanské obce v Jeruzalému v prvním století, kdy křesťané byli „stále na modlitbách“ a „měli všechno společné“. Tak i v kinoviálním monastýru nemají mniši vlastní majetek. Společně pracují a dostávají ze společných zdrojů vše, co potřebují k živobytí. Bratrstvo monastýru si volí svého představeného - \"igumena\".\n\n\"Idiorytmie\" vznikala za zvláštních historických okolností, kdy z nějakých důvodů nemohlo bratrstvo monastýru žít kinoviálním způsobem. V tomto typu monastýru má každý mnich vlastní živobytí, svůj soukromý majetek, sám se živí a šatí. Monastýr tohoto typu nemá igumena. Dnes se vyskytují takové monastýry jen vzácně, ovšem např. za turecké okupace byly častější. Teprve nedávno se poslední idiorytmický monastýr na Athosu stal kinoviálním.\n\nSoučasným mnišským centrem pravoslaví je Svatá Hora Athos. Mnoho monastýrů je v Řecku, na Balkáně, na Ukrajině a v Rusku.\n\n\n\n"}
{"id": "103622", "url": "https://cs.wikipedia.org/wiki?curid=103622", "title": "Administrativní dělení Haiti", "text": "Administrativní dělení Haiti\n\nHaiti je rozděleno do deseti územně správních celků – departementů \"(fr. département)\". Jako celek je unitární stát.\n"}
{"id": "103624", "url": "https://cs.wikipedia.org/wiki?curid=103624", "title": "Nakuru (jezero)", "text": "Nakuru (jezero)\n\nNakuru ( ) je jezero v Keni v národním parku Nakuru. Má rozlohu 40 km². Průměrně je hluboké 2,3 m a dosahuje maximální hloubky 2,8 m. Leží v nadmořské výšce 1760 m. Průměrná rozloha jezera je 40 km, ale například v roce 1962 dokonce úplně vyschlo (průměrná hloubka je pouze 3 metry, zatímco jindy mohou vydatné lijáky podstatně zvětšit jeho plochu. Ideální pro vodní ptactvo je střední stav vody.\n\nDo jezera ústí řeky Njoro, Nderit, Makalia a Lamudhiak. Jezero nemá žádný odtok.\n\nVoda jezera obsahuje ve zvýšené koncentraci soli, což podporuje růst řas. Ty slouží za potravu drobným korýšům; na vrcholu potravního řetězce jsou ptáci, především plameňák malý (phoenicopterus minor) a plameňák růžový (phoenicopterus ruber roseus). K velkému poklesu populace plameňáků došlo v 70. letech 20. století v důsledku kontaminace vody odpady z okolních továren. Pokud jezero vyschne anebo naopak, pokud hodně prší a slanost vody v důsledku zředění dešti výrazně poklesne, řasy uhynou a plameňáci přelétnou k jiným okolním alkalickým jezerům, například k jezeru Bogoria. \n\nJižně od něj bylo v letech 1937-38 objeveno pohřebiště z oddobí mezolitu, ve kterém se nacházelo 9 lidských koster.\n\nTito lidé jsou charakterističtí vysokým vzrůstem, dlouholebostí, úzkým vysokým obličejem, nepřítomným prognatismem a úzkým nosem. Jedná se o staré představitele etiopské rasy.\n"}
{"id": "103625", "url": "https://cs.wikipedia.org/wiki?curid=103625", "title": "Turkana", "text": "Turkana\n\nTurkana dříve nazývané Rudolfovo jezero ( ) je bezodtoké mírně slané jezero ve Východní Africe v Keni a severním koncem zasahující do Etiopie. Nachází se v tektonické propadlině. Má rozlohu 8 500 km². Je 220 km dlouhé a maximálně 50 km široké. Dosahuje maximální hloubky 73 m. Je tedy největší v celé východní větvi Velké příkopové propadliny. Leží v nadmořské výšce 375 m. V období pliocénu se na jeho místě nacházelo jezero Lonyumun. V okolí jezera se rozkládají tři národní parky, společně zapsané na seznam světového dědictví UNESCO a rovněž na seznam památek světového dědictví v ohrožení.\n\nNa jižním konci jezera se nachází činná sopka Teleki. V období sucha, kdy okolní teploty vystupují až k 50 °C se tudy ženou prudké větry, které doslova vysušují hladinu, a tak je výpar vody v tomto období mohutný. Hladina jezera v tomto období prudce klesá. Objevuje se bahnité dno, zbarvené oxidy železa, jež zarůstá bažinou vegetací.\n\nNa jezeře jsou tři sopečné ostrovy. Jsou pojmenované podle své geografické polohy (North, Central a South). Prostřední ostrov (\"Central Island\") je aktivní sopkou, z níž pravidelně stoupá pára.\n\nDo jezera ústí velká etiopská řeka Omo se stálým tokem (asi 1/6 vody celoročního srážkového průměru) a asi 30 dalších vysychajících řek (např. Terkuell, Kerio aj.). Řeka Omo se vlévá do jezera takzvanou výplňovou deltou tvořenou mnoha rozvětvenými rameny, jež zcela zanášejí mělký okraj jezera svými plaveninami. Hlavně v období dešťů řeka zanáší plavený materiál do vzdálenosti až 5 km na jezeře. Dnešní jezero Turkana trpí chronickým nedostatkem vody. Zhruba před 9 500 lety ležela hladiny jezera asi 75 m nad dnešním normálem. V těchto dobách také odtékala voda na západním pobřeží říčním údolím Turkwel do Bílého Nilu.\n\nU jezera žije několik stovek příslušníků domorodého kmene El Molo. Na jezeře je rozvinut rybolov.\n\nDíky poměrně malé hloubce je jezero teplé a neobyčejně životodárné. Žije zde množství ryb (přibližně 40 druhů), drobných vodních živočichů, obrovské množství ptáků, tisíce krokodýlů (nejpočetnější kolonie na světě), hroši.\n\nJezero bylo objeveno v roce 1888 maďarským cestovatelem S. Telekim a rakouským cestovatelem L. von Höhnelem. Bylo pojmenováno na počest rakouského korunního prince „Rudolfovo“. V r. 1975 bylo přejmenováno na Turkana.\n\nPobřežní oblasti kolem celého jezera jsou známé díky početným nálezům lidských předků, zástupců rodu \"Australopithecus\" i \"Homo\". Mezi známější nálezy patří pozůstatky prehistorického člověka, který byl podle místa nálezu označen jako Homo rudolfensis (stáří zhruba 2 miliony let), dále unikátní kostra druhu Homo erectus, známá pod přezdívkou \"Turkana boy\" nebo 3,5 milionu let stará lebka hominida, pojmenovaného \"Kenyanthropus platyops\". Z východního i západního břehu jezera pochází ostatky nejstaršího známého australopitéka \"Australopithecus anamensis\", ale i nejmladšího zástupce \"Australopithecus (Paranthropus) boisei.\" Výzkumy v této oblasti se proslavil zejména paleoantropolog Richard Leakey, který o nálezech napsal i knihu „People of the Lake“ (v češtině Lidé od jezera, 1984).\n"}
{"id": "103627", "url": "https://cs.wikipedia.org/wiki?curid=103627", "title": "Mobutu Sese Seko", "text": "Mobutu Sese Seko\n\nMobutu Sese Seko Kuku Ngbendu wa za Banga (14. října 1930 – 7. září 1997), vlastním jménem Joseph-Désiré Mobutu, byl konžský politik a po vojenském převratu v roce 1965 prezident Konžské demokratické republiky a od roku 1971 prezident Zairu až do roku 1997.\n\nSloužil v belgickém koloniálním vojsku a pracoval také jako novinář. Od roku 1958 se angažoval v separatistickém Národním konžském hnutí a po vyhlášení nezávislosti Konga v červnu 1960 zasedl do vlády Patrice Lumumby jako ministr obrany. Při ústavní krizi podpořil prezidenta Kasavubua a stanul v čele armády; měl také podíl na vraždě Patrice Lumumby a obsazení Katangy. V roce 1965 dovršil vojenský převrat a ustavil se prezidentem. V této funkci byl v roce 1970 potvrzen ve volbách.\n\nV roce 1971 změnil název země na Zair a své jméno na Mobutu Sese Seko Kuku Ngbendu wa za Banga (v překladu \"Mocný válečník, kráčející od vítězství k vítězství, zanechávající za sebou spáleniště\"). Znárodnil doly na měď a velké plantáže, vyhnal evropské investory ze země, později je lákal zpět. Problémy státního rozpočtu vždy řešil prostým tištěním nových peněz – některé bankovky tak měly i dvě identické kopie vyrobené na příkaz samotného prezidenta. Mobutu zavedl kult osobnosti, vedl politiku eliminace politických odpůrců a v dalších prezidentských volbách kandidoval jako jediný. Oblíbenou rezidencí Mobutua se stala jeho jachta na Kongu \"Kamanyola\" – přezdívaná místními též Banka Kamanyola – část peněz tištěných firmami v Německu, Itálii a na Tchaj-wanu putovala přímo sem. Osvojil si také svůj osobitý styl oblékání – oblek abacost, brýle s širokými obroučkami, vycházkovou hůl a čapku z kůže leoparda.\n\nV květnu 1990 na základě společenských nepokojů umožnil vstup opozice do vlády. Za krátko také dochází ke zhoršení jeho zdravotního stavu a Mobutu odjíždí do Evropy na léčení.\n\nV této době Tutsiové, kteří byli dlouhodobě v opozici Mobutua vzhledem k jeho otevřené podpoře Hutů zodpovědných za genocidu v sousední Rwandě, ovládají značnou část východního Zairu. Mobutu vydal pokyn k odsunu Tutsiů za hranice Zairu, což vyvolalo vlnu rebelie, za krátko podpořené opozičními silami. Oddíly Mobutuových protivníků pod názvem \"Aliance demokratických sil k osvobození Kongo-Zaire\" dobyly 16. května 1997 hlavní město Kinshasu. Novým prezidentem se stal Laurent Kabila.\n\nSvržený Mobutu emigroval ze země (které byl navrácen dřívější název \"Demokratická republika Kongo\") a o několik měsíců později umírá v marockém městě Rabat na rakovinu prostaty.\n\n\n\n\n"}
{"id": "103633", "url": "https://cs.wikipedia.org/wiki?curid=103633", "title": "Tigris", "text": "Tigris\n\nTigris (, , ) je řeka v Turecku a Iráku a také částečně tvoří jejich hranici se Sýrií. V minulosti z východu ohraničovala starověké území Mezopotámie (na západě Eufrat – název „Mezopotámie“ pochází z řeckého slova znamenajícího \"země mezi řekami).\" Je 1 750 km dlouhá, z čehož 523 km připadá na Turecko včetně hraničních úseků. Povodí má rozlohu 258 000 km². Pramení ve Východní Anatolii, protéká přes planinu Džezire a značnou částí Mezopotamské nížiny. V Iráku se stéká s  \"Eufratem\" a vytváří s ním řeku Šatt al-Arab, která se nedlouho poté vlévá do Perského zálivu.\n\nPramení v pohoří Güneydoğu Toroslar, tedy \"Jihovýchodní Taury,\" konkrétně v části Maden Dağları pod Hazarbaba Dağı. Vytéká z východního konce jezera Hazar Gölü (1 244 m) v provincii Elâziğ a teče k jihovýchodu. Zpočátku nese název \"Bahru Deresi,\" resp. \"Behremaz Deresi\" \"(deresi\" znamená turecky \"řeka).\" Ve výšce asi 770 m napájí nádrž Kralkızı Barajı a přibírá vody několika přítoků, zejména Berkilin Çayı. Odsud dál už nese jméno \"Dicle.\"\n\nV Turecku Tigris protéká provinciemi Elâziğ, Diyarbakır, Batman, Siirt, Mardin a Şirnak; nejdůležitějším městem na řece je Diyarbakır. Pod Cizre se \"Tigris\" stává nakrátko hraniční řekou mezi \"Tureckem\" a \"Sýrií\", pak mezi \"Sýrií\" a \"Irákem\" a nakonec pokračuje do iráckého vnitrozemí. Celková délka tureckého toku je 523 km.\n\nV Iráku protéká (nebo tvoří hranici) provinciemi Nīnawā, At-Tamīm, Salāhuddīn, Diyāla, Baghdād, Wāsitt, Maysān a Bassrah. Nejdůležitějšími městy na trase jsou Mosul, Bagdád a Basra, na jejímž začátku už se ale \"Tigris\" spojuje s Eufratem a vzniká Šatt al-Arab.\nHlavní přítoky jsou Velký a Malý Zab, Dijála, Kerche, všechny zleva.\n\nZdroj vody je sněhový a dešťový s nejvyšší vodností na jaře (duben). Při současném dopadu srážek do \"Tigridu\" i jeho velkých levých přítoků vznikají katastrofické povodně. Na ochranu před nimi je velká část koryta řeky obehnána hrázemi. Část povodňových vod je odváděna kanálem do propadliny jezera Tartar, které leží severozápadně od Bagdádu mezi \"Eufratem\" a \"Tigridem\". Při zaplnění propadliny může být povodní ohrožen i samotný Bagdád. V souvislosti s tím byl vybudovaný kanál Tartar-Eufrat (délka 37 km, maximální propustnost 1 100 m³/s), kterým odtékají přebytky vody z propadliny. Nejvyššího průtoku dosahuje \"Tigris\" na středním toku u \"Bagdádu\" průměrně 1 240 m³/s a maximálně 13 000 m³/s. Na dolním toku se vodnost snižuje v důsledku spotřeby vody na zavlažování a také se část vody ztrácí v bažinách. Podél řeky se na středním a dolním toku táhnou oázy.\n\nŘeka je splavná pro lodě s ponorem do 1,2 m do Bagdádu a při velké vodě až do Mosulu. Turecký tok je spoután několika přehradními hrázemi; nejnovější z nich, Ilısu, je značně kontroverzní projekt, protože vzniklá přehradní nádrž má zatopit i město Hasankeyf s tisíciletou historií. Také v \"Iráku\" bylo vybudováno několik přehradních hrází (Zummar, Samarra, El Kut). Protéká městy Diyarbakır (Turecko), Mosul, Bagdád, El Kut, Amara (Irák). Území mezi řekami \"Tigris\" a Eufrat bylo osídleno nejstaršími známými civilizacemi (Babylonie, Asýrie).\n\nPůvodní sumerský název byl \"Idigna\" nebo \"Idigina\", což by mohlo znamenat „hbitá řeka“ a ve srovnání s mnohem pomaleji tekoucím Eufratem by to i dávalo smysl.\n\nV pahlaví znamená \"tigr\" „šíp“ (ve staré perštině \"tigra\", v moderní \"têz\" znamená „ostrý“). Předpokládá se nicméně, že perský název řeky (stejně jako semitské názvy) byly pouhou zkomoleninou původního sumerského názvu. Tvar Tigris převzala z perštiny řečtina \"(Τίγρης)\" a přes ní většina ostatních jazyků.\n\n"}
{"id": "103634", "url": "https://cs.wikipedia.org/wiki?curid=103634", "title": "Taoismus", "text": "Taoismus\n\nTaoismus (někdy psaný jako Daoismus) označuje filozofickou školu založenou na textech Tao te ťing (Kniha o cestě a ctnosti - psáno také transkripcí pinyin \"Laozi\" a \"Dào Dé Jīng\") a Zhuangzi. Dále také rodinu čínských náboženských hnutí jako např. Zhengyi („ortodoxe“) nebo Quanzhen („celá skutečnost“), která společně vedou k Zhang Daoling v pozdní dynastii Han. Nebo také čínské lidové náboženství.\nSlovo taoismus se používá k přeložení čínského \"Daojiao\" (道教) a \"Daojia\" (道家). Vznikl pravděpodobně v 5.století př.n.l., i když mnohé prameny kladou jeho vznik do 3. století n.l. Znak \"Tào\" 道 (nebo \"Dào\") doslova znamená „cesta“, ale v čínském náboženství a filosofii získal mnohem abstraktnější význam. Spojení \"Daojiao\" označuje taoismus jako náboženství ; \"Daojia\" se vztahuje ke studiu učenců. Toto rozlišení je však samo o sobě dost nejasné a způsobuje určité kontroverze.\n\nDle Tao te ťing platí, že Tao plodí \"jedno\" (jednotu, harmonii). \"Jedno\" plodí \"dvě\" (protiklady, jin jang). \"Dvě\" plodí \"tři\" (Nebesa, Zemi a mudrce). \"Tři\" plodí všechny věci. Tao te ťing je také praktickou a mnohdy vtipnou „příručkou“ pro vládce jak rozumně spravovat zemi (\"\"Moudrý muž vyprazdňuje jejich (lidu) srdce (jako sídlo vášní a emocí) a naplňuje jejich mysl (V doslovném překladu břicho, to je ale v čínské mytologii nositelem mysli/ducha) - zpevňuje jejich kosti a zbavuje lid vášní\"\"). Nebesa určují řád Zemi a pojítkem mezi nebem a zemí je vládce, který by měl být mudrcem.\n\nK pochopení taoismu je zapotřebí především pochopení „čínského myšlení“. To je postaveno na několika principech:\nLidové náboženství uctívalo mnoho bohů. Také díky němu se taoismus začal měnit v náboženský systém. Uctíval hvězdné bohy (viz panteon) a spravoval i vlastní církve.\n\nNad všemi hvězdnými bohy stojí Lao-c’. Pod ním trojice stvořitelských bohů Tři čistoty.\n\nVýznamnou roli hraje také Osm nesmrtelných (\"Pa-sien\"). Mezi nejuctívanější bohy patří Kuan-jin (bohyně soucitu) nebo Cao-wang, (ochránce domácího krbu).\n\nV taoismu také nalezneme prvky magie, alchymie a šamanismu, ze kterého také vzešel. Náboženský taoismus (\"tao t'iao\") měl největší rozkvět v 6.-8. století. V dnešní době najdeme náboženský taoismus zejména na Tchaj-wanu.\nToto čínské učení hlásá návrat k přirozenosti prostřednictvím ne-zasahování (\"Moudrý muž dělá, ale neužívá toho, co je uděláno. Tvoří, ale nevládne tomu, co je stvořeno. Dokončuje díla, ale nevychloubá se\").\n\nTaoisté ve své filozofii rozvinuli jednu z významných myšlenek čínské filosofické spekulace – myšlenku o vzájemném propojení přírodního řádu a lidského života. Základní silou vesmíru je tao, pralátka vesmíru, jeho prapříčina.\n\n\"„Tao je odvěké na rozdíl od věcí, které vznikají a zase zanikají.“\"\nV Japonsku se uplatňoval především ve formě učení o harmonizaci kosmických protikladů jin a jang, jako osnova věšteb a kalendáře.\n\nAutorství této knihy je připisováno Starému mistrovi (Lao-c'), její dokončení se odhaduje okolo 3. století př. n. l. Toto datum je však velmi sporné. Někde se uvádí, že ji Lao-c´ napsal okolo roku 600 př. n. l. Stejně tak ani není prokázána historická existence Lao-c´.\n\nTato kanonická kniha je rozdělena na dvě části:\nV Tao te-ťingu se rozvíjejí dva úzce spojené tematické okruhy – otázky kosmologické a představa ideálního panovníka a způsobu jeho vlády.\n\nSmyslem života je naučit se následovat cestu kosmických sil, přírodu. Klíčovým pojmem je wu-wej, tedy aktivní nečinění – člověk se má stát nádobou, kterou protéká tao.\n\nKlíčem k etice Tao te-ťingu je prostota:\n\n\"„Člověk se spravuje mírou země, země mírou nebes, nebesa mírou tao a tao mírou sebe sama.“\"\n\nV souhrnu můžeme říci, že taoismus má principy celkem tři:\n"}
{"id": "103635", "url": "https://cs.wikipedia.org/wiki?curid=103635", "title": "Liposukce", "text": "Liposukce\n\nLiposukce, neboli odsávání tuku, je operace, při které je z různých míst lidského těla odsáván přebytečný tuk. Uplatňuje se především v kosmetické chirurgii, není však řešením obezity. Tuk se většinou odstraňuje pomocí cannuly a aspirátoru. Nejdříve se pomocí kanyly vpraví tumescenční roztok a poté se tuk v dané oblasti odsaje.\n\nAčkoli dieta může být lepší způsob, jak shodit na váze, některé partie nemusí vynaloženou snahu vůbec odrážet. Liposukce totiž není snadný způsob jak shodit a ani alternativa k střídmosti či dietě. Její použití nastupuje právě tehdy, pokud je potřeba upravit konturu postavy. Množství odstraněného tuku se liší podle lékaře, použité metody i pacienta, ale obvykle se nepohybuje nad 5 kg. Existují totiž i určité limitní faktory, které určují, kolik může být bezpečně odstraněno v průběhu jedné operace. Pokud by totiž bylo odstraněno příliš, mohou se na kůži pacienta objevit neobvyklé nerovnosti.\n\nProcedura může být podstoupena jak pod lokální, tak i pod celkovou anestézií. Bezpečnost celé procedury je závislá jak na množství odstraněného tuku, doktoru a použité anestézii, tak i na celkovém zdraví pacienta.\n\nRelativně moderní techniky konturování lidského těla a odstraňování tuku začínají s francouzským chirurgem Charlesem Dujarierem. Avšak tragický případ, který vyústil v gangrénu v nohou francouzské modelky po proceduře vykonané doktorem Dujarierem v roce 1926 zmrazil zájem o vylepšování lidské postavy na několik následujících desetiletí.\n\nModerní liposukci uvedl na scénu až další francouzský chirurg dr. Yves-Gerard Illouz v roce 1982.\n\nMetody liposukce můžeme primárně dělit na suché a vlhké. Suchá – \"klasická\" – metoda je prováděna bez použití roztoku na ošetřovanou tkáň. Z toho důvodu je tato metoda poměrně nešetrná k podkožní tkáni a navíc dochází k vytvoření nerovností kůže. Provádí se v plné narkóze, kdy chirurg rozbíjí tukovou tkáň mechanicky.\n\nMezi modernější tumescentní metody (metody s použitím roztoku) patří:\n\n\nDále je možné rozlišovat liposukci různých partií od břicha přes hýždě až po podbradek, popřípadě liposukci při celkové nebo částečné anestezii.\n\n\n"}
{"id": "103636", "url": "https://cs.wikipedia.org/wiki?curid=103636", "title": "Elitářství", "text": "Elitářství\n\nElitářství je názor, který považuje některé skupiny lidí za elity. Díky jejich schopnostem, bohatství, speciálnímu tréninku nebo dalším vlastnostem je upřednostňuje před ostatními, což může být diskriminace. Také říká, že by jejich názor měl být brán vážněji a mají lepší schopnost vládnout. Elitářství může také nést méně racionální a arogantní smysl pro ty, jež touží po majetku, lepším společenském postavení, uznání apod. Díky častému používání negativního významu, byl vytěsněn původní a zbyl pouze pejorativní význam přehlížení „neelitních“, obyčejných lidí a arogance. V politickém a společenském smyslu jsou elity viděny jako osoby zastávající zvláštní autoritativní pozice či privilegia, vzdálená od většiny lidí, kteří nedosahují jejich kvalit.\n\nVlastnosti, které odlišují elity (osobní úspěchy nejsou nezbytné): \n\n\nObyčejně je bohatství získané elitami jako odměna za jejich výjimečnost samo o sobě nedostatečné k jejich popularitě. Termín \"elitářství\" se také používá pro situace, kdy skupina lidí tvrdí, že má výjimečné schopnosti kádrový původ, a snaží se získat zvláštní privilegia na úkor ostatních lidí a porušovat tak rovnost. Tato nucená forma elitářství je lépe popsatelná slovem diskriminace.\nMéně používaný je význam, kde elity získávají nejen výsadní privilegia, ale také určitou zodpovědnost, a tak by měly nakonec posloužit všem k dobru. V současnosti se elitářství vztahuje především k rozvrstvení lidí ve společnosti.\n\nTermín \"elitářství\" či \"elita\" může být použito s odporem člověkem, jenž nenáleží do takové třídy nebo se mu příčí jejich pozice a nebo těmito termíny blahosklonně či cynicky zesměšňuje nebo kritizuje praktiky, jež diskriminují ostatní. Obvinění někoho z elitářství je pejorativní poznámka míněná ve významu parazitující osoby spíše než elity. Mnoho antielitářů hledá společenské ekvivalenty egalitarianismu, populismu, socialismu nebo komunismu. Někteří také podporují daň z bohatství a zvyšující se progresivní daň pro bohatší členy společnosti. Tyto přístupy se stále bez úspěchu zkoušejí zmenšit propast mezi mocí elity a ostatních.\n\nElitářství ve vzdělání znamená rozdílný přístup ke studentům podle majetku a společenského postavení. Například ve Velké Británii chodí do placených soukromých škol 7 % studentů, přesto je například 71 % soudců z těchto škol. Může také znamenat koncentraci zájmu nebo směrování podpory na studenty, kteří vykazují určitou formou zvláštní snahu. Může být založeno také na schopnosti učení, znalostech nebo jiných schopnostech.\n\n"}
{"id": "103638", "url": "https://cs.wikipedia.org/wiki?curid=103638", "title": "European Computer Driving Licence", "text": "European Computer Driving Licence\n\nEuropean Computer Driving Licence (volně přeloženo \"evropský řidičák na počítač\") je mezinárodní certifikační koncept zabývající se testováním počítačové gramotnosti. Koncept ECDL (v mimoevropských zemích označován jako ICDL – \"International Computer Driving Licence\") vznikl v západní Evropě jako reakce na problémy spojené s prudkým rozvojem informačních technologií. Bylo třeba definovat pojem počítačová gramotnost a stanovit objektivní minimum znalostí a dovedností, které člověk potřebuje, aby mohl informační technologie, zejména výpočetní techniku a její programové vybavení (zejména na trhu práce) úspěšně a efektivně využívat.\nKoncept ECDL (ICDL) dnes zahrnuje celou škálu certifikačních a vzdělávacích programů, kde nejznámější a nejrozšířenější je program ECDL Core (základní počítačová gramotnost a digitální kvalifikace) a program ECDL Advanced (profesionální počítačové znalosti a dovednosti). Pro úplné začátečníky jsou pak určeny programy EqualSkills a e-Citizen.\n\nPřínos konceptu ECDL (ICDL) spočívá v tom, že předkládá mezinárodně uznávanou, objektivní, standardizovanou a nezávislou metodu pro ověření počítačových znalostí a dovedností, základní počítačové gramotnosti i profesionálních počítačových znalostí a dovedností, a to formou převážně praktických testů v reálném prostředí. Testy lze skládat v libovolném programovém prostředí.\n\nÚspěšní absolventi ECDL testů získají doklady o dosažení mezinárodně uznávané kvalifikace pro práci s počítačem (Osvědčení ECDL Start, ECDL Certifikát, Certifikát ECDL Modular, Certifikát ECDL Advanced a Certifikát ECDL Expert), které jsou v rámci států Evropské unie již řadu let doporučeny a používány jako standard. V poslední době zaznamenává koncept ECDL raketový růst v mnoha mimoevropských zemích, zejména v zemích arabského světa. Koncept ICDL byl také nedávno zaveden i v Číně a USA.\n\nCertifikát ECDL je mezinárodní doklad úplné počítačové gramotnosti držitele. Dokládá, že držitel tohoto certifikátu je plně počítačově gramotný, tj. že efektivně ovládá běžnou práci s počítačem, umí zpracovávat text a využívat tabulky, umí pracovat s prezentací a chápe základní principy databází, umí pracovat s Internetem a komunikovat elektronickou poštou. \nRozsah znalostí a dovedností potřebných pro získání tohoto typu certifikátu je dán ECDL Sylabem.\n\nCertifikát ECDL Start (ECDL Start Certificate) dokládá, že držitel tohoto certifikátu je digitálně gramotný, tj. že ovládá základy práce s počítačem, resp. s informačními a komunikačními technologiemi (ICT), a to v nejběžnějších oblastech jejich využití. Uchazeč o Certifikát ECDL Start musí úspěšně složit testy ze tří základních modulů ECDL Core Sylabu, které pokrývají znalosti a dovednosti v oblastech jako jsou Používání počítače a správa souborů (Modul M2), Zpracování textu (Modul M3), Práce s Internetem a komunikace (Modul M7) a z nejméně jednoho dalšího volitelného modulu ECDL Core Sylabu, který může být orientován na oblasti všeobecně uplatnitelných znalostí a dovedností nebo na vybrané profesní oblasti vyžadované trhem práce. \n\nCertifikát ECDL (ECDL Certificate) dokládá, že držitel tohoto certifikátu je plně digitálně kvalifikovaný, tj. že je plně připraven pro efektivní využívání informačních a komunikačních technologií (ICT) tak, jak vyžaduje trh práce. Uchazeč o Certifikát ECDL musí úspěšně složit testy ze tří základních modulů ECDL Core Sylabu (M2, M3 a M7) a ze čtyř dalších volitelných modulů ECDL Core Sylabu, které mohou být orientovány na oblasti všeobecně uplatnitelných znalostí a dovedností nebo na vybrané profesní oblasti vyžadované trhem práce.\n\nCertifikát ECDL Modular (ECDL Modular Certificate) – mezinárodní doklad počítačových znalostí a dovedností držitele. Doklad primárně nevypovídá o digitální gramotnosti nebo digitální kvalifikaci svého držitele, ale o jeho dílčích počítačových znalostech a dovednostech. Obsahuje souhrnný výčet všech úspěšně absolvovaných modulů ECDL, a to nezávisle na typu ECDL programu, tj. moduly z programu ECDL Core, ECDL Advanced, ale i z národních, tzv. Endorsed programů.\n\nCertifikát ECDL Advanced je mezinárodní doklad profesionální počítačové znalosti a dovednosti držitele v odpovídající oblasti. Tento certifikát je dostupný pro tyto moduly:\n\nRozsah znalostí a dovedností potřebných pro získání tohoto typu certifikátu je dán odpovídající oblastí ECDL Advanced Sylabu. Uchazeč o Certifikát ECDL Advanced musí úspěšně složit jeden test z odpovídajícího ECDL Advanced Sylabu. \n\nUchazeč, který splní testy z vybraných tří modulů ECDL Advanced, má nárok na získání certifikátu ECDL Expert.\n\nCertifikát ECDL Expert je mezinárodní doklad profesionální počítačové znalosti a dovednosti držitele ve všech běžných oblastech. \nDokládá, že držitel tohoto certifikátu má profesionální znalosti a dovednosti ve třech ze čtyř základních oblastí práce s počítačem:\n\nCertifikát Digitální fotografie je mezinárodní doklad pokročilých uživatelských počítačových znalostí a dovedností v oblasti digitální fotografie. Dokládá, že držitel tohoto certifikátu je schopen účelně, efektivně a na velmi dobré úrovni využívat nástroje pro práci s digitální fotografií. Pro získání certifikátu musí uchazeč úspěšně složit testy ze tří modulů:\n\nECDL Foundation založilo v roce 1997 sdružení CEPIS (\"Council of European Professional Informatics Societies\"). ECDL Foundation poskytuje licenci k ECDL testování národním profesním společnostem – garantům kvality ECDL testování v národním prostředí. \n\nDržitelem národní licence konceptu ECDL v České republice je \"Česká společnost pro kybernetiku a informatiku\" (ČSKI), která je oprávněna vydávat úspěšným absolventům testů ECDL certifikáty. Držitelem sublicence konceptu ECDL v České republice je akciová společnost \"CertiCon a.s.\" (CERTICON), která je jediným subjektem oprávněným akreditovat testovací střediska pro ECDL testování pro území České republiky.\n\n"}
{"id": "103643", "url": "https://cs.wikipedia.org/wiki?curid=103643", "title": "Valencia CF", "text": "Valencia CF\n\nValencia CF je španělský fotbalový klub hrající nejvyšší soutěž – La Ligu. Od roku 2002 je členem organizace fotbalových klubů G-14.\n\nPůvodní znak Valencie C.F. byl sestaven z kruhu a kosočtverce s pruhy a barvy z vlajky valencie s korunou, nad níž byl netopýr lemován klubovými monogramy. Písmena byla napsaná zlatou barvou na černém pozadí. Velmi brzy byl znak upraven a Valencia CF měla ten, který zná celý fotbalový svět: netopýr nad valencian vlajkou se jménem klubu psaného na modrém pruhu s míčem uprostřed.\n\nPsal se 18. březen 1919. V centru hlavního města řeky Turie, V baru Turín vznikl nápad na založení fotbalového klubu Valencia Club de Fútbol S.A.D. První prezident Octavio Augusto Milezo Díaz byl zvolený s přispěním štěstí: hod mincí pomohl rozhodnout mezi ním a Gonzalem Medinou Pernásem. Klub ale potřeboval stadión. Jeho koupě byla dohodnuta na 16. ledna 1923. Jeho jméno bylo Mestalla. Vlastníkem pozemku byl Baron z Belleveru. Klub neměl dost peněz a tak si stadión pořídil na splátky. A dluh splácel dobrými výsledky. Mestalla byla tenkrát dřevěná, na hřišti byla jen hlína. 20. května se na ní odehrál první zápas. Proti Valencii stanul městský rival Levante. Stadión byl pokřtěný výhrou 1-0. Gól dal Arturo Montes. Výtěžek ze střetnutí, které sledovalo 17 000 diváků byl věnován na charitu. V sezoně 1926-27 už byla na hřišti tráva a byla vybudována nová hlavní tribuna.\n\nHistoricky první sestava týmu s přezdívkou CHE anebo CHESter byla složená převážně hráčů z Valencie: Marco, Peris, Julio Gasco, Marzal, Llobert, Ferré, Fernandés, Umbert, Martinéz Ibarra, Aliaga, Arturo Montes a Gomes Chuaneca. Valencia produkovala hru s dobrou obranou a rychlým přechodem do útoku, což jí zůstalo dodnes. Rychle po svém vzniku se klub dostal do centra pozornosti médií a když v sezoně 1931-32 poprvé oblékli hráči dres s nášivkou LFP na rukávě, hned skončili na sedmém místě tabulky. Nejúspěšnější období zažila Valencia v letech 1941-47, kdy se stala třikrát mistrem Španělska a jednou vítězem poháru Copa del Rey. Postupně se stala třetím nejúspěšnějším týmem země, když vykoukla zpoza nadvlády tehdy Atlétika Madrid, Realu Madrid a Barcelony. Dalším úspěšným obdobím byli roky 1961 a 1962, kdy Che vyhráli dvakrát po sobě Pohár UEFA.\n\nDalší slavné období přišlo na Valencii od sezony 1976-77, když se stal trenérem Paraguayec Heriberto Herrera. Přivedl několik novým hráčů a zejména vlasatého Argentince Mario Alberta Kempese. Forward se stal králem střelců v sezoně 1976-77 (24 gólů). Na Mestalle v těch časech znamenalo jméno Kempés to samé co slovo gól. V té doby působil ve Valencii i další skvělý hráč Ricardo Arias a vydržel v ní dlouhých 16 sezon.\n\nFrancisco Real, který byl v té době členem technického sekretariátu klubu vyměnil Hiddinka s tím, že už nemůže tým vést, když ten utrpěl pět proher za sebou. Vyměnil ho bývalý uruguayská útočník Héctor Núnez, který v šedesátých letech působil ve Valencii. Začali být problémy s financemi a to vyvrcholilo až odchodem presidenta klubu Tuzóna. Ten byl na krátkou dobu vystřídaný Melchorem Hoyosem. V této době byla též Lubovi Penevovi, hvězdě klubu, nalezená rakovina ze které se později vyléčil. Tehdy do Valencie přestoupil mladý Gaizka Mendieta. Už v prvních zápasech se ukázal v dobrém světle a stal se nejlepším hráčem Che v historii. Při dalších volbách byl pak do čela klubu zvolen Francisco Roig. Hned po svém příchodu opět zaměstnal jako trenéra Guuse Hiddinka. Valencia se zklidnila a přišly i výsledky. Dalším úlovkem byl tehdy reprezentační gólman Andoni Zubizarreta. V roce 1995 Valencia vyhrála Copa del Rey, i když kuriozitou bylo, že ve finále nevedl tým žádný trenér.\n\nNejlepším obdobím tohoto desetiletí byly sezony 1999/00 a 2000/01, když se Blanquinegros probojovali dvakrát do finále LM, ale ani jednou neuspěli. Poprvé prohráli 0-3 s Realem Madrid, napodruhé na penalty s Bayernem Mnichov 1-1 (4-5). Veleúspěšný byl rok 2004, když tým vedený Rafou Benítezem vyhrál ligu i Pohár UEFA. Po jeho odchodu výkonnost celku opadla a Valencia čeká na trenéra, který by ji opět vytáhl do nejužší evropské špičky a získal trofeje.\n\nValencii trápila finanční krize. Proto v létě 2010 prodala tři největší hvězdy. Kanonýr David Villa zamířil do FC Barcelona, a do stejného klubu směřoval i David Silva, ale toho nakonec zlákali boháči z Manchesteru City. Další fotbalista Carlos Marchena přestoupil do ambiciózního Villarrealu. Za tyto hráče přišli jiní a za méně peněz, např. Aritz Aduriz z RCD Mallorca, Roberto Soldado z Getafe, Tino Costa z francouzského Montpellieru nebo Mehmet Topal z tureckého Galatasaraye.\n\n\n\n\nK 1. 9. 2018\n\n\n"}
{"id": "103645", "url": "https://cs.wikipedia.org/wiki?curid=103645", "title": "Jens Lehmann", "text": "Jens Lehmann\n\nJens Gerhard Lehmann (*10. listopadu 1969 v Essenu) je bývalý německý fotbalový brankář a reprezentant. Mimo Německo působil na klubové úrovni v Itálii a Anglii.\nV prosinci 1997 se stal v dresu FC Schalke 04 prvním brankářem v historii německé Bundesligy, kterému se podařilo vstřelit gól ze hry (bylo to proti Borusii Dortmund, kdy v závěru zápasu vyrovnal po rohovém kopu hlavou na konečných 2:2). V německé Bundeslize vstřelil celkem 2 góly.\n\nJeho kariéra začala v roce 1989 v týmu Schalke 04, jehož barvy hájil téměř deset let. Jeho začátky byly plné úskalí. Největší krizi zažil v roce 1993 v zápase proti Bayeru Leverkusen, kdy byl hanebně o poločase vystřídán po svých třech hrubkách, po kterých padly góly. Proto raději tehdy opustil stadion dřív než zápas skončil a místo klubovým autobusem se dopravil domů sám vlakem. Postupem času se však stal silným brankářem vyhlášeným pro svou nezlomnou povahu.\nHrdinou se stal v roce 1997, kdy ve finále Poháru UEFA zvládl penaltový rozstřel proti Interu Milán a zneškodnil pokus Ivána Zamorana. Díky tomu jeho tým vyhrál.\n\nZe Schalke odešel v roce 1998 do AC Milán, ale nehrál dobře a nastoupil jen v pěti zápasech. Proto se rozhodl raději vrátit do Německa, kde začal nastupovat za Borussii Dortmund s níž vyhrál Bundesligu v sezóně 2001/2002.\n\nK Arsenalu Londýn se Lehmann připojil 25. června 2003. V jeho první sezóně odchytal za Arsenal všechny zápasy a dopomohl mu tak k vítězství v Premier League bez jediné ztráty bodu. Často se mluví o jeho temperamentu a nepřiměřených gestech, kterými reaguje na spoluhráče, aniž by jeho tým byl podroben tlaku utkání. Nejvíce se diskutovalo o jeho nesmyslném vyloučení v zápase proti Tottenhamu Hotspur nebo jeho čím dál častějších minelách a agresivních projevech. To mimo jiné způsobilo, že už nebyl tak jasnou jedničkou v polovině sezóny 2004/2005 a o místo musel bojovat se Španělem Manuelem Almuniou, který si začal budovat post jedničky Arsenalu. Nicméně Almunia začal dělat spoustu chyb a tak mu „dovolil“ získat post jedničky zpět.\nV další sezóně, ačkoli Arsenal znovu nedosáhl na titul, se mohl pyšnit svou spolehlivostí a stal se tak jedním z nejlepších brankářů působících v Anglii. Ironicky byly jeho úspěchy v této sezóně uťaty až v nejdůležitějším zápase, a to v zápase o titul Ligy mistrů, kde obdržel červenou kartu za zákrok mimo pokutové území.\n\nV roce 2008 odešel do německého klubu VfB Stuttgart, ve kterém působil až do léta 2010, kdy oznámil konec své bohaté kariéry.\n\nAvšak již v březnu 2011 se vrátil k fotbalu, podepsal totiž krátkodobý kontrakt s Arsenalem, který měl nedostatek gólmanů, během jedné chvíle se mu totiž zranili hned 3 brankáři.\n\nSvůj debut v A-mužstvu Německa zaznamenal 18. 2. 1998 v přátelském zápase v Maskatu proti reprezentaci Ománu (výhra 2:0). Celkem odehrál v letech 1998–2008 v německém národním týmu 61 zápasů.\n\nNejvětší pozornosti v reprezentaci se těšil hlavně díky souboji o místo brankářské jedničky s hráčem Bayernu Mnichov Oliverem Kahnem. Ačkoli byl Kahn mnohem zkušenější v reprezentačních zápasech, už v dubnu 2006 někdejší trenér německé reprezentace prohlásil Lehmanna jasnou jedničkou pro světový šampionát odehrávající se v Německu.\nRivalita mezi ním a Kahnem byla obrovská. Úspěšnější z dvojice Kahn dával během šampionátu jasně a hlasitě najevo, že se mu pozice brankářské dvojky vůbec nelíbí. Přesto ve čtvrtfinále, které Německo sehrálo proti Anglii, zašel za ním a před penaltovým rozstřelem mu popřál mnoho štěstí. Toto gesto napomohlo Lehmannovi, aby přátelsky nabídl Kahnovi místo v základní sestavě v zápase o 3. místo, ve kterém Německo zvítězilo.\n\n\n\n\n\n"}
{"id": "103647", "url": "https://cs.wikipedia.org/wiki?curid=103647", "title": "Bartholomäus Ziegenbalg", "text": "Bartholomäus Ziegenbalg\n\nBartholomäus Ziegenbalg (10. července 1682 – 23. února 1719) byl prvním protestantským misionářem v Indii.\n\nByl ovlivněn hallským pietismem. Roku 1706 připlul do dánské kolonie Tranquebaru, kde misijně působil. Roku 1710 založil první indickou školu pro dívky. Přeložil část Bible (Nový zákon a část Starého zákona) do tamilštiny.\n\n"}
{"id": "103648", "url": "https://cs.wikipedia.org/wiki?curid=103648", "title": "Lichoběžník", "text": "Lichoběžník\n\nLichoběžník je čtyřúhelník, který má právě jednu dvojici rovnoběžných stran.\n\nLichoběžník se dělí na:\n\nPojmenování stran je podobné jako u rovnoramenného trojúhelníku. Vzájemně rovnoběžné strany se nazývají \"základny\" a zbývající dvě různoběžné strany \"ramena\".\n\nLichoběžník je konvexní.\n\nÚhlopříčky obecného lichoběžníku se navzájem nepůlí a neprotínají se na střední příčce lichoběžníku.\n\nVelikost střední příčky (spojnice středů ramen) lichoběžníku je rovna aritmetickém průměru velikostí základen formula_1\n\nObsah lichoběžníku formula_2\n\nLichoběžník je určen čtyřmi prvky, např. délkami jeho stran. Z nich lze určit i jeho výšku,\n\nkde \"s\" je poloviční obvod.\n\nMají-li ramena stejnou velikost, tzn. formula_4, pak se jedná o \"rovnoramenný lichoběžník\". Rovnoramenný lichoběžník je osově souměrný podle jediné přímky, spojnice středů základen, takže úhly při základnách jsou shodné. Proto je rovnoramenný lichoběžník tětivovým čtyřúhelníkem.\n\nLichoběžník je definovaný pomocí rovnoběžnosti, takže je to afinní pojem. Afinita zobrazí lichoběžník opět na lichoběžník.\n\n\n\n"}
{"id": "103649", "url": "https://cs.wikipedia.org/wiki?curid=103649", "title": "Megido", "text": "Megido\n\nMegido (hebrejsky מגידו) bylo starověké město a v letech 1800–600 př. n. l. významné středisko Galileje. Bylo umístěno na strategickém místě v Jizre'elském údolí, stála zde mohutná pevnost a stáje, díky kterým se město stalo centrem chovu koní pro vojsko. Megido bývá také ztotožňováno s místem zvaným \"Armagedon\" (od \"Har Megido\", dosl. „Hora Megido“), kde se mají podle knihy Zjevení shromáždit všechna vojska k poslední bitvě na konci světa.\n\nDnes je místo důležitou archeologickou lokalitou Tel Megido (arab. Tel el-Mutesillim), jednou z nejvýznamnějších a nejpůsobivějších v Izraeli. Roku 2005 byla lokalita zapsána spolu s dalšími dvěma tely zmíněnými v Bibli (Chacor a Be'er Ševa) jako památka světového dědictví na seznam UNESCO. Nedaleko se nachází kibuc Megido a vojenské vězení, kde jsou drženi palestinští Arabové obžalovaní z terorismu.\n\nMegido se nachází na strategickém místě v Jizre'elském údolí, ze kterého bylo možné kontrolovat jediný velký průsmyk mezi pohořím Karmel a Menaše, kudy procházela Via Maris, nejvýznamnější obchodní stezka mezi Egyptem a Mezopotámií. Z Megida tak bylo možné zároveň ovlivňovat jak obchod, tak i mocenské zájmy. Pláň v údolí, které se rozkládalo pod Megidem, se proto stávala místem, kde se odehrávaly strategicky významné bitvy.\n\nMegido bylo poprvé osídleno již v chalkolitu ve 4. tisíciletí př. n. l., kdy zde vyrostla malá vesnice se svatyní. Počátkem 3. tisíciletí př. n. l. (doba bronzová) již bylo Megido městem, obklopeným silnými hradbami. Domy byly řazeny do ulic, někdy dlážděných a opatřenými stokami. Město bylo v následujících staletích několikrát zničeno a obnoveno, až se v 1. polovině 2. tisíciletí př. n. l. stalo jedním z center správy egyptské říše, která o tuto oblast měla velký zájem. V polovině 2. tisíciletí však koalice Kenaanců, která měla podporu mittanské říše, povstala roku 1478 př. n. l. proti egyptské nadvládě. Okolo roku 1350 př. n. l. bylo město znovu zničeno a vzápětí obnoveno. V polovině 12. století však do oblasti začali pronikat Pelištejci (jeden z tzv. mořských národů), kteří Megido zpustošili natolik, že dalších sto let zůstalo opuštěné.\nPoté, co se situace po vpádu mořských národů uklidnila, začal se do kenaanských měst opět vracet život. Megido nebylo výjimkou, a tak zhruba v polovině 11. století bylo osídleno Pelištejci. V druhé polovině 10. století však bylo město vypleněno egyptským králem Šešonkem I., který zde sice zanechal na oslavu vítězství svou stélu, ale brzy se z oblasti stáhl. Kenaanští obyvatelé se nicméně z této rány již nevzpamatovali, čehož využili Omríjovci, vládcové rodícího se izraelského království, kteří Megido a celé Jizre'elské údolí obsadili.\n\nZa jejich vlády bylo v polovině 9. století město o rozloze 6 ha obehnáno mohutnými kasematovými hradbami o šířce 3,5 m a výšce 6 m. Komorovitá konstrukce hradeb je činila pevnějšími a odolnějšími vůči nepřátelskému obléhání. Dutý prostor uvnitř hradeb navíc sloužil k ubytování vojska a jako skladiště. Na severní straně vrcholu nechali Omríjovci navíc postavit šestikomorovou vstupní bránu, která byla typickým prvkem tehdejších pevností.\nRoku 835 př. n. l. však do izraelského království vpadl Chazael, král sousedního Aram-Damašku, který Megido zničil a severní oblast izraelského království zabral. Ke konci 9. století byl však Aram-Damašek napaden Asýrií, a byl proto nucen se z Izraele stáhnout a bránit své vlastní území na východě. Izraelští králové (zejména Jeroboám II.) toho hbitě využili, získali zpět ztracená území a začali s obnovou poničených pevností. Izrael se navíc začal zapojovat do mezinárodního obchodu.\n\nV této době byly v Megidu vybudovány stáje, ve kterých mohlo být ustájeno až několik set koní. O kvalitě megidského chovu hovoří i fakt, že když byla pevnost později obsazena Asyřany, stala se z megidské jízdy elitní vojenská jednotka asyrského krále.\nProtože však Megido stálo na vrcholu kopce, bylo velmi problematické jeho zásobování vodou. Nejbližší pramen se nacházel v úbočí kopce a pevnost od něj mohla být při obležení snadno odříznuta. V době budování stáje byl proto vyhlouben i hluboký podzemní tunel, do kterého se sestupovalo 25 m hlubokou šachtou a dále se pokračovalo 80 m horizontálně až ke zmíněnému prameni, kolem kterého byla zvenčí postavena silná zamaskovaná zeď.\n\nPo smrti Jeroboáma II. se však v izraelském království rozpoutal boj o moc, čehož Asýrie využila a celkem snadno obsadila sever Izraele, Megido roku 734 př. n. l. Město však tentokrát nebylo zničeno, ale stalo se centrem nové asyrské provincie.\nKdyž začala moc asyrské říše upadat, začali spolu o vládu nad městem bojovat egyptský faraon a judský král Jóšijáš. V následné bitvě v roce 609 př. n. l. Jóšijáš zahynul. Tato bitva pro Megido znamenala zkázu – ze správního města oblasti se stala ubohá vesnice, která již nikdy nedosáhla původní slávy. Ke konci 4. století př. n. l. sice s Alexandrem Velikým přišlo i množství přistěhovalců, ti však nové město založili mimo pahorek.\n\nDějištěm bitvy se Megido stalo ještě jednou – roku 1918 zde v bitvě u Megida vojska Trojdohody, vedená generálem Edmundem Allenbym, zlomila osmanský odpor v regionu.\n\nKdyž byl roku 1964 Pavel VI. na vůbec první papežské návštěvě ve Svaté zemi, bylo Megido pro svůj význam pro judaismus i křesťanství vybráno jako místo setkání papeže s izraelským prezidentem Zalmanem Šazarem a premiérem Levim Eškolem.\n\nPo zničení na konci 7. století př. n. l. bylo Megido na dlouhou dobu zapomenuto. V Bibli se nachází o Megidu jen pár nepatrných zmínek, a tak se archeologové zprvu soustředili na mnohem významnější biblická místa. Teprve v letech 1903–1905 provedla Deutsche Orientgesellschaft pod vedením Gottlieba Schumachera první vykopávky. Mezi lety 1925–1939 pokračovala ve vykopávkách expedice z University of Chicago, která chronologicky zařadila jednotlivé vrstvy města a opevnění Megida spojila s králem Šalomounem, zejména pod vlivem biblického vyprávění.\nV letech 1960, 1966 a 1967 však Megido prozkoumal Jigael Jadin a začalo se ukazovat, že tzv. „Šalomounovy stáje“ byly postaveny až o několik století později, než se zprvu předpokládalo. Další výzkum, který probíhá pod vedením Israela Finkelsteina a Davida Usiškina dodnes, však ukázal, že i Jadinova chronologie byla chybná a že mohutné opevnění bylo vystaveno až několik staletí po Šalomounovi.\n\nArcheologický průzkum Megida náhle získal nový rozměr. Biblické knihy totiž úspěchy nenáviděných izraelských králů zamlčují, jejich slavné činy připisují Šalomounovi, a archeologický materiál z Megida se tak stal významným pramenem nejen pro historii Megida samotného, ale i pro rekonstrukci dějin izraelského království.\n\nRoku 2005 bylo Megido spolu s dalšími dvěma tely zmíněnými v Bibli (Chacor a Be'er Ševa) zapsáno na seznam světového dědictví, a to zejména z důvodu, že tyto tely vydávají svým opevněním a vodními systémy jedinečné svědectví o rozvinuté kultuře doby železné v oblasti Levanty a kulturních kontaktech mezi Egyptem, Mezopotámií a Foinikií. Neposledním důvodem pak jistě byla i pozice Megida v biblických dějinách a jeho význam pro judaismus i křesťanství.\n\nPod Megidem dnes již neputují karavany po Via Maris, průsmyk v Megidu je však stále pro dopravu výhodnou cestou, a tak přímo pod Megidem dodnes vede silnice, která zhruba kopíruje trasu starobylé cesty.\n\nV těsné blízkosti Megida se dnes také nachází kibuc Megido a věznice, kde jsou zadržováni Arabové obžalovaní z terorismu. Ve věznici byla objevena byzantská mozaika.\n\n\n"}
{"id": "103659", "url": "https://cs.wikipedia.org/wiki?curid=103659", "title": "Atomový orbital", "text": "Atomový orbital\n\nAtomový orbital (též pouze atomový orbit) je funkce popisující prostorové rozložení možného výskytu elektronu daného kvantového stavu v elektronovém obalu atomu.\n\nTento pojem nelze vysvětlit pomocí klasické planetární představy o struktuře atomu, kdy okolo jádra obíhají elektrony po jasně vymezených drahách podobně jako planety okolo Slunce. Elektron, jako každá elementární částice, vykazuje kvantové vlastnosti, které odpovídají jak částicím, tak vlnění (dualita částice a vlnění). V důsledku Heisenbergova principu neurčitosti nelze přesně stanovit polohu elektronu v atomu (v daném časovém okamžiku), proto musíme k popisu využít pravděpodobnost. Atomový orbital je popsán vlnovou funkcí elektronu v elektrickém poli nabitého jádra, která je řešením Schrödingerovy rovnice. Tato funkce je amplitudou pravděpodobnosti, že se v daném místě elektron vyskytuje (vlastní pravděpodobnost je pak dána druhou mocninou absolutní hodnoty vlnové funkce).\n\nPojem orbital se používá i pro názornější interpretaci vlnové funkce – pro geometrický útvar vymezující oblast, kde je vysoká pravděpodobnost výskytu daného elektronu (např. > 0,95), ohraničenou plochou stejné absolutní hodnoty amplitudy pravděpodobnosti. Z možných lineárních kombinací stavů se pro atomové orbitaly volí ty, které odpovídají sférickým harmonickým funkcím. Takové názorné zobrazení je u valenčních elektronů velmi užitečné pro posuzování chemických vlastností atomů a jejich vazeb s jinými atomy, aniž by bylo nutno provádět složité kvantově chemické výpočty.\n\nTypy orbitalů jsou dány hlavním a vedlejším kvantovým číslem daného elektronového stavu. Tvarovou formu daného typu určuje také magnetické kvantové číslo.\n\nTyp orbitalu se pro \"l\" = 0 značí s, pro \"l\" = 1 p, pro \"l\" = 2 d, pro \"l\" = 3 f (značení ze spektroskopických anglických pojmů \"sharp\", \"principal\", \"diffuse\", \"fundamental\") a pro vyšší \"l\" (= 4, 5, …) se značí g, h, …(atd. dle abecedy). Nedílnou součástí typu orbitalu je hlavní kvantové číslo \"n\" příslušné energiové slupky atomového obalu (píše se před písmennou značkou typu).\n\nHlavní kvantové číslo má vliv především na velikost orbitalu. Čím je kvantové číslo \"n\" větší, tím větší je jeho energie a tím větší je také oblast pravděpodobného výskytu elektronu od jádra. Hlavní kvantové číslo nemá vliv na směrové rozložení pravděpodobnosti výskytu elektronu, projevuje se však v radiálním směru (tj. podle poloměru od středu atomového obalu, tedy od jádra): Pro vyšší \"n\" se v radiálním průběhu objevují body, ve kterých vlnová funkce přechází mezi zápornými a kladnými hodnotami, v okolí těchto bodů pravděpodobnost výskytu elektronu klesá a v bodě přechodu je nulová. Takové body nulové pravděpodobnosti výskytu leží na tzv. \"nodálních plochách\", kterých je (\"n\" − 1).\n\nVliv hlavního kvantového čísla na velikost ukazují následující obrázky (orbitaly \"n\"s pro \"n\" = 1 až 7, v řezu, odlišná barva značí odlišné znaménko vlnové funkce):\n\nVliv hlavního kvantového čísla na tvar (přibývání nodálních ploch) na orbitalu složitějšího tvaru (p pro \"n\" = 2 až 6; rozdílné měřítko, aby obrázky byly stejně veliké):\n\nTvar orbitalu je určen hlavně vedlejším a magnetickým kvantovým číslem (\"l\" a \"m\"):\n\nOrbital s (\"l\" = 0) je kulově symetrický. Magnetické číslo může být jedině \"m\" = 0, a proto není degenerovaný (degenerovaný = více možností prostorové orientace při stejné energii).\n\nTvar orbitalu s (\"n\" = 1):\n\nOrbital p (\"l\" = 1) má tvar dvou rotačně symetrických laloků, vzájemně středově symetricky vybíhajících od středu atomu do směru vybrané souřadné osy (v každém laloku má vlnová funkce jiné znaménko). Magnetické číslo může nabývat hodnot \"m\" = −1,0,1, orbital je tedy 3× degenerovaný. Prostorové formy se dle příslušných sférických harmonických funkcí označují p, p, p v souladu se souřadnou osou, podle které je orbital souměrný; orbital p odpovídá \"m\" = 0, zbylé dva jsou lineární kombinací stavů s \"m\" = −1,+1.\n\nTvary orbitalu p (p, p, p; \"n\" = 2):\n\nOrbital d (\"l\" = 2) má tvar složitější, členěný do více laloků, se vzájemně tvarově odlišnými formami. Orbital je 5× degenerovaný, magnetické číslo \"m\" = −2,−1,0,1,2. Prostorové formy se označují d, d, d, d, d.\n\nTvary orbitalu d (d, d, d, d, d; \"n\" = 3):\n\nOrbital f (\"l\" = 3) je 7× degenerovaný, magnetické číslo \"m\" = −3,−2,−1,0,1,2,3. Prostorové formy se označují f, f, f, f, f, f, f.\n\nTvary orbitalu f (f , f, f, f, f, f, f; \"n\" = 4):\n\nOrbital g (\"l\" = 4) je 9× degenerovaný, magnetické číslo \"m\" = −4,−3,−2,−1,0,1,2,3,4; podobně pro vyšší \"l\". Obecně platí, že orbitaly jsou (2\"l\"+1)-krát degenerované.\n\nZaplněnost orbitalů elektrony se označuje podle obecného vzorce\n\nKaždý elektronový stav (daný vedle kvantových čísel \"n\", \"l\" a \"m\" ještě spinovým kvantovým číslem \"s\") může být v souladu s Pauliho vylučovacím principem obsazen pouze jedním elektronem; každý typ orbitalu proto může být obsazen počtem elektronů, daným dvojnásobkem (2 elektrony lišící se svým spinem) jeho degenerace.\n\nNapř. jediný plně obsazený orbital atomu helia v základním stavu se označuje 1s² – obsahuje 2 elektrony na nejnižší energiové úrovni (\"n\" = 1) a jejich moment hybnosti je \"l\" = 0.\n\nZaplnění orbitalů elektrony určuje pro jednotlivé atomy v základním stavu výstavbový princip, vyplývající z minimalizace potenciální energie elektronového obalu.\n\n\n"}
{"id": "103660", "url": "https://cs.wikipedia.org/wiki?curid=103660", "title": "Ausonius", "text": "Ausonius\n\nDecimus Magnus Ausonius (310 Burdigala (nyní Bordeaux) – 395 Burdigala), byl římský básník. \n\nAusonius vystudoval právo, rétoriku a gramatiku. Působil jako obhájce a později jako učitel gramatiky. Roku 365 byl povolán císařem Valentinianem I., aby vychovával jeho syna Gratiana. Gratianus mu roku 379 udělil konzulát.\n\nZachovalo se od něj značné množství epigramů, poetické listy a idylie.\n\n\n\"Druhým odpouštěj mnoho, sobě však nic.\"\n"}
{"id": "103661", "url": "https://cs.wikipedia.org/wiki?curid=103661", "title": "Karel Koželuh", "text": "Karel Koželuh\n\nKarel Koželuh (7. března 1895 Praha – 27. dubna 1950 Klánovice) byl československý všestranný sportovec. Československo reprezentoval velmi úspěšně v tenise, ledním hokeji a oblékl též fotbalový reprezentační dres. Od roku 2006 je členem Mezinárodní tenisové síně slávy.\n\nKoželuh hrál fotbal za Spartu Praha již za první světové války, klubů vystřídal za svou fotbalovou kariéru několik. Ve 46 zápasech za Spartu vstřelil 34 branek. Roku 1917 byl členem rakouského národního fotbalového týmu. V roce 1923 si připsal také dva starty za československou fotbalovou reprezentaci a vstřelil jeden gól. Ve stejném roce již reprezentoval i na mistrovství Evropy v ledním hokeji, kde se dočkal třetího místa. Na zisku hokejového titulu mistra Evropy se pak podílel o dva roky později gólem, kterým rozhodl klíčový zápas se Švýcary. Při sedmi reprezentačních startech v hokejové reprezentaci to byl jeho jediný úspěšný střelecký zápis. V hokejové reprezentaci nastupoval v obraně s Káďou. Dále již ovšem na takto vysoké úrovni nemohl v těchto kolektivních sportech pokračovat. Mezinárodní federace ledního hokeje totiž stanovila pravidlo, podle něhož se mezinárodních mistrovských hokejových turnajů nemohli účastnit sportovci, kteří byli v jiném sportu profesionály.\n\n\nKoželuh byl však již v té době velmi úspěšný profesionální tenista. V roce 1925 se stal profesionálním mistrem světa a o sedm let později vyhrál Evropskou profesionální soutěž. Podobné tituly získával dále na mezinárodních mistrovstvích ve Francii (sedmkrát) a v USA (třikrát). Souběžně již také trénoval hráče v klubu I. ČLTK Praha, ačkoli se svojí životosprávou nemohl být pro ostatní příkladem. V letech 1947 až 1949 byl nehrajícím kapitánem československého daviscupového týmu.\nProfesionální mistr světa 1925 a 1930 a třikrát nejlepším profesionálním tenistou USA 1929, 1932 a 1937.\n\nSyn pekařského pomocníka Josefa Koželuha a jeho ženy Marie. Měl šest bratrů a sestru. Všichni vyrostli na tenisových dvorcích LTC Praha, kde byl Josef Koželuh správcem a kde si bratři přivydělávali jako sběrači míčků. Bratr Jan se stal tenisovým mistrem ČSR. Karel Koželuh se již ve čtrnácti letech stal tenisovým trenérem v Mnichově za 80 marek měsíčně, byt a stravu. Později byl trenérem i v Rakousku, Polsku, Maďarsku, Francii, Holandsku a Belgii. Do Ameriky se dostal s klubem Teplitzer FC a podruhé o šest let později jako tenista profesionál.\nV utkání s tehdejším mistrem světa Vincentem Richardsem zvítězil 6:3, 3:6 a 6:3. Toto utkání jej nesmírně proslavilo a od té doby byl do Ameriky zván na zápasy s Tildenem, Vinesem, Budgem, Perrym, Austinem a dalšími.\nV roce 1938 jej zastihlo v Americe fašistické napadení Československa když se přihlásil na velvyslanectví. Požádali ho, aby zůstal jako trenér a hráč exhibičních zápasů ve prospěch Červeného kříže a československých jednotek v zahraničí.\n\nV Miami pak učil v prestižním klubu nejbohatší muže Ameriky jako Forda mladšího, Rockefellera a boxerského mistra světa všech vah Gene Tunneyhoa další. Od Forda dokonce dostal za první lekci přepychový automobil.\nPo osvobození se i přes lákavé nabídky vrátil do vlasti a pracoval v tělovýchovném hnutí v různých funkcích.\nVždy byl skromný, přátelský a nadbytkem peněz nezkažený kamarád, který byl ochoten pomoci, kde bylo třeba.\n\nOd roku 1922 pobýval často na Floridě, ale po druhé světové válce si postavil v Klánovicích podobný dům, který obýval v USA. Při jednom z návratů do nového stálého sídla zemřel při autonehodě.\n\n"}
{"id": "103662", "url": "https://cs.wikipedia.org/wiki?curid=103662", "title": "Deco", "text": "Deco\n\nAnderson Luiz de Sousa (* 27. srpna 1977, San Bernardo de Campo, Brazílie) známý jako Deco je bývalý portugalský fotbalový záložník brazilského původu, který ukončil kariéru v brazilském klubu Fluminense FC.\n\nDeco přijel do Evropy ve dvaceti letech v roce 1997 z brazilského klubu SC Corinthians Paulista. Začal působit v Benfice Lisabon a navzdory dobrým výkonům v trénincích rozhodli se v Benfice poslat Deca na hostování do dalšího portugalského klubu de Honra, (později známým pod jménem Alverca) kde hrál celou sezónu. Deco se v klubu dobře předvedl a tak se znovu obnovil kontrakt s Benfikou, kde se připojil k týmu.\n\nNicméně znovu se neprobojoval do základní sestavy, proto se se svým manažerem dohodl na odchodu. Z Portugalska ale neodešel, jeho další budoucnost se měla odvíjet v klubu FC Porto, kde zůstal nakonec šest let.\n\nPřes jeho mládí v Portu ukázal, že je velmi talentovaný a že je velmi dobrým tvůrcem hry, proto si ihned u fanoušků vysloužil přezdívku \"„Magico“\".\n\nV Portu obdržel i dres s velmi ceněným číslem 10, přestože se od něj čekala více ofenzivní činnost, jeho doménou se stala obranná funkce a tvorba hry. A kvůli svému úsilí nahrát spoluhráči na gól si hodněkrát vypomohl faulem, takže často viděl červenou nebo žlutou kartu. Nicméně právě on byl největší osobností Porta v tříletém pohárovém půstu na začátku roku 2000. Po úspěších v Portu si jej vyhlédla pro další působení FC Barcelona.\n\nPod vedením portugalského trenéra Josého Mourinha Deco svou pozici vylepšil a z Porta se stal velmi ambiciózní tým. V sezóně 2002/03 vsítil v třiceti utkáních deset gólů, ale zase obdržel sedmnáct žlutých a jednu červenou kartu. A stal se i klíčovým hráčem při vítězství v Poháru UEFA.\n\nNásledující rok získalo Porto opět národní titul a překvapivě se dostalo až do finále Ligy mistrů, kde vyhrálo 3:0 nad AS Monacem. Ve finále LM vsítil do sítě Monaca druhý gól ze tří a právem byl zvolen nejlepším záložníkem tohoto ročníku Ligy mistrů.\n\nV červnu 2004 to vypadalo, že Deco bude následovat portugalského kouče Mourinha do Chelsea. V jednom rozhlasovém vstupu dokonce prohlásil, že smlouva s Chelsea je téměř před dokončením, zbývalo se zúčastnit jen fyzických testů.\n\nNa konci června však Deco šokoval svým prohlášením o přestupu do Barcelony. Barcelona zaplatila za Deca 15 milionů eur. Některými odborníky je považován lepším hráčem než Ronaldinho, ačkoli ten je útočníkem. V roce 2004 skončil druhý v anketě Zlatý míč hned za Ukrajincem Andrijem Ševčenkem. Jeho největším úspěchem v Barceloně je dvojnásobný ligový titul a vítězství v Lize mistrů.\n\nV roce 2008 si Deca přivedl do Londýna nový trenér Luiz Felipe Scolari. Barcelona za přestup vyinkasovala 10 milionů eur. První trefu v dresu londýnského velkoklubu dal v prvním utkání proti Porsmouthu. Druhou přidal proti Wiganu.\n\nDeco chtěl zakončit kariéru v rodné Brazílii, a tak z Chelsea přestoupil do Fluminense, kde hrál až do roku 2013. 26. srpna 2013 ukončil kvůli vleklým zdravotním problémům profesionální kariéru.\n\nDeco je rodilý Brazilec, ovšem sám vytušil, že nemá moc možností probojovat se od sestavy Brazílie. Proto v roce 2002 zažádal o portugalské občanství. Navzdory mnoha odpůrcům, kteří Deca odmítali, občanství získal a svůj debut v Portugalské reprezentaci absolvoval 29. března 2003 paradoxně proti své rodné zemi. Nastoupil od první minuty a podařilo se mu vstřelit gól z přímého volného kopu, Brazílie tehdy podlehla Portugalsku 1:2. Bylo to první vítězství Portugalska nad Brazílií od roku 1966. Od tohoto gólu se stal v Portugalsku regulérním hráčem národního týmu, ačkoli spoluhráč Luís Figo nijak netajil své počáteční rozhořčení nad zařazením Deca do reprezentace.\n\nBěhem sezóny 2003/04 se stal Deco hráčem, který obdržel nejvíce individuálních i týmových trofejí a ocenění. Tento trend pokračoval i v sezóně 2005/06, kdy získal více trofejí než superstar Luis Figo.\n\nBěhem mistrovství světa ve fotbale 2006 skóroval Deco první gól Portugalců v základní skupině v zápase proti Íránu. V osmifinále obdržel Deco dvě žluté karty (po faulu na Heitingu a za zdržování) a nemohl se tak zúčastnit čtvrtfinále proti Anglii. Nakonec portugalské mužstvo skončilo na mistrovství čtvrté. Hrál i na Euru 2008.\n\n"}
{"id": "103664", "url": "https://cs.wikipedia.org/wiki?curid=103664", "title": "Johann Joseph Fux", "text": "Johann Joseph Fux\n\nZ jeho učebnice kontrapunktu, kterou dokončil v roce 1725 pod názvem \"Gradus ad Parnassum\" (Stupeň na Parnas), se učila komponovat řada skladatelů 18. století, včetně Wolfganga A. Mozarta či Ludwiga van Beethovena. Jan Dismas Zelenka, čelní osobnost českého hudebního baroka, nabyl kompozičních zkušeností především od Johanna Josepha Fuxe, svého učitele.\n\nO jeho životě existuje jen málo dokladů do chvíle, kdy byl v roce 1698 přijat na vídeňský císařský dvůr a jeho kariéra začala závratně stoupat. Jeho výjimečného talentu si pravděpodobně všiml samotný císař Leopold I., který hudbu velmi miloval a sám byl plodný komponista. V roce 1673 se totiž na zámku Eggenberg, který stojí na západním okraji Štýrského Hradce, konal císařův sňatek s Klaudií Felicitas Tyrolskou. Zde mohl být mladičký Johann Joseph představen jako zázračné dítě. Z velmi chudého selského prostředí, odkud Fux pocházel, ani jiná cesta nevedla, než přes skutečně neobvyklé nadání a talent, který stál panstvu za pozornost.\n\nDíky stipendiu, hrazenému z císařské pokladny, mohl začátkem 80. let vstoupit na Ferdinandeum, kolej spravovanou Tovaryšstvem Ježíšovým ve Štýrském Hradci. Kolej tvořilo gymnázium a dvě fakulty: teologická a filosofická. Zachovaly se zprávy, že byl v roce 1681 ihned přijat do třetího ročníku gymnázia, což je zřejmý důkaz jeho nadání, zvláště když se uváží, že pocházel ze selského prostředí, kde prokazatelně nikdo z rodiny ještě na konci 18. století neuměl číst ani psát.\n\nPokračoval studiem na univerzitě, ovšem akademická studia nedokončil. Před rokem 1684 Štýrský Hradec opustil. Podle záznamů Ferdinandea prý „tajně uprchl“. Ačkoliv cíl jeho další cesty není znám, je možné, že se ještě před příchodem do Vídně pojí s osobou Leopolda I. – mohl to být zmíněný zámek Eggenberg nebo benediktinský klášter v Seckau, jehož probošt byl osobním císařovým zpovědníkem.\n\nV průběhu 90. let 17. století se objevil ve Vídni. Úzce se kontaktoval se zdejšími hudebníky. V červnu 1696 se oženil s Juliánou Klárou, dcerou rakouského vládního tajemníka Johanna Josefa Schnitzenbauma. Místem sňatku byl kostel u Skotů (Schottenkirche), kde byl tehdy varhaníkem. Šlo o místo prestižní a dalo se očekávat, že se Fuxovi otevírají dveře na císařský dvůr.\n\nCísař Leopold I., jenž měl ve zvyku o nedělích a svátcích obcházet vídeňské kostely podle toho, kde se hraje nejlepší hudba, si přirozeně Fuxova nadání všiml. Na jaře 1698 je Johann Joseph Fux přijat do služeb císařského dvora.\n\nVe Vídni umělecká kariéra císařského komponisty během několika málo let závratně stoupala. V roce 1705 rozšířil své působení o místo druhého kapelníka vídeňské katedrály sv. Štěpána, začátkem roku 1713, již po smrti staršího Leopoldova syna Josefa I., jej císař Karel VI. jmenoval vicekapelníkem. Vedle toho byl i osobním komponistou obou císařoven, vdov po Leopoldovi i Josefovi. Jako vicekapelníkovi mu náležel roční plat 1 600 zlatých, práce pro obě císařovny přinášely ročně 1 500 zlatých. Takovou výjimečně vysokou odměnou se nemohli pyšnit ani vrchní císařští kapelníci, což byl u dvora post vůbec nejvyšší. I ten na něj čekal. Když v lednu 1715 zemřel Ital Ziani, jmenoval císař Karel VI. na jeho místo právě jeho. Závazky, vyplývající z nového místa, skladatele přiměly, aby se vzdal všech ostatních úkolů. Především se přestal starat o hudbu oběma císařovnám-vdovám, čímž přišel o část své vysoké odměny. Náhradou mu byl plat vrchního císařského kapelníka, jemuž náleželo ročně 2 500 zlatých, paradoxně méně, než na kolik byl Fux dosud zvyklý. Císař mu proto přiznal ještě 600 zlatých adjuta, aby novým, byť vyšším místem neztratil stávající životní úroveň, vyjádřenou 3 100 zlatými ročně.\n\nNásledující čtvrtstoletí určoval podobu hudebního života ve Vídni právě on sám. Jeho značně konzervativní, přísný kontrapuňktický styl (a smýšlení) ohrožoval mnohé z mladých Italů, kteří se do Vídně přicházeli umělecky prosadit. Na Fuxovi totiž spočíval úkol posoudit jejich hudebnické kvality. Je jasné, že se jeho názory, vyrůstající z hudby 17. století, naprosto neslučovaly se soudobou, o půlstoletí mladší tvorbou, naplněnou uvolněností hudebního rokoka. Řadu skladatelů proto císaři nedoporučil. Jako příklad může sloužit Ital Bonno, kterého již jednou odmítl a který se po 11 letech, strávených v Itálii, kde se měl podle jeho mínění zdokonalit, znovu dožadoval místa u dvora: znovu nebyl nedoporučen.\n\nSvého uměleckého triumfu, pětihodinového provedení korunovační opery \"Costanza e Fortezza\" (Vytrvalost a síla) v zahradách Pražského hradu 28. srpna 1723, se Johann Joseph Fux ze zdravotních důvodů nezúčastnil. Jeho \"Te Deum\" (Fux K 270) zaznělo 5. září 1723 na závěr samotného korunovačního aktu ve svatovítské katedrále. Od roku 1716, tedy krátce potom, co byl jmenován vrchním císařským kapelníkem, si soustavně stěžoval na špatné zdraví, způsobené zhoršující se podagrou (dnou). Zůstal proto ve Vídni a jeho operu řídil vicekapelník Antonio Caldara. Fuxovo onemocnění způsobilo, že se již počátkem 20. let 18. století skladatel odmítal aktivněji zapojovat do dvorního hudebního života, soustředil se na svoji teoretickou a pedagogickou činnost, kterou u sebe považoval vždy za prvořadou, a komponoval pouze k výjimečným příležitostem, k nimž byl vázán svým postavením vrchního císařského kapelníka. Když 1732 zemřela jeho žena, již velmi miloval (neměli žádné děti, ale starali se o dvě děti Johannova bratra Petra), odešel zcela do ústraní a prakticky přestal komponovat. Bránil mu v tom nejen smutek nad ztrátou Juliány Kláry, ale i dna, která postihla i klouby rukou a znemožnila skladateli psát.\n\nNa podzim 1740 zemřel po pádu z koně císař Karel VI., považovaný za posledního barokního panovníka. Nedlouho potom, začátkem nového roku 1741, vyhasl i život jednaosmdesátiletého Johanna Josepha Fuxe.\n\nAčkoliv se Johann Joseph Fux sám považoval více za teoretika a pedagoga, než za komponistu, je jeho skladatelský odkaz obsáhlý. Zachovalo se kolem 400 kompozic, jejichž charakter vyplývá jednak z konvencí vídeňského dvora počátku 18. století, jednak z Fuxovy pozice vrchního císařského kapelníka a zároveň kapelníka katedrály sv. Štěpána.\n\nRozsah jeho díla popsal detailně již více jak před sto lety Ludwig von Köchel, týž, který vytvořil i obecně známější chronologický soupis Mozartových kompozic - Köchel Verzeichnis, zkratka KV. V polovině 20. století Köchelovu biografii o skladateli doplnil novými objevy hudební historik Andreas Liess.\n\nVšichni tři habsburští císařové, za nichž u dvora působil – Leopold, Josef i Karel, hudbu nejen velmi milovali, ale sami se do vídeňského hudebního života aktivně zapojovali komponováním nebo řízením prováděných skladeb. Mimo postního období musela být opera součástí každé významnější oslavy.\n\nV rozmezí let 1702 a 1731 napsal celkem 18 oper (jiný zdroj uvádí 19 oper). Uvedené letopočty určují vznik první a poslední Fuxovy opery. Najdeme mezi nimi dvojí typ kompozic. Jednak je to tzv. \"Componimento da camera\" (komorní opery), jednak tzv. \"Festo teatrale\" (výpravné velké opery).\n\n\nU vídeňského dvora se komponovala oratoria italského typu. Byla to především tzv. sepolchra, která se prováděla o každé ze šesti postních nedělí před Hodem božím velikonočním a substituovala operu, jejíž provozování nebylo v tuto dobu přípustné. Fuxova sepolchra i sepolchra ostatních současných vídeňských komponistů zhudebňovala italská libreta s novozákonními náměty. Měla skromnější obsazení, než opery, preferoval se pravidelný sled recitativů a árií, sbory jsou po italském vzoru často zcela vyloučeny nebo zařazeny symbolicky - do děje přímo nezasahují, pouze jej otevírají a uzavírají.\n\nV rozmezí 1714 a 1728 napsal celkem 10 oratorií, nepočítáme-li jeho ztracenou prvotinu, oratorium \"Die Heilige Dimpna, Infantin von Irland\" (Svatá Dimpna, infantka z Irska), která vznikla stejně jako jeho první opera v roce 1702.\n\n\nMísto kapelníka ve vídeňské katedrále sv. Štěpána a pozice vrchního císařského kapelníka určovala Fuxovi starat se rovněž o chrámovou hudbu. Měl výsostné právo komponovat pro významné církevní oslavy a svátky, staral se však i o hudbu pro soukromou císařskou kapli v Hofburgu.\nJeho chrámové kompozice jsou syntézou italské a německé hudebnosti. Vyznačují se virtuozitou a bohatou invencí. Smyčce a continuo běžně doprovází značný aparát žesťových nástrojů, klarin, trompet a pozounů.\n\nKöchelův soupis (zkratka K.) skladatelova díla uvádí okolo 300 chrámových kompozic. Několikrát zhudebnil základní liturgické texty, Magnificat, Rekviem, Te Deum, Stabat mater, Salve Regina, napsal přibližně 50 mší, několikery nešpory, litanie, zhudebnil přes 40 žalmů, z nichž některé vícekrát, např. 110. žalm Dixit Dominus osmkrát, 112. žalm Beatus vir čtyřikrát, psal i moteta, ofertoria.\n\n\nV návaznosti na 17. století jsou podstatnou součástí jeho instrumentální hudby sonáty, komponované \"da chiesa o da camera\", jako chrámové nebo jako komorní, tedy určené do komnat císařského dvora. Fuxovy sonáty bývají psány pro dvoje housle, (violu) a continuo.\nKe korunovaci římským králem věnoval skladatel staršímu Leopoldovu synu Josefovi soubor svých nejlepších instrumentálních děl. Byl vytištěn roku 1701 v Norimberku pod názvem \"Concentus Musico-Instrumentalis in septem Partitas\". Je tvořen sedmi partitami, respektive suitami, a jsou určeny dvěma až osmi instrumentálním hlasům s doprovodem continua. Souboru dominuje rozměrná \"Serenata a 8\" pro 2 trubky, 2 hoboje, smyčce a continuo.\n"}
{"id": "103675", "url": "https://cs.wikipedia.org/wiki?curid=103675", "title": "Čou-kchou-tien", "text": "Čou-kchou-tien\n\nČou-kchou-tien (čínsky: 周口店) je vesnice ležící v Severočínské nížině 44 km jihozápadně od centra Pekingu v pekingském obvodě Fang-šan. V jejím okolí se nachází rozsáhlý jeskynní systém, ve kterém byly nalezeny pozůstatky prehistorického pekingského člověka i člověka Homo sapiens. Díky tomu byly jeskyně v roce 1987 přidány na Seznam světového dědictví UNESCO.\n\nJedna z jeskyní, obzvláště rozlehlá, dříve dosahovala rozlohy srovnatelné s fotbalovým hřištěm (150 x 45 metrů, v nejvyšším bodě výšku 36,6 m). Na severovýchodě měla malý vchod. Zhruba před 400 000 lety ji osídlil předchůdce člověka, tzv. \"pekinský člověk\" (Homo erectus pekinensis) a žil v ní bez přerušení 200 000 let až do doby, než se jeskyně téměř úplně zaplnila odpadky.\n\nDo okolí vesnice, známé nalezištěm \"dračích kostí\", se dostal švédský geolog a archeolog Johan Gunnar Andersson, tehdejší poradce báňské rady čínské vlády, který zde v letech 1918-1921 nejprve sám, později s Rakušanem Otto Zdanskym a Američanem Walterem Grangerem prováděl archeologický průzkum. Jeden zub z této lokality byl identifikován jako zub primitivního předchůdce člověka profesorem Davidsonem Blackem. V roce 1929 zde Pchej Wen-čung nalezl první lidskou lebku, což vzbudilo zájem o tuto oblast v celém světě. Důkladné vykopávky z let 1921-1937, na nichž se mimo jiné podíleli i Jang Čung-ťien, Ťia Lan-pcho, Pierre Teilhard de Chardin a Franz Weidenreich, obnovené roku 1959, doposud odkryly přes 100 000 kamenných nástrojů, na stovku zubů, čtrnáct lebek a mnoho dalších kostí celkem asi ze 140 jedinců druhu Homo erectus, velmi podobného jiným raným formám člověka objevených na Jávě, v Evropě, na Předním východě i v Africe.\n\n"}
{"id": "103677", "url": "https://cs.wikipedia.org/wiki?curid=103677", "title": "Spratlyho ostrovy", "text": "Spratlyho ostrovy\n\nSpratlyho ostrovy (čínsky 南沙群岛 (南沙群島, \"Nánshā Qúndǎo\", \"Nan-ša čchün-tao\", \"Ostrovy jižních písků\"), vietnamsky \"Quần đảo Trường Sa\" (\"Ostrovy dlouhých písků\"), filipínsky \"Kalayaan\" (\"Svoboda\"), malajsky \"Kepulauan Spratly\") jsou souostroví v Jihočínském moři.\n\nTato skupina roztroušených útesů, ostrovů a atolů je jedním z faktorů nejistoty v jihovýchodní Asii. Částečně nebo zcela si na ně dělá nárok Čínská lidová republika, Tchaj-wan, Vietnam, Brunej, Malajsie a Filipíny. Na více než 40 větších ostrovech jsou rozmístěny vojenské posádky některých z těchto států. Důvodem zájmu o kontrolu ostrovů je jednak jejich strategická poloha u jedné z nejdůležitějších plavebních tras světa, jednak předpokládaná bohatá naleziště ropy.\n\nPodle čínských údajů měli Číňané tyto ostrovy odedávna obývat a také je jako první zakreslit do map. Do 19. století byly ostrovy také navštěvovány čínskými rybáři kvůli doplnění zásob pitné vody.\n\n1864 připlula britská válečná loď a některé ostrovy prohlásila za britské území. Odtud odvozují bývalé britské kolonie Malajsie a Brunej své nároky na některé jižní ostrovy v souostroví.\n\nMezi lety 1933 a 1955 považovala Francie celé souostroví za součást své kolonie Francouzská Indočína.\n\nBěhem druhé světové války (konkrétně v dubnu 1939) obsadilo ostrovy japonské námořnictvo. Na 3,5 km² velkém ostrově Itu Aba postavili Japonci opěrný bod pro svou ponorkovou flotilu. Po kapitulaci Japonska v roce 1945 se tato země musela v Sanfranciské mírové smlouvě (podepsané v roce 1951) nároku na Spratlyovy ostrovy vzdát. Ostrovy opět přešly pod správu Francie jako koloniální mocnosti v Indočíně.\n\nPo porážce Čankajškova Kuomintangu na čínské pevnině, během stahování jeho jednotek na Tchaj-wan, obsadil několik Spratlyových ostrovů (včetně Itu Aba), které dodnes zůstávají pod kontrolou Čínské republiky. Čínská lidová republika na to zareagovala tím, že v roce 1951 vznesla nárok na celé souostroví. Po porážce Francouzů v indočínské válce se Francie ostrovů vzdala. Jak Severní, tak Jižní Vietnam vznesly nároky, žádné ostrovy však ještě neobsadily.\n\nV roce 1968 jeden filipínský obchodník vznesl nárok na některé ostrovy jako na svůj soukromý majetek; následovalo obsazení osmi ostrovů filipínskými jednotkami.\n\nBěhem vietnamské války byl v roce 1973 vydán vládní dekret, kterým se celé souostroví podřizuje jihovietnamské provincii Phước Tuy se sídlem ve Vũng Tàu. Rok na to také Jižní Vietnam některé ostrovy obsadil, čímž došlo k diplomatické krizi s Čínskou lidovou republikou. Po znovusjednocení Vietnamu v roce 1976 potvrdil socialistický Vietnam nároky na souostroví.\n\nV roce 1978 prohlásila filipínská vláda prezidenta Marcose asi 60 % ostrovů ležících západně od Palawanu za filipínské výsostné území.\n\nOd roku 1980 se vedení ČLR rozhodlo přímo obsadit některé Spratlyovy ostrovy. Lidově osvobozenecká armáda k tomu nasadila obojživelné námořní jednotky. Vliv v regionu Čína dále posílila díky smlouvě s UNESCO na zabezpečení oceánografického výzkumu v této oblasti.\n\nPřítomnost čínského námořnictva v blízkosti Vietnamem nárokovaných ostrovů vedla k vážné roztržce mezi oběma zeměmi. Došlo k potyčce nedaleko Johnsonova útesu, během které (1988) Číňané potopili dvě vietnamské lodě a trvale obsadili sedm ostrovů. Sedmdesát vietnamských vojáků při tom přišlo o život. Vietnamské ostrovy v bezprostřední blízkosti měly být blokovány čínským loďstvem, tato strategie však nebyla dlouhodobě úspěšná. Čína postavila na Fiery-Cross-Reefu vojenskou základnu.\n\nV roce 1990 obsadily malajsijské ozbrojené síly tři ostrovy na jihu souostroví.\n\nOd roku 1995 rozšířila ČLR své nároky také na Mischief-Reef, nárokovaný Filipínami. Z čínského pohledu je celé souostroví součástí provincie Chaj-nan a nejjižnější atol má současně být nejjižnějším bodem čínského území vůbec. Podle amerických údajů se na deseti Čínou obsazených ostrovech nachází až 1 000 vojáků Lidově osvobozenecké armády.\n\nV roce 2002 byla sjednána pravidla pro lodní dopravu v oblasti.\n\n\n"}
{"id": "103681", "url": "https://cs.wikipedia.org/wiki?curid=103681", "title": "Senegalské departementy", "text": "Senegalské departementy\n\nSenegal je rozdělen do 11 regionů, které se dále dělí na 35 departementů, ty jsou pak tvořeny arrodissementy \"(fr. arrodissement)\".\n"}
{"id": "103684", "url": "https://cs.wikipedia.org/wiki?curid=103684", "title": "Svalovec stočený", "text": "Svalovec stočený\n\nSvalovec stočený (\"Trichinella spiralis\" Owen, 1833) je parazitická hlístice, jehož hostitelem jsou savci (včetně člověka) a ptáci. Onemocnění způsobené larvami těchto červů se nazývá trichinelóza. U člověka jde o nebezpečné onemocnění, jež má příčinu vždy v konzumaci syrového nebo polosyrového masa.\n\nTrichinely jsou biohelminté, přičemž v jejich životním cyklu chybí exogenní fáze (tzn. nevyskytují se ve vnějším prostředí mimo hostitele). Zvláštností jejich složitého vývojového cyklu je, že jeden hostitel může sloužit jako definitivní hostitel a mezihostitel zároveň, ale v jiných případech může mít svalovec až tři mezihostitele. Nejčastějšími mezihostiteli jsou potkani, jejichž konzumací se nakazí divoká nebo domácí prasata, případně šelmy. Konzumací nedostatečně tepelně upraveného masa z infikovaného prasete se svalovcem může nakazit i člověk.\n\nDefinitivní hostitel se nakazí pozřením syrového nebo nedostatečně tepelně upraveného masa obsahujícího živé, infekční larvy. Po natrávení v žaludku hostitele se larvy uvolní, přecházejí do tenkého střeva, kde do 2–6 dní pohlavně dospívají. Po kopulaci se samice zavrtávají do střevní sliznice, kde vyprodukují 200–1600 larev L1 o velikosti 100 µm. Samice žijí ve střevě 4–6 týdnů. Vylíhnuté larvy poté pronikají do lymfatické soustavy a dále do krve, která je roznese do příčně pruhované svaloviny po celém těle. Larvy v příčně pruhované svalovině narušují myofibrily svalů, rostou a postupně se opouzdří (vytvoří ochranný obal-kapsulu). Kapsuly jsou oválného až citrónovitého tvaru. Takto opouzdřené larvy v kapsule jsou životaschopné, respektive infekceschopné až 10 let (u lidí až 30 let). Další jedinec se nakazí pozřením svaloviny s opouzdřenými larvami.\n\n\n\n"}
{"id": "103685", "url": "https://cs.wikipedia.org/wiki?curid=103685", "title": "Hlinkova garda", "text": "Hlinkova garda\n\nHlinkova garda (HG) byla polovojenská organizace Hlinkovy slovenské ľudové strany zformovaná v roce 1938 a zlegalizovaná v říjnu 1938.\n\nPrvní jednotky Hlinkovy gardy vznikly v červnu 1938 v Bratislavě, v červenci v Trnavě, v Nitře a dalších slovenských městech. Jednotky vznikaly bez povolení úřadů. Po vzniku Slovenského státu 14. března 1939 se aktivně podílely na perzekuci Čechů, Židů a některých Slováků. 28. října 1938 se stala Hlinkova garda jedinou brannou organizací na slovenském území. Až do června 1940, kdy úplně s Hlinkovou gardou splynula, byla samostatnou složkou Hlinkovy gardy Rodobrana, která tvořila její elitu a uzurpovala si právo na kontrolu Hlinkovy gardy. Počet členů HG se v samostatném státě podstatně zvýšil.\n\nVládním nařízením z 5. září 1939 se podstatně rozšířily pravomoci Hlinkovy gardy a bylo stanoveno povinné členství mužů od 16 do 60 let věku. Toto ustanovení narazilo na odpor obyvatelstva a proto byla Hlinkova garda 21. prosince 1939 vyhlášena za polovojenskou organizaci s dobrovolným členstvím. Postavení a úlohy HG definitivně upravil zákon z 5. července 1940. Působila jako politická policie ve spolupráci s Ústřednou státní bezpečnosti.\n\nHlinkova garda měla vytvořeny speciální jednotky (jezdecká, letecká, motorizovaná, spojovací, železniční, akademická HG). Některé speciální kurzy pro vybrané členy vedli i němečtí instruktoři. Nejvyšším velitelem HG byl Jozef Tiso, hlavním velitelem do března 1939 Karol Sidor, po něm Alexander Mach (s výjimkou období května až července 1940, kdy jej nahradil František Galan), 1944–1945 Otomar Kubala. Jako součást bezpečnostního aparátu Slovenské republiky plnila HG i některé úkoly policie. V průběhu Slovenského národního povstání se zúčastnila po boku německých jednotek akcí proti povstalcům i civilnímu obyvatelstvu. Od září 1944 se stala Hlinkova garda složkou ozbrojených bezpečnostních sil podřízenou Ministerstvu národní obrany. Od jara 1945 její činnost usměrňoval velitel německých vojsk na Slovensku. Po druhé světové válce byla Hlinkova garda rozpuštěna a zakázána, její představitelé byli z větší části postaveni před soud.\n"}
{"id": "103688", "url": "https://cs.wikipedia.org/wiki?curid=103688", "title": "Adopce na dálku", "text": "Adopce na dálku\n\nAdopce na dálku (též sponzorství dětí) je populární způsob dobročinnosti, jehož podstatou je pravidelná finanční podpora dětí z chudých rodin v rozvojových zemích za účelem jejich vzdělávání a obživy dárci z vyspělých zemí. Tato podpora je obvykle poskytována po dobu školní docházky, nebo do zahájení výdělečné pracovní činnosti. Někdy v jeho rámci dochází k formální (či symbolické) adopci sponzorovaného dítěte. Nedílnou součástí projektů bývá také dopisování dárce a příjemce pomoci, které má napomáhat jejich interkulturnímu vzdělávání.\n\nV současné době probíhá v mnoha zemích světa (včetně České republiky) celá řada podobných projektů různých, často nábožensky založených nevládních neziskových organizací, jejichž cílem je umožnit dětem vzdělání dostačující k tomu, aby v budoucnosti dokázaly uživit sebe a svou rodinu a přitom nebyly vytrženy ze svého rodinného a kulturního prostředí.\n\nVětšina z nejvýznamnějších organizací, zabývajících se sponzorováním dětí, vznikla jako důsledek politické situace v Evropě 20.-40. let 20. století (důsledky ruské revoluce, španělské občanské války a druhé světové války), která měla za následek masivní nárůst počtu dětských uprchlíků a sirotků. Adopce na dálku začala jako humanitární úsilí podpořit finančně péči o děti, umístěné v táborech a sirotčincích. V průběhu let se pozornost významných organizací přesunula k dětem, žijícím v chudých rodinách.\n\nNejznámějším označením pro sponzorství dětí v České republice je Adopce na dálku - projekt Arcidiecézní charity Praha, jehož název je registrován na Úřadu průmyslového vlastnictví. Mezi další označení projektů patří Adopce afrických dětí (Wontanara, Centrum Narovinu, Centrum Dialog), Banglakids (ADRA), Sonkoča (Nadační fond Inka), Paprsky naděje (Samari) a Kmotrovství na dálku (MOST Pro Tibet). V anglicky mluvících zemích je obvykle používáno označení \"Child sponsorship\".\n\nIndividuální dárce v relativně bohaté „zemi severu“ (vyspělé zemi) přispívá pravidelnými finančními příspěvky buď přímo na zvýšení životní úrovně dítěte, žijícího v relativně chudé \"zemi jihu\" (rozvojové zemi) (např. na jeho školní docházku a potřeby s ní spojené), nebo na komunitní projekty, z nichž má dítě (a rodina, do které patří) přímý užitek. Někdy může též navíc zasílat finanční či věcné dary. \n\nČástky se u jednotlivých projektů pohybují v rozmezí cca 5000 až 14 000 Kč na rok, z čehož 10% tvoří administrativní náklady. U všech českých organizací zabývajících se touto formou charity obdrží dárce darovací listinu, kterou lze použít pro snížení daňového základu.\nSponzor a dítě si v pravidelných intervalech dopisují (většinou za asistence neziskové organizace, která zajišťuje překlad, kontrolu a doručování zásilek). „Rodič“ také pravidelně dostává informace o dítěti, zjišťované sociálními pracovníky NGO přímo v terénu (zahrnující většinou zhodnocení školního prospěchu, aktuální situace v rodině dítěte, atp.). Někdy je možná také osobní návštěva podporovaného dítěte „rodičem“.\nArcidiecézní charita Praha navíc rozvíjí formu Adopce na dálku® (v Ugandě), kde komunikace mezi dárcem a dítětem neprobíhá.\n\nOrganizace, které projekt spravují, obvykle působí přímo v místě samy, nebo mají smlouvu s lokální neziskovou organizací. Peníze se neposílají přímo dětem, ale jim. K adopci jsou vybíráni sirotci a děti z velmi chudých rodin, pro něž jejich rodiče nemohou zajistit z vlastních prostředků vzdělání (a někdy ani základní jídlo a ošacení).\n\nObvykle se nedoporučuje zvát děti na návštěvu (z praktického hlediska by stejně ve většině případů nebyla uskutečnitelná a pro dítě by mohla znamenat silný kulturní šok), výjimkou jsou případy adopcí z blízkých zemí s podobnou kulturou (v ČR se jedná např. o Bělorusko, kde projekt realizuje Arcidiecézní charita Praha), kde jsou prázdninové pobyty dětí často přímo organizovány.\n\nPodpora může dle zaměření organizace obsahovat i další prvky, např. náboženské vzdělávání. Končí většinou po dosažení určitého věku, nebo určitého stupně samostatnosti.\n\nNěkteré asociace organizací, zabývajících se sponzorstvím dětí přistoupily k samoregulaci formou oborových standardů. Příkladem můžou být pravidla největší asociace mezinárodně působících neziskových organizací, sídlících v USA InterAction. \nJe zde např. stanoveno, že programy by měly usilovat o samostatnost podporovaných komunit, klást důraz na pomoc podporovaných sobě samým a žádné členy komunity nevylučovat z účasti na programu a čerpání výsledných zisků. Měly by také být vedeny Úmluvou o právech dítěte. Organizace by také měly být odpovědné ve vztahu ke sponzorům a pravdivě je informovat o skutečných přínosech programu pro konkrétní dítě a rodinu, v níž žije. V neposlední řadě by organizace měly zajistit monitoring programů v terénu.\nMezi české organizace, které přímo provozují projekty adopce na dálku patří:\nKritiku adopce na dálku lze podle rozdělit na:\nPokud je příjemcem pomoci jedno konkrétní dítě (či několik dětí), mohou cítit sourozenci sponzorovaných dětí vůči těmto dětem závist, nebo mohou zatrpknout. K témuž může docházet i na úrovni rodin. Rodiče sponzorovaných dětí se také mohou cítit zahanbeni, díky pocitu, že se nedokáží postarat o své děti sami. Další výhrady se týkají možného kulturního ovlivňování dětí (děti mohou např. získat nereálná očekávání, představy o své budoucnosti) a posilování pocitu závislosti na pomoci, který se může stát překážkou jejich budoucí soběstačnosti. V některých případech dochází také ovlivnění výběru podporovaných dětí či rodin politickými či náboženskými preferencemi charity.\n\nČeské charitativní zdroje závist v rámci rodiny popírají.\n\nProgramy adopce na dálku jsou z ekonomického pohledu neefektivní (\"drahé\"), zejména z důvodu vysokých (kolem 10% přispívané částky) administrativních nákladů s nimi spojených. Ty jsou důsledkem servisu, poskytovaného donorovi (zasílání a překlad dopisů, práce související s pořizováním fotografií dítěte, vytváření zpráv o pokroku dítěte). (Český zákon o veřejných sbírkách však nepřipouští, aby pro právnickou osobu organizující sbírku bylo použito více, než 5% z hrubého výnosu sbírky.) Efektivněji by také mohly být využity prostředky, které jsou vynakládány na reklamu v novinách a dalších médiích.\n\nSponzoři, kteří se hlouběji nezajímají o rozvojovou problematiku mohou získat dojem, že přispíváním malé částky zásadně změní něčí život k lepšímu. S tím souvisí i kritika, že adopce na dálku bývá brána pouze jako způsob fundraisingu, nikoliv jako prostředek rozvojového vzdělávání. Některé charitní organizace také dárce dostatečně neinformují o tom, že celý příspěvek není využit přímo na potřeby dítěte.\n\nV reakci na kritiku výběrovosti pomoci změnily některé charitní organizace svoji strategii a z vybraných prostředků financují rozvojové projekty v komunitách, kde podporované děti žijí (např. hloubení studní na pitnou vodu, výstavba škol). Do těchto projektů se pak snaží zapojit co nejvíce místních lidí, aby předešly neudržitelnosti pomoci (vycházejí přitom z předpokladu, že aby byl dopad projektu trvalý, musí ho komunita přijmout za vlastní a být ochotna na něj samostatně navázat).\n\nNa podobných principech jsou založeny i další programy. Sponzorovat tak lze i seniory, zvířata v útulcích, nebo konkrétní rozvojové projekty organizací.\n\n"}
{"id": "103690", "url": "https://cs.wikipedia.org/wiki?curid=103690", "title": "Lední hokej na Zimních olympijských hrách 1932", "text": "Lední hokej na Zimních olympijských hrách 1932\n\nHokejový turnaj v rámci Zimních olympijských her 1932 se konal od 4. do 13. února v Lake Placid ve Spojených státech amerických zároveň také jako 6. mistrovství světa. Turnaje se zúčastnila čtyři mužstva, která se utkala dvoukolově systémem každý s každým. Zápasy se odehrály na dvou místech (James B. Sheffield Olympic Skating Rink a Jack Shea Arena), přičemž každé jich hostilo právě šest. Zlatou olympijskou medaili získali opět Kanaďané.\n\nZ Evropy se vzhledem k přetrvávající hospodářské krizi do zámoří vydala pouze dvě evropská mužstva. Němci ani Poláci však neměli proti severoamerickým mužstvům šanci a jejich vzájemné souboje tedy rozhodly pouze o pořadí na třetím místě. Kanaďané sehráli s domácími Američany dvě vyrovnaná utkání, která obě dospěla do prodloužení. Druhé z nich se rozhodnout nepodařilo, ale bodově i tak nebylo o celkovém vítězi pochyb.\n\n Kanada – USA 2:1pp (0:0, 0:1, 1:0 – 1:0)\n\n4. února 1932 (11:00) – Lake Placid (James C. Sheffield Speed Skating Oval)\nBranky Kanady: 53:36 Harold Simpson, 67:14 Victor Lundquist \nBranky USA: 22:05 Douglas Everett\nRozhodčí: Lou Marsh (CAN), Donald P. Sands (USA)\nVyloučení: 2:2\n\nKanada: Cockburn – Sutherland, Hinkel – Monson, Lindquist, Rivers – Wise,Simpson, Malloy.\n\nUSA: Farrell – Garrison, Anderson – Chase, Everett, Palmer – Bent, Cookman, Nelson.\n\n4. února 1932 (14:45) – Lake Placid (Olympic Arena)\nBranky Německa: 20:12 Gustav Jaenecke, 40:22 Martin Schröttle\nBranky Polska: 30:25 Aleksander Kowalski\nRozhodčí: Lou Marsh (CAN), Donald P. Sands (USA)\nVyloučení: 3:5\n\nNěmecko: Leinweber – Heinrich, Romer – Ball, Schröttle, Jaenecke – Strobl, Korff, Slevogt.\n\nPolsko: Stogowski – Al. Kowalski, Sokolowski – Krygier, Sabinski, Adam Kowalski – Marchewczyk, Materski, Ludwiczak.\n\n5. února 1932 (10:00) – Lake Placid (James C. Sheffield Speed Skating Oval)\nBranky USA: 2:15 John Bent, 23:15 a 30:16 John Cookman, 54:55 John Garrison \nBranky Polska: – 42:16 Adam Kowalski\nRozhodčí: Lou Marsh (CAN), Donald P. Sands (USA)\nVyloučení: 1:4\n\nUSA: Farrell – Garrison, Anderson – Chase, Everett, Palmer – Bent, Cookman, Nelson.\n\nPolsko: Stogowski – Mauer, Al. Kowalski – Materski, Adam Kowalski, Marchewcyk – Sokolowski, Sabinski, Ludwiczak.\n\n6. února 1932 (10:00) – Lake Placid (Olympic Arena)\nBranky Kanady: 2:02 a 14:44 Walter Monson, 29:16 Normand Malloy, 32:37 Aliston Wise \nBranky Německa: 53:58 Erich Herker\nRozhodčí: Lou Marsh (CAN), Donald P. Sands (USA)\nVyloučení: 3:3\n\nKanada: Cockburn – Sutherland, Hinkel – Monson, Lindquist, Rivers – Simpson, Malloy, Wise.\n\nNěmecko: Leinweber – Heinrich, Römer – Ball, Jaenecke, Korff – Strobl, Slevogt, Herke.\n\n7. února 1932 (14:45) – Lake Placid (Olympic Arena)\nBranky Kanady: 10:45 a 12:04 Romeo Rivers, 23:15 Victor Lundquist, 23:38 a 32:48 Walter Monson, 33:54 a 34:52 Harold Simpson, 46:42 Normand Malloy, 51:59 Roy Hinkel\nBranky Polska: nikdo\nRozhodčí: Lou Marsh (CAN), Donald P. Sands (USA)\nVyloučení: 2:1\n\nKanada: Cockburn – Sutherland, Hinkel – Monson, Lindquist, Rivers – Wise, Malloy, Simpson.\n\nPolsko: Stogowski – Sokolowski, Al. Kowalski – Sabinski, Adam Kowalski, Marchewcyk – Ludwiczyk, Materski, Krygier.\n\n7. února 1932 (20:15) – Lake Placid (Olympic Arena)\nBranky USA: 0:37 Douglas Everett, 0:57 a 2:38 John Chase, 24:30 Francis Nelson, 34:58, 53:42 a 54:59 Winthrop Palmer\nBranky Německa: nikdo\nRozhodčí: Lou Marsh (CAN), Donald P. Sands (USA)\nVyloučení: 1:6\n\nUSA: Farrell, Frazier – Garrison, Anderson – Chase, Everett, Palmer – Bent, Nelson, Cookman.\n\nNěmecko: Leinweber – Heinrich, Römer – Ball, Schröttle, Jaenecke – Slevogt, Strobl, Korff.\n\n8. února 1932 (14:15) – Lake Placid (James C. Sheffield Speed Skating Oval)\nBranky USA: 6:42 Gordon Smith, 30:07 a 40:57 Winthrop Palmer, 43:53 John Chase, 49:01 Osborn Anderson\nBranky Polska: nikdo\nRozhodčí: Lou Marsh (CAN), Donald P. Sands (USA)\nVyloučení: 1:0\n\nUSA: Smith – Fitzgerald, Anderson – Farrell, Garrison, Livingston – Chase, Bent, Palmer.\n\nPolsko: Stogowski – Sokolowski, Materski – Sabinski, Marchewczyk, Krygier – Adam Kowalski, Ludwiczak, Al. Kowalski.\n\n8. února 1932 (20:15) – Lake Placid (Olympic Arena)\nBranky Kanady: 2:44 Victor Lundquist, 4:52 Walter Monson, 22:44 George Garbutt, 45:22 Romeo Rivers, 48:17 Albert Duncanson\nBranky Německa: nikdo\nRozhodčí: Lou Marsh (CAN), Donald P. Sands (USA)\nVyloučení: 2:0\n\nKanada: Cockburn – Hinkel, Sutherland – Monson, Lindquist, Rivers – Garbutt, Crowley, Duncanson.\n\nNěmecko: Leinweber – Heinrich, Römer – Ball, Schröttle, Jaenecke – Korff, Strobl, Herker.\n\n9. února 1932 (14:15) – Lake Placid (James C. Sheffield Speed Skating Oval)\nBranky Kanady: 1:52 Walter Monson, 6:03 Harold Simpson, 8:40 Romeo Rivers, 8:48 Walter Monson, 14:12 Normand Malloy, 31:11 Hugh Sutherland, 44:35 Harold Simpson, 47:51 Roy Hinkel, 49:35 Kenneth Moore, 53:00 Aliston Wise\nBranky Polska: nikdo\nRozhodčí: Lou Marsh (CAN), Donald P. Sands (USA)\nVyloučení: 0:2\n\nKanada: Wagner – Hinkel, Sutherland – Monson, Moore, Rivers – Simpson, Malloy, Wise.\n\nPolsko: Stogowski – SokolowskI, Al. Kowalski – Krygier, Marchewczyk, Sabinski, Materski, Adam Kowalski, Ludwiczak.\n\n10. února 1932 (14:15) – Lake Placid (Olympic Arena)\nBranky USA: 7:14 John Chase, 14:13 Winthrop Palmer, 27:27 Douglas Everett, 30:13 John Garrison, 41:33 a 42:22 John Bent, 46:35 Winthrop Palmer, 54:15 John Garrison\nBranky Německa: nikdo\nRozhodčí: Lou Marsh (CAN), Donald P. Sands (USA)\nVyloučení: 0:1\n\nUSA: Farrell – Garrison, Hallock – Chase, Everett, Palmer – Nelson, Cookman, Bent, Anderson.\n\nNěmecko: Leinweber – Heinrich, Römer – Ball, Schröttle, Jaenecke – Slevogt, Korff, Strobl.\n\n13. února 1932 (9:30) – Lake Placid (Olympic Arena)\nBranky Německa: 5:57 a 33:08 Rudolf Ball, 42:20 Georg Strobl, 52:15 Rudolf Ball \nBranky Polska: 31:40 Aleksander Kowalski\nRozhodčí: Lou Marsh (CAN), Donald P. Sands (USA)\nVyloučení: 3:3\n\nNěmecko: Leinweber – Heinrich, Römer – Ball, Schröttle, Jaenecke – Strobl, Korff, Slevogt.\n\nPolsko: Stogowski – Al. Kowalski, Sokolowski – Krygier, Sabinski, Adam Kowalski – Marchewczyk, Materski, Ludwiczak.\n\n13. února 1932 (14:15) – Lake Placid (Olympic Arena)\nBranky Kanady: 9:47 Harold Simpson, 14:10 Romeo Rivers \nBranky USA: 2:17 Douglas Everett, 33:38 Winthrop Palmer\nRozhodčí: Lou Marsh (CAN), Donald P. Sands (USA)\nVyloučení: 5:4\n\nKanada: Cockburn – Sutherland, Hinkel – Monson, Lindquist, Rivers – Simpson, Malloy, Wise.\n\nUSA: Farrell – Garrison, Anderson – Chase, Everett, Palmer – Cookman, Nelson, Bent.\n\n Kanada (Winnipeg Hockey Club)\nBrankáři: William Cockburn, Stanley Wagner.\nObránci: Hugh Sutherland, Roy Hinkel, Clifford Crowley.\nÚtočníci: Walter Monson, Victor Lundquist, Romeo Rivers, Harold Simpson, Normand Malloy, Aliston Wise, Albert Duncanson, George Garbutt, Kenneth Moore.\nTrenér: Jack Hughes.\n\n USA\nBrankáři: Franklin Farrell, Edward Frazier.\nObránci: John Garrison, Osborn Anderson, Joseph Fitzgerald, Gerald Hallock, Robert Livingston.\nÚtočníci: Winthrop Palmer, John Bent, John Chase, Douglas Everett, John Cookman, Francis Nelson, Gordon Smith.\nTrenér: Ralph Windsor.\n\n Německo\nBrankáři: Walter Leinweber.\nObránci: Alfred Heinrich, Erich Römer.\nÚtočníci: Rudolf Ball, Erich Herker, Martin Schröttle, Gustav Jaenecke, Werner Korff, Marquart Slevogt, Georg Strobl.\nTrenér: Erich Römer (hrající).\n\n4. Polsko\nBrankáři: Józef Stogowski, Tadeusz Sachs.\nObránci: Aleksander Kowalski, Albert Maurer, Kazimierz Sokolowski.\nÚtočníci: Adam Kowalski, Witalis Ludwiczak, Wlodzimierz Krygier, Czeslaw Marchewczyk, Kazimierz Materski, Roman Sabinski.\nTrenér: Tadeusz Sachs (hrající).\n\n\n"}
{"id": "103691", "url": "https://cs.wikipedia.org/wiki?curid=103691", "title": "Administrativní dělení Beninu", "text": "Administrativní dělení Beninu\n\nBenin se dělí na 12 departementů \"(fr. département)\" a na 77 obcí \"(fr. commune)\". \n\n"}
{"id": "103692", "url": "https://cs.wikipedia.org/wiki?curid=103692", "title": "Ponorné čerpadlo", "text": "Ponorné čerpadlo\n\nPonorné čerpadlo je čerpadlo, jehož konstrukční uspořádání dovoluje, aby bylo při čerpání umístěno pod hladinou čerpané tekutiny. Může proto čerpat tekutiny i z velkých hloubek, např. z hlubinných studní. Výrazem ponorné čerpadlo se dnes rozumí většinou soustrojí čerpadlo-elektromotor. Možnost ponoření tak limituje technická úroveň utěsnění elektromotoru.\n"}
{"id": "103694", "url": "https://cs.wikipedia.org/wiki?curid=103694", "title": "SNP", "text": "SNP\n\nZkratka SNP může mít následující význam:\n\n"}
{"id": "103699", "url": "https://cs.wikipedia.org/wiki?curid=103699", "title": "M60", "text": "M60\n\nM60 může být označení pro:\n\n"}
{"id": "103701", "url": "https://cs.wikipedia.org/wiki?curid=103701", "title": "Departementy Burkiny Faso", "text": "Departementy Burkiny Faso\n\nKaždá provincie v Burkina Faso se dělí na departementy. Celkem jich je 301. Departementy jsou obecně pojmenovány podle svých správních center.\n\n"}
{"id": "103713", "url": "https://cs.wikipedia.org/wiki?curid=103713", "title": "Charita Česká republika", "text": "Charita Česká republika\n\nCharita Česká republika (do roku 2006 Česká katolická charita) je nezisková humanitární organizace zřizovaná římskokatolickou církví (konkrétně Českou biskupskou konferencí) na území České republiky. Jde o největšího nestátního poskytovatele zdravotnických a sociálních služeb v ČR. Hlavní náplní její činnosti je zpoplatněná pomoc potřebným v ČR, mimo to ale také organizuje humanitární pomoc a dobročinné programy pro zahraničí (např. sbírky v případě živelních katastrof nebo adopce na dálku). Je členem \"Caritas Internationalis\" – celosvětového sdružení katolických charit.\nVnitřně se SČKCH člení na 10 subjektů s vlastní právní subjektivitou: 6 diecézních charit, 2 arcidiecézní charity, Řeckokatolická charita a ČKCH – Domovy duchovních a řeholnic. Diecézní charity se pak vnitřně člení na oblastní, městské nebo farní organizace s rozličnými variantami samostatnosti a organizovanosti.\n\n\nOrganizační základy charity začaly vznikat na Moravě zhruba v roce 1919, na čemž měli významný podíl kaplan na Svatém Kopečku Ludvík Antonín Bláha, olomoucký arcibiskup Antonín Cyril Stojan a Jan Stavěl. Jednotlivé organizace a spolky pracující na úrovni diecézí vznikly na Moravě v roce 1922.\n\nV roce 1948 komunisté v krátké době cíleně vytlačili katolickou charitu z jejího sociálního a zdravotnického působení. Diecézní a arcidiecézní charity byly na základě nových zákonů nahrazeny jedinou dobrovolnou organizací Česká katolická charita, která byla podřízena státnímu dozoru a přišla o téměř všechna zdravotní a sociální zařízení. Její činnost byla omezena na omezenou produkci náboženského tisku a náboženské literatury (leckdy i nevalné úrovně), prodej devocionálí a péči o přestárlé řeholníky, řeholnice a kněze. Vedení dosazované státem mělo mezi věřícími špatnou pověst a mělo úzké vztahy k tzv. pokrokovým kněžím a Státnímu úřadu pro věci církevní.\n\nV roce 1990 došlo k radikálním změnám ve vedení charity a v roce 1991 začaly být znovu zřizovány diecézní charity. Od 1. prosince 1993 je katolická charita účelové zařízení katolické církve sdružující diecézní a arcidiecézní charity v České republice a spravující charitní domy pro řeholníky a kněze.\n\nCharita Česká republika vyvíjí humanitární činnost v zahraniční od roku 1995. Od roku 2000 se Oddělení humanitární pomoci a rozvojové spolupráce začíná soustřeďovat také na rozvojovou činnost.\nCharita Česká republika působí v řadě zemí, například Haiti, Indonésie, Mongolsko, Moldavsko, Gruzie, Čečensko či v zemích Afrického rohu. Bezprostřední humanitární pomoc probíhá většinou ve spolupráci s místní pobočkou Caritas Internationalis.\n\n\n"}
{"id": "103720", "url": "https://cs.wikipedia.org/wiki?curid=103720", "title": "Caritas Internationalis", "text": "Caritas Internationalis\n\nCaritas Internationalis (často zkracováno na Caritas) je konfederace katolických humanitárních organizací, převážně národních charit. Celkem sdružuje 162 členských organizací. Jejím cílem je vybudovat lepší svět, zejména pro chudé a utlačované. \n\nOrganizace Caritas vznikla v roce 1924 během Eucharistického světového kongresu v Amsterdamu. Před druhou světovou válkou pracovala jako konference pod názvem Caritas Catholica. \n\nOrganizace v dnešní podobě vznikala v letech 1950–51. V roce 1957 změnila název do současné podoby z důvodu rozšiřování do mnoha zemí světa. Generální sekretariát sídlí ve Vatikánu.\n\nCarital Internationalis je jednou z největších humanitárních organizací na světě, sociální a zdravotnické služby poskytuje ve více než 200 zemích světa. V některých zaostalých státech tvoří jí provozovaná sociální a zdravotnická zařízení většinu všech podobných zařízení a prakticky jedinou funkční síť těchto služeb. Členem Caritas Internationalis je i Charita Česká republika.\n\n"}
{"id": "103863", "url": "https://cs.wikipedia.org/wiki?curid=103863", "title": "Písky (přírodní památka)", "text": "Písky (přírodní památka)\n\nPísky je přírodní památka v okrese Brno-venkov, tvořená ostrůvkem ropou nasycených pískových odvalů, vzniklých jako pozůstatek těžby ropy. Památka je ve správě AOPK Brno.\n\nDůvodem ochrany jsou opuštěné výsypky ropou nasycených písků, lokalita psamofilní květeny a fauny.\n\nLokalita Písky se nachází v polích Cezavské nivy, jihovýchodně od obce Telnice. Leží na pozemku číslo 4182 katastrálního území obce Žatčany.\n\nV lokalitě probíhala v 50. a 60. letech 20. století těžba ropy. Následkem vrtných prací a samotné těžby vznikaly v místě výsypky vytěžených, ropou nasycených písků. Po ukončení těžby došlo v dalších desetiletích ke spontánnímu zarůstání území náletovými dřevinami. Ke konci 20. století již území z velké části pokrýval souvislý porost, především na jeho okrajích.\n\nV posledních letech byly prováděny zásahy s cílem rozvolnění náletových porostů a odstraňování rychle se šířícího bezu černého.\n\nÚzemí Písky je druhově poměrně nepočetné. Stromové patro tvoří pionýrské náletové dřeviny, především bříza bělokorá (\"Betula pendula\"), topol bílý (\"Populus alba\") a topol osika (\"Populus tremula\"). Keřové patro zastupuje bez černý (\"Sambucus nigra\") a růže šípková (\"Rosa canina\"). Travobylinné porosty jsou druhově chudé; lze zde však nalézt například bělolist rolní (\"Logfia arvensis\"), sveřep rolní (\"Bromus arvensis\"), strdivku sedmihradskou (\"Melica transsilvanica\") nebo řebříček obecný (\"Achillea milefolium\").\n"}
{"id": "103895", "url": "https://cs.wikipedia.org/wiki?curid=103895", "title": "Pískovna na cvičišti", "text": "Pískovna na cvičišti\n\nPískovna na cvičišti je přírodní památka ev. č. 1955, která se nachází v okrese Jindřichův Hradec na jihovýchodním okraji města Jindřichův Hradec v prostoru aktivního vojenského cvičiště a uzavřené pískovny, která obnažila podloží až na úroveň podzemní vody. Území spravuje AOPK České Budějovice. Na západní hranici oblasti se nachází zahrádkářská kolonie, která znečišťuje oblast odpady.\n\nDůvodem ochrany je ochrana vzácných mokřadních živočichů a rostlin, které se zde během usadily na území vytvořeném člověkem. Jejich výskyt je spojen se zákazem vstupu do vojenského prostoru po mnoho let a jeho nevyužívání k zemědělské činnosti. Jedná se o podmáčené louky s množstvím kaluží. Tyto louže jsou periodicky obnovované při vojenských cvičeních projíždějící těžkou vojenskou technikou rozrušující vegetaci na iniciální stádia vegetace. Uprostřed lokality jsou dvě malé tůně a jedna velká tůň vzniklé na místě bývalé pískovny, kde byla těžba ukončena v první polovině 90. let 20. století. Dvě menší tůně občas vysychají, větší tůň má vodu trvale.\n\nV oblasti byl v listopadu 2007 prováděn podrobný botanický a zoologický výzkum, který odhalil výskyt mnoha vzácných druhů jako například ptačí kolonie břehule říční, ostříže lesního, z obojživelníků ropucha krátkonohá, kuňka obecná, rosnička zelená a čolek velký. Z hmyzu se zde vyskytuje mnoho druhů střevlíka, vážek (např. velmi ohrožená vážka jarní), sarančata atd. Z korýšů pak například kriticky ohrožená žabronožka letní. Ze vzácné flóry se zde vyskytuje například blatěnka vodní, která roste na obnažených březích mělkých nádrží.\n\nOblast se nachází na horninovém podloží, které je tvořené převážně biotitickými, silimanito-biotitickými a cordierito-biotitickými pararulami moldanubického stáří, které bylo následně překryto štěrkovými písky fluviálního původu. Těžba písku byla ukončena přibližně v hloubce hladiny podzemní vody, což mělo za následek vznik mělkých tůní s periodickým kolísáním hladiny.\n\nV roce 2006 až 2007 došlo k umělým zásahům do oblasti, které měly za následek obnažení stěn pískovny, aby mohly lépe sloužit jako hnízdiště některých vzácných druhů ptáků a současně byly prohloubeny dvě hlavní tůně. Proběhlo i kácení náletových dřevin, které mělo pozitivní vliv na teplomilná společenstva, jelikož došlo k proslunění tůní. S prořezáváním se počítá i do budoucna.\n\nMístní úřad životního prostředí se snaží prosadit rozšíření ochranného pásma okolo oblasti až na velikost 10 ha, což by zajistilo větší šanci na přežití chráněných druhů a omezení výstavby v okolí. Navrhuje se i vybudování naučné stezky oblastí a přírodního sportoviště, což by dle plánu mělo zlepšit chování návštěvníků v chráněné oblasti.\n\n"}
{"id": "103964", "url": "https://cs.wikipedia.org/wiki?curid=103964", "title": "Myslbek", "text": "Myslbek\n\nMyslbek (Myslbeková) se může vztahovat k následujícím článkům:\n\n\n"}
{"id": "103969", "url": "https://cs.wikipedia.org/wiki?curid=103969", "title": "Písečný přesyp u Osečka", "text": "Písečný přesyp u Osečka\n\nPísečný přesyp u Osečka je přírodní památka ev. č. 1172, která se nachází severozápadně od obce Oseček v okrese Nymburk. Vyhlášena byla 23. června 1989 a správou je pověřena AOPK Praha. Důvodem ochrany je písečná duna a lokalita vzácných hub.\n\nPísečný přesyp vznikl během pozdního glaciálu (13 000 – 11 000 př. n. l.) vyvátím materiálu z labských teras. Písky jsou jemně až středně zrnité. S rozmachem zemědělství v 18.–19. století bylo migrující těleso postupně uměle osázeno s cílem stabilizovat jeho polohu. Část současného rozsahu chráněného území pokrývají borovice lesní (\"Pinus sylvestris\") a bříza bělokorá (\"Betula pendula\") na části rostou pouze mechorosty a lišejníky. Typickým zástupcem bylinného společenství je paličkovec šedavý (\"Corynephorus canescens\"), kostřava ovčí (\"Festuca ovina\") a kolenec Morisonův (\"Spergula morisonii\").\n\nNa přesypu samotném a v jeho blízkém okolí bylo zjištěno přes 80 druhů mnohdy vzácných hub, např. hřib příživný (\"Pseudoboletus parasiticus\"), hřib siný (\"Gyroporus cyanescens\") či holubinka ametystová (\"Russula amethystina\"). V oblasti žijí pískomilné druhy hmyzu, mimo běžnějších druhů je to chroust maďalový (\"Melolontha hippocastani\"), mravkolev \"Grocus bore\" nebo svižník lesní (\"Cicindela sylvatica\").\n\n"}
{"id": "104018", "url": "https://cs.wikipedia.org/wiki?curid=104018", "title": "Písčina u Tišic", "text": "Písčina u Tišic\n\nPísčina u Tišic je přírodní památka ev. č. 1026, která se nachází na západním okraji obce Tišice v okrese Mělník. Správa AOPK Praha. Důvodem ochrany je lokalita kriticky ohrožených druhů. Z živočichů jde o hrabulku \"Byrsinus flavicornis\" (druh ploštice), z rostlin o sinokvět chrpovitý (\"Jurinea cyanoides\").\n"}
{"id": "104089", "url": "https://cs.wikipedia.org/wiki?curid=104089", "title": "Pilský rybníček", "text": "Pilský rybníček\n\nPilský rybníček je malý rybník, který se nachází v okrese Brno-venkov mezi obcemi Synalov a Strhaře. Je chráněn jako přírodní památka.\n\nNa západním břehu je les, zatímco na východním břehu je jen řada stromů a za ní silnice z Lomnice do Bedřichova.\n\nRybníčkem protéká náhon od potoku Besénku, jenž je přítokem Svratky.\n\nPřírodní památka Pilský rybníček ev. č. 1462 zahrnuje plochu rybníčku a jeho bezprostřední okolí severně a jižně od vodní nádrže. Celková rozloha přírodní památky činí 0,3004 ha. Oblast spravuje Agentura ochrany přírody a krajiny ČR.\n\nDůvodem ochrany je ojedinělá lokalita rozmnožování vzácných a chráněných druhů obojživelníků.\n"}
{"id": "104127", "url": "https://cs.wikipedia.org/wiki?curid=104127", "title": "Pikritové mandlovce u Kojetína", "text": "Pikritové mandlovce u Kojetína\n\nPikritové mandlovce u Kojetína je přírodní památka ev. č. 1881, která se nachází v okrese Nový Jičín jižně od vesnice Kojetín na obou stranách silnice mezi Kojetínem a vesnicí Straník. Správa AOPK Ostrava. Nově byla památka vyhlášena Nařízením Moravskoslezského kraje č. 2/2019 ze dne 29. ledna 2019.<ref name=\"http://ftp.aspi.cz/opispdf/kraje/2019/km01-19.pdf\"></ref>\n\nDůvodem ochrany je stratotyp jedné z forem podmořské sopečné činnosti z období spodní křídy a opuštěný lom s odkryvem pikritových mandlovců.\n"}
{"id": "104241", "url": "https://cs.wikipedia.org/wiki?curid=104241", "title": "Jan Očko z Vlašimi", "text": "Jan Očko z Vlašimi\n\nJan Očko z Vlašimi (datum narození neznámé – 14. ledna 1380) byl český římskokatolický duchovní představitel, olomoucký biskup, druhý pražský arcibiskup a první český kardinál; rádce a důvěrník Karla IV., donátor umění.\n\nPocházel z rodu Jankovských z Vlašimi. Počátkem 40. let 14. století se sblížil s markrabětem moravským a pozdějším králem Karlem IV., stal se jeho notářem, kaplanem a důvěrníkem. Roku 1342 byl přijat za kanovníka pražské kapituly, dále získal úřady kanovníka kapituly sv. Petra v Mělníku, kanovníka kapituly sv. Jana ve Vratislavi, úřady probošta kapituly Všech svatých na Pražském hradě a biskupské kapituly v Olomouci. Roku 1344 získal papežský dispens promíjející mu nemanželský původ (jeho matka nebyla za otce provdána).\n\nRoku 1351 byl zvolen olomouckým biskupem. Roku 1355 se s císařem Karlem IV. účastnil jeho druhé korunovační cesty do Itálie. Dne 12. července 1364 byl jmenován pražským arcibiskupem po zemřelém Arnoštovi z Pardubic. O čtrnáct let později, 18. září 1378, jej papež Urban VI. jmenoval jako prvního Čecha v historii kardinálem. Následně, dne 30. listopadu 1378 (den po smrti císaře), se zřekl arcibiskupského úřadu, který po něm převzal jeho synovec Jan z Jenštejna.\n\nZemřel 14. ledna 1380. Jeho ostatky jsou uloženy ve Vlašimské kapli katedrály svatého Víta pod figurálním náhrobkem z bílého mramoru, vytesaném v dílně Petra Parléře. Tuto kapli dal vymalovat freskami, jejichž zbytky se dochovaly.\n\n\n\n"}
{"id": "104242", "url": "https://cs.wikipedia.org/wiki?curid=104242", "title": "Milutin Milanković", "text": "Milutin Milanković\n\nMilutin Milanković (srbsky \"Милутин Миланковић\") (28. května 1879, Dalj, Rakousko-Uhersko – 12. prosince 1958, Bělehrad, Jugoslávie) byl jugoslávský geofyzik srbské národnosti, známý svou teorií vlivu astronomických jevů (oběhu planet) na ozáření Země, vývoj klimatu a ledových dob (Milankovičovy cykly) a také návrhem novojuliánského kalendáře (tj. úpravy gregoriánského kalendáře).\n\nPocházel z městečka Dalj u Osijeku, tehdy v Zalitavsku, dnes v Chorvatsku. Absolvoval techniku ve Vídni (Technische Hochschule in Wien) jako stavební inženýr (1902) a získal doktorát technických věd (1904). Později pracoval ve Vídni ve firmě Adolf Baron Pittel Betonbau, kde budoval přehrady, mosty, viadukty, akvadukty z vyztuženého betonu po celém Rakousko-Uhersku. Na podzim 1909 mu bylo nabídnuto vedení katedry aplikované matematiky na univerzitě v Bělehradě a on se rozhodl soustředit se postupně na základní výzkum. Už od roku 1912 se jeho zájem soustředil na klima Země.\n\nPřesidloval do Bělehradu v nepokojných dobách, kdy probíhaly balkánské války (1912–13) a schylovalo se k první světové válce (1914–1918). Ta vypukla krátce poté, co se oženil, a pro něj to znamenalo, že byl rakousko-uherskou armádou internován v Nezideru a poté v Budapešti, kde mu však bylo dovoleno pracovat v knihovně Maďarské Akademie věd. Toho využil k tomu, že pracoval na problematice pozemského klimatu a po válce (1920) mohl vydat na toto téma monografii s názvem \"Théorie mathématique des phénomènes thermiques produits par la radiation solaire\" (\"Matematická teorie tepelných jevů vyvolaných slunečním zářením\").\n\nV roce 1923 předložil synodě pravoslavných církví, která se konala v květnu v Konstantinopoli (Cařihradě, Istanbulu) svůj návrh \"Novojuliánského kalendářního cyklu\" přestupných roků, který je dokonalejší nejen, než původní juliánský kalendář, ale také přesnější, než dnes nejužívanější cyklus gregoriánského kalendáře.\n\nV roce 1927 byl Milanković pozván ke spolupráci na klimatologické příručce (\"Handbuch der Klimatologie\") a na geofyzikální příručce (\"Handbuch der Geophysik\"). Klimatologická příručka, ke které napsal úvod s názvem \"Mathematische Klimalehre und astronomische Theorie der Klimaschwankungen\" (\"Matematické učení o podnebí a astronomická teorie změn klimatu\"), vyšla německy v roce 1930 a v roce 1939 byla přeložena do ruštiny. Pro příručku napsal Milankovič čtyři sekce vyjadřující jeho teorii sekulárního pohybu zemských pólů a jeho teorii glaciálních period (\"Milankovičových cyklů\").\n\nV roce 1941 se podařilo dokončit tisk jeho velké práce \"Kanon der Erdbestrahlung und seine Anwendung auf das Eiszeitenproblem\" (\"Princip oslunění Země a jeho aplikace na problém ledových dob\") s 626 stránkami, kterou vydala Královská srbská akademie. Kniha byla vydána i anglicky pod titulem \"Canon of Insolation of the Ice-Age Problem\" v roce 1969. V 50. letech byla proti Milankovičově teorii vznesena řada námitek, ale konec 60. let a 70. léta přinesla poznatky z výzkumu hlubokomořských sedimentů, které tuto teorii potvrzují.\n"}
{"id": "104243", "url": "https://cs.wikipedia.org/wiki?curid=104243", "title": "Rhadamanthys", "text": "Rhadamanthys\n\nRhadamanthys (latinsky \"Rhadamanthus\") byl syn nejvyššího boha Dia a jeho milenky Európy.\nJeho bratry byli krétský král Mínós a Sarpédon, který kraloval v Lykii. Rhadamanthys se oženil s Alkménou, matkou Héraklovou, poté, co zemřel její manžel, tírynthský král Amfitryón.\n\nO jeho životě se mnoho neví, snad jen to, že nikde nevládl. Snad byl učitelem Héraklovým, byl prý spravedlivý a moudrý. Jemu se připisuje výrok, že „na ránu je správné odpovědět ranou“.\n\nPo smrti se Rhadamanthys spolu s bratrem Mínóem a statečným a rovněž spravedlivým\nAiakem stal soudcem v podsvětí. Tvořili podsvětní soudní tribunál, před nějž předstupoval každý ze zesnulých. Tribunál určoval místa v Elysiu spravedlivým, nespravedlivé předávali k potrestání bohyním pomsty Erínyiím a ty zbylou většinu těch, kteří nebyli ani dobří ani zlí, ponechávaly v podsvětí jako stíny bez těla. Nejtěžší provinilci končili v Tartaru.\n\nS Rhadamanthyovým jménem je spojena zajímavost, že zavedl přísahu.\n\n"}
{"id": "104252", "url": "https://cs.wikipedia.org/wiki?curid=104252", "title": "Polská armáda", "text": "Polská armáda\n\nOzbrojené síly Polské republiky (: , zkratka SZ RP) je jméno ozbrojeného sboru Polska. Tento název se užívá od 1990. Neoficiální název je \"Wojsko Polskie\". Od roku 1999 je polská armáda součástí spojeneckých sil NATO a v současnosti prochází rozsáhlým modernizačním programem.\n\nPolská armáda se dělí na:\n\nPo obnovení nezávislosti v roce 1918 bylo započato s budováním nové armády. Vojáci a důstojníci byli vyškoleni v armádách několika zemí (Německo, Rusko, Rakousko-Uhersko; ve Francii byla tzv. Modrá armáda, které velel generál Józef Haller de Hallenburg). Mnoho polských pluků navazovalo na tradice pluků vytvořených za I Republiky v XVIII století, v době napoleonských válek (Polské legie, Varšavské knížectví) a v době kongresového Polska. Na formování polské armády měl velký vliv Józef Piłsudski, který byl náčelníkem štábu. Po získání nezávislosti byly důležitým tématem hranice nového státu, proto měla polská armáda významné postavení. V letech 1918–1921 proběhly boje s Německem (Velkopolské povstání), Československem (Těšínsko), Ukrajinci (Polsko-ukrajinská válka se ZUNR, boje s ULR), Litvou (v 1919 roce došlo k bojům v okolí Sejn a v roce 1920 vzájemné spory vyústily v obsazení Vilna, které provedl generál Lucjan Żeligowski) a Sovětským Svazem (Polsko-sovětská válka). Po Rusko-polské válce byl Sovětský svaz i nadále považován za hlavního nepřítele Polska. Polsko proto uzavřelo obrannou alianci s Rumunskem a Lotyšskem proti SSSR. Obrannou smlouvu mělo Polsko také s Francií a těsně před válkou uzavřelo alianci s Velkou Británií. Smlouvy o neútočení uzavřené v 30 letech s Německem a SSSR, ale nesplnily svou funkci a obě země smlouvy porušily.\n\nV roce 1939 bylo Polsko přepadeno Německem – tím začala druhá světová válka. Poláci měli menší letectvo a méně tanků než Němci a jejich vojenská doktrína byla zaměřena na ofenzivní pojetí války a nasměrována hlavně na východ proti SSSR. K dalším problémům patřila nedokončená mobilizace (na žádost západních spojenců byla pozastavena několik dnů před německým útokem) nebo nedostatečná protivzdušná obrana proti příliš početné (Luftwaffe). Vrchním velitelem armády byl maršál Edward Rydz-Śmigły. 17. září 1939 na Polsko zaútočil SSSR s odůvodněním, že polský stát přestal existovat i když sovětská účast v napadení Polska byla s Německem předem domluvená (tajný dodatek k sovětsko-německému paktu Ribbentrop-Molotov ze srpna 1939). Dne 28. září se vzdala Varšava a poslední velké jednotky kapitulovaly 5. října 1939. Polsko, jako stát, před Německem ani Sovětským Svazem nekapitulovalo. Polská vláda opustila zemi a u svých spojenců začala organizovat nové vojenské jednotky složené z vojáků, kterým se podařilo z Polska evakuovat (část vojáků se dostala přes Rumunsko a Maďarsko do Francie).\nV exilu měl významné postavení generál Władysław Sikorski, který byl ministrem obrany a zároveň vrchním velitelem polské armády. V okupovaném Polsku fungovala partyzánská Zemská armáda (Armia Krajowa), která podléhala polské exilové vládě v Londýně. Po přepadení Norska nacistickým Německem v dubnu 1940, přišli na pomoc Norům, vedle Britů a Francouzů také polští vojáci. Polští vojáci aktivně zasáhli do bojů ve Francii (kolem 90 tis. vojáků). Po pádu Francie se části polských vojáků podařilo přesunout do Velké Británie (později tito vojáci bojovali v bitvě o Normandii a zasáhli do bojů v Belgii, Holandsku a v západním Německu) a jednotky tvořené ve francouzské Sýrii se evakuovaly do britské Palestiny (později se účastnily bojů v Tobruku).\nVýraznou změnou pro Polsko bylo přepadení Sovětského svazu nacistickým Německem dne 22. června 1941. Stalin propustil polské občany držené na Sibiři (200 tis. - 400 tis.) a povolil generálovi Andersovi zorganizování polských jednotek v SSSR. V roce 1942 tyto jednotky z důvodů různých neshod opustily Sovětský Svaz a přesunuly se do Persie a dále pod britské velení na Blízký Východ (později Andersova armáda bojovala v Itálii). V Sovětském svazu bylo mnoho polských důstojníků internovaných po okupaci východních polských území a během tvoření Andersovy armády se je nedalo nikde najít protože v roce 1940 došlo k masakru v Katyni, při kterém členové NKVD povraždili asi 15 tisíc polských důstojníků. Když v roce 1943 zveřejnila německá armáda nálezy, sovětský režim je popřel. Polská exilová vláda požadovala vyšetřování, které vedlo k roztržce mezi Exilovou vládou v Londýně a Moskvou. Z Poláků, kteří nestihli opustit SSSR s Andersem, Stalin vytvořil novou polskou armádu, která se stala základem pro příští polskou lidovou armádu a účastnila se bojů s Německem v letech 1943–1945 (Lenino, Studzianky, Varšava, Pomořský val, Kolobřeh, Gdaňsk, Budyšín, Berlín).\n\nV roce 1944 Stalin na území Polska, ze kterého vytlačil Němce vytvořil Polskou Lidovou Republiku. Armáda komunistického Polska byla až do roku 1956 zcela pod kontrolou SSSR. Sovětští důstojníci byli na mnoha klíčových místech polské armády a v samotném Polsku byly po celou dobu komunistické nadvlády rozmístěny sovětské jednotky a sovětské základny, které byly z Polska odstraněny až po roce 1989. V roce 1968 se polská lidová armáda zúčastnila sovětské intervence v Československu (spolu s ostatními komunistickými zeměmi). V sedmdesátých letech Polsko začalo posílat vojáky na mírové mise organizované OSN.\n\nV roce 1989 byla zrušena Polská Lidová Republika a byla vyhlášena Polská Republika. Také polská lidová armáda byla přejmenována na polskou armádu (Siły Zbrojne Rzeczypospolitej Polskiej). V roce 1999 Polsko bylo přijato do NATO v jejímž rámci se zúčastnilo několika vojenských operací (Irák, Afghánistán).\n\n\n\n"}
{"id": "104257", "url": "https://cs.wikipedia.org/wiki?curid=104257", "title": "Přísečno (Soběnov)", "text": "Přísečno (Soběnov)\n\nPřísečno je místní část obce Soběnov. Leží v nadmořské výšce 546 metrů okolo místní komunikace, staré formanské cesty z Kaplice do Trhových Svinů. Název se odvozuje od slova priesečka, což znamenalo průsek lesem. Název osady je v historických dokumentech uváděn postupně jako Priesecze, Prziseczna a Přísečno. Německý název je Pfaffendorf.\n\nRoku 1354 patřila obec do majetku pánů z Michalovic (z Velešína). V roce 1387 přešla do majetku pánů z Rožmberka, kteří ji věnovali farnímu kostelu v Soběnově. Odtud pochází i německý název. Roku 1823 bylo v Přísečně 8 stavení. Roku 1855 uvádí Soběnovská farnost pro Přísečno 39 duší. V letech 1859 a 1862 je pak shodně uváděno 51 obyvatel. Do 20. století vstoupilo Přísečečno v roce 1901 s 36 obyvateli a 8 domy. Roku 1921 se uvádí 6 čísel popisných a 32 obyvatel. V roce 1982 zde bylo 7 obyvatel.\n\nHned za Přísečnem, v místě současného rybníčka bývala odbočka na cestu do Soběnova. Cesta stoupala přibližně podél potoka, ale zanikla v roce 1955 při rozorávání mezí. Dnes po ní lze nalézt stopu pouze v podobě více než dvoumetrového kamenného kříže z roku 1937, který stával na tomto rozcestí. Na téměř stejném místě bývala i odbočka na, také již neexistující, přímou cestu do Smrhova. Před čp. 3 je zvonička s kapličkou Nejsvětější Trojice z roku 1906. Roku 1942 byl zvon ze zvoničky zabaven pro válečné účely a od té doby je Přísečno bez zvonu.\n\n"}
{"id": "104259", "url": "https://cs.wikipedia.org/wiki?curid=104259", "title": "Zelený paprsek", "text": "Zelený paprsek\n\nZelený paprsek \"(1882, Le rayon vert)\" je méně známý román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\n\"Upozornění:\" Stejnojmenný francouzský film z roku 1986 režiséra Erica Rohmera není filmovou adaptací tohoto románu.\n\nV jednom svazku s tímto románem vyšla současně Vernova krátká satirická povídka \"Deset hodin na lovu (Dix Heures en chasse)\" z roku 1881.\n\nDílo \"Zelený paprsek\", pojmenované po optickém přírodním jevu (viz dále), se dá považovat za jediný Vernův milostný román. Jeho zápletka spočívá v tom, že mladá skotská dívka Helena Champbellová se odmítá provdat za muže, kterého jí vybrali její strýcové, a to do té doby, než s ním společně uvidí zelený paprsek, který je podle pověstí znamením věrné lásky. Po četných neúspěšných pokusech je jev konečně viditelný, ale mladí hrdinové nacházejí lásku navzájem ve svých očích a nevěnují pozornost obzoru.\n\nZelené paprsky (zelené záření) jsou vzácným optickým přírodním jevem vyskytujícím se především těsně před západem slunce. Jev je obvykle pozorovatelný tam, kde je z nízké polohy volný pohled na obzor, tedy zejména na moři. Než slunce zmizí, je na krátký čas díky změnám v optickém spektru, které je zaviněno silným teplotním rozdílem mezi mořem a vzduchem, zcela zelené, neboť červená a oranžová vlnová délka spektra zmizí jako první. Idea vyjádřená v románu, že lze předpovídat, kde a kdy je možno zelené záření uvidět, nemá ale žádné vědecké opodstatnění. Vernův popis zeleného záření (\"„záře nevšedně nádherná a se žádnou zelení, vyskytující se na zemi, srovnatelá“\") je však zcela správný a je zřejmě založen na osobním zážitku.\nKnihu \"Zelený paprsek\" ilustroval Léon Benett.\n\n"}
{"id": "104261", "url": "https://cs.wikipedia.org/wiki?curid=104261", "title": "Souhláska", "text": "Souhláska\n\nSouhlásky (konsonanty) jsou takové hlásky, jejichž charakteristickým rysem (na rozdíl od samohlásek) je šum, který vzniká specifickým postavením či pohybem mluvidel.\nJazyky se různí také počtem souhlásek: zaniklý kavkazský ubychijský jazyk jich měl 84 a novogvinejský rotokas pouhých 6 (jeho abeceda má celkem 12 písmen).\n\nSouhlásky jsou poměrně heterogenní skupinou zvuků, existuje mnoho způsobů jejich tvoření. Společná vlastnost, která odlišuje souhlásky od samohlásek, je jejich relativní zavřenost. To znamená, že při jejich artikulaci jsou ústa otevřena méně než u samohlásek, čímž vznikají překážky a turbulence při proudění vzduchu – příčina vzniku šumu.(a, e, i, o, u)\n\nPulmonické hlásky vznikají prouděním vzduchu, který je uváděn do pohybu pomocí plic. Skupiny pulmonických souhlásek jsou následující:\n\nKonstriktivy – úžinové souhlásky – se tvoří těsným přiblížením dvou artikulátorů, čímž vzniká úžina (konstrikce) a silný šum. Při artikulaci konstriktiv je nutné přesné postavení artikulátorů, i malá odchylka je dobře slyšitelná. Proto se v této skupině rozlišuje největší počet souhlásek. Podle sluchového (akustického) dojmu se též nazývají třené souhlásky (frikativy).\n\nOkluzivy – závěrové souhlásky – vznikají přechodným vytvořením překážky (okluze), která brání proudění vzduchu. Uvolněním závěru dojde k prudkému uvolnění přetlaku vzduchu a vzniká typický šum (exploze). Podle sluchového dojmu se též nazývají ražené souhlásky (explozivy, často jen plozivy).\n\nSemiokluzivy – polozávěrové souhlásky – vznikají prvotní krátkou okluzí, která je vzápětí uvolněna a plynule následována konstrikcí. V podstatě jde o rychlý sled okluzivy a konstriktivy, které jsou artikulovány současně. Ve výslovnosti lze zřetelně rozlišit současnou artikulaci u semiokluzivy (např. české /c/ [ts]) od dvou samostatně vyslovených souhlásek (např. [t] a [s]). Podle sluchového dojmu se též nazývají poloražené souhlásky (afrikáty).\n\nNazály, nosovky, vznikají vytvořením okluze (závěru) v dutině ústní a uvolněním cesty vzduchu nosní dutinou poklesem měkkého patra. Vyznačují se šumem i tónem (sonoritou), který je formován rezonancí v ústní dutině (závislé na postavení artikulátorů a místě vytvoření okluze). Obvykle se jedná o souhlásky znělé. Na konci artikulace dochází k uvolnění okluze v ústní dutině, proto se též někdy přiřazují mezi okluzivy.\n\nAproximanty vznikají přiblížením (aproximací) artikulátorů, které není tak těsné jako u konstriktiv, ale těsnější než u samohlásek. Nemají výrazný šum ani tón. Aproximanty jsou nejvíce otevřené souhlásky, a tvoří tedy jakýsi plynulý přechod k samohláskám.\n\nVibranty, kmitavé souhlásky, vznikají aerodynamicky podmíněným, opakovaným dotykem artikulátorů (kmitáním).\n\nVerberanty, někdy též švihy (tento termín není příliš vžitý), se vyznačují rychlým dotykem dvou artikulátorů, který je na rozdíl od vibrant pouze jednorázový. V češtině se obvykle nedůrazné \"r\" artikuluje spíš jako verberant než jako vibrant.\n\nVětšina souhlásek vzniká prouděním vzduchu podél středové linie jazyka. V případě konstriktiv a aproximant však může vzduch proudit také okolo boků jazyka, přičemž špička jazyka se může dotýkat v horní části ústní dutiny. Takové souhlásky se nazývají bokové (laterální).\n\nNepulmonické souhlásky jsou tvořeny proudem vzduchu, který je dáván do pohybu jiným způsobem než plícemi. Tato skupina souhlásek, které se v češtině nevyskytují, zahrnuje mlaskavky, ejektivy a implozivy.\n\nNásledující rozdělení souhlásek používá názvosloví, které není zcela systematické, protože částečně pojmenovává oba artikulátory, částečně jen jeden z artikulátorů zapojených do tvoření hlásek. Nicméně toto rozdělení je vžité a všeobecně užívané.\n\nKromě výše uvedených míst artikulace se do procesu tvoření souhlásek mohou zapojovat další orgány, které znění souhlásky modifikují. Sekundární artikulace se v přepisu výslovnosti označuje pomocí horních indexů a diakritiky, přidávaných k základnímu symbolu.\n\nVe spisovné české výslovnosti se takovéto modifikace nevyskytují.\n\nHlasností se rozumí účast aktivní hlasivek (fonace) na tvorbě hlásek, která se akusticky projevuje znělostí. Souhlásky se obvykle dělí na hlasné (znělé) a nehlasné (neznělé), často tvoří páry lišící se pouze hlasností. V některých jazycích kromě normální (modální) fonace odlišuje také fonace dyšná a třepená.\n\nVětšina souhlásek (v češtině všechny) patří mezi tzv. pulmonické egresivní. To znamená, že iniciační mechanismus, dodávající energii pro jejich tvoření, spočívá ve vytlačování vzduchu z plic.\n\nSouhlásky můžeme dělit na egresivní a ingresivní. Při jejich tvoření egresivních hlásek vzniká v dutinách mluvidel přetlak, vytlačující vzduch ven. Naopak u ingresivních hlásek vzniká podtlak, který nasává vzduch dovnitř.\n\nPodle orgánu, který vytváří přetlak nebo podtlak, dělíme souhlásky na pulmonické (plíce a bránice), glotalické (hlasivky) a velarické (měkké patro).\nZ akustického hlediska jsou souhlásky dosti heterogenní skupinou zvuků. Společnou vlastností je přítomnost šumu, tj. nepravidelných kmitů. Tato vlastnost se nazývá konsonantnost. To je hlavní rozdíl od samohlásek.\n\nJako obstruenty se označují nevokální souhlásky s vysokou mírou šumu (podle překážky (obstrukce), která se staví do proudu vzduchu). V češtině i mnoha jiných jazycích vytvářejí korelační páry, jejichž členy se od sebe liší znělostí. Do této skupiny se řadí explozivy (okluzivy), afrikáty (semiokluzivy) a frikativy (konstriktivy). Znělé pravé souhlásky se vyznačují přítomností tónu, který je však jiné kvality než u samohlásek a sonor. V české terminologii se označují jako pravé souhlásky.\n\nPodskupinou frikativ jsou sibilanty (sykavky), které se vyznačují vyšší amplitudou a frekvencí, a jsou tedy hlasitější než non-sibilanty. Jedná se o frikativy ze skupiny alveolárních a postalveolárních. Obdobně to platí i o asibilantách (polosykavkách), což jsou afrikáty tvořené na témže místě.\n\nJako sonory (sonoranty) se označují souhlásky, které jsou vždy znělé (netvoří znělostní páry) a vyznačují se vokálností – přítomností vyšších frekvencí, tzv. formantů (F1, F2 atd.), ve svém spektru. V české terminologii se nazývají jedinečné souhlásky.\n\nK jedinečným souhláskám patří i klouzavé hlásky (tzv. glide, např. [w, j, ʊ̯]), které jsou svým charakterem polovokály (blízké samohláskám). Nemají příznak konsonantnosti ani vokálnosti. Rovněž jsou vždy znělé.\n\nZnělost je dána aktivní činností hlasivek (fonací), které vytvářejí základní frekvenci F0. Znělé souhlásky se vyznačují přítomností tónu.\n\nKompaktní jsou hlásky, které mají zvukovou energii soustředěnou uprostřed spektra, nekompaktní mají toto maximum posunuto k hornímu nebo dolnímu okraji spektra. Kompaktní souhlásky se vyslovují v zadní části ústní dutiny (od postalveolár až po glotály), ostatní jsou nekompaktní.\n\nDrsné souhlásky se vyznačují výraznými nepravidelnostmi složek zvuku, velkým třecím šumem způsobeným turbulencemi vzduchu. Drsné jsou frikativy a afrikáty. Ostatní souhlásky jsou matné. Vyznačují se sourodým zvukovým spektrem.\n\nTato vlastnost se týká časového trvání artikulace a výsledného zvuku. Kontinuální (nepřerušené) souhlásky lze vyslovovat relativně dlouhou dobu. Nekontinuální mají během své artikulace úplný závěr (okluzi) s následnou explozí, jedná se tedy o explozivy (okluzivy) orální i nazální a afrikáty (semiokluzivy).\n\nGravisové (tupé) souhlásky zahrnují nízké frekvence ve svém spektru. Jedná se přední (bilabiály, labiodentály a dentály) a zadní (veláry – glotály) souhlásky.\n\nAkutové (ostré) souhlásky jsou všechny ostatní. Mají ve svém spektru převážně vysoké frekvence.\n\nDélkou souhlásek se rozumí jejich trvání. Fonologické rozlišování délky souhlásek není tak časté jako u samohlásek, což souvisí i s tím, že souhlásky nejsou artikulačně jednotnou třídou segmentů a jejich trvání se může projevovat různým způsobem. Např. u exploziv a afrikát se může prodloužit doba okluze (závěru), exploze je ze své podstaty jen krátkodobým jevem. Omezená možnost trvání je např. u verberant.\n\nPříkladem jazyků, kde délka souhlásek má fonologickou rozlišovací hodnotu je arabština nebo finština. Např. finské tuli (oheň) a tulli (clo). V estonštině jsou dokonce popisovány 3 stupně délky hlásek. Dlouhé souhlásky se také vyskytují ve slovenštině.\n\nDélka souhlásek je též často dávána do souvislosti s geminací, zdvojováním souhlásek.\n\n"}
{"id": "104272", "url": "https://cs.wikipedia.org/wiki?curid=104272", "title": "Samohláska", "text": "Samohláska\n\nSamohlásky (vokály) jsou takové hlásky, jejichž charakteristickým rysem je tón, na rozdíl od souhlásek nevzniká při jejich artikulaci šum.\n\nNejdůležitějšími rysy, kterými můžeme samohlásky popsat a které se nejvíce uplatňují při formování jejich tónu, jsou otevřenost, poloha jazyka a zaokrouhlenost či napjatost rtů.\n\nPodle velikosti úhlu, který svírá dolní čelist s horní, můžeme v různých jazycích rozeznat 2–4 stupně (výjimečně až 5 stupňů) otevřenosti:\n\nOtevřenost souvisí s vertikální polohou jazyka, otevřené samohlásky se proto též nazývají nízké, zavřené jsou vysoké.\n\nPojem otevřenost/zavřenost je v případě samohlásek relativní. I v případě zavřených samohlásek je ústní dutina více otevřená než u souhlásek, které se vyznačují větší či menší mírou zavřenosti, která představuje odpor proudění vzduchu, dostatečný pro tvorbu šumu.\n\nPoloha jazyka se rovněž mění podle předo-zadní osy. Podle toho dělíme samohlásky na přední, střední a zadní.\n\nPolohu jazyka (horizontální i vertikální) při artikulaci samohlásek můžeme schematicky zakreslit do čtyřúhelníku (viz obrázek). Podle toho dělíme systémy samohlásek v jednotlivých jazycích na čtyřúhelníkové, trojúhelníkové a (málo frekventované) lineální. Český systém je kupříkladu třístupňový trojúhelníkový.\n\nZaokrouhlenost (protruze) nebo napjatost (komprese) rtů velmi výrazně ovlivňuje kvalitu samohlásek.\n\nV mnoha jazycích (čeština a ostatní slovanské jazyky, angličtina) souvisí zaokrouhlenost s polohou jazyka. Zatímco přední a otevřené samohlásky jsou nezaokrouhlené, zadní jsou vždy zaokrouhlené. U předních samohlásek bývají obvykle rty napjaté.\n\nV jiných jazycích (němčina, švédština) je (ne)zaokrouhlenost důležitým fonologickým rozlišovacím rysem u předních samohlásek.\n\nNezaokrouhlené zadní samohlásky se vyskytují méně často (např. v japonštině). Z fyziologických důvodů je zaokrouhlenost málo obvyklá též u otevřených hlásek.\n\nDélkou samohlásek rozumíme jejich trvání. Prodloužené trvání hlásky se v IPA vyznačuje dvojtečkou za příslušným symbolem. Je možno rozlišit více stupňů trvání hlásek:\n\nTrvání samohlásek může být ovlivněno kontextem, typem slabiky, přízvukem, prozódií a dalšími faktory.\n\nDélka samohlásek hraje v různých jazycích různou fonologickou roli. V některých jazycích (španělština, polština) jsou rozdíly v trvání málo významné a jejich prodloužení (protažení) nemění význam slova.\n\nV ruštině se přízvučné samohlásky vyslovují dlouze, nepřízvučné krátce. Ve švédštině délka souvisí s přízvukem i typem slabiky. Dlouhá může být pouze samohláska v přízvučné slabice, není-li následována dlouhou souhláskou, např. illa (špatný) - ila (spěchat). Přízvučná slabika je vždy dlouhá, délka samohlásky a následující souhlásky (v kodě slabiky) se vzájemně kompenzují.\n\nV češtině je délka samohlásek rozlišovacím fonologickým rysem (viz např. pata - pátá). Dlouhé samohlásky trvají zhruba dvakrát déle než krátké. Délka není závislá na přízvuku ani typu slabiky. Dlouhé samohlásky jsou považovány za samostatné fonémy.\n\nObvykle vystačíme s dvojstupňovým rozlišením délky: krátká - dlouhá. Jen v některých jazycích se rozlišují 3 stupně, např. v estonštině: sada (sto), saada (pošli), saada (dostat).\n\nJazyky, kde je délka samohlásek rozlišovacím fonologickým rysem, obvykle délku vyznačují i v písmu, např. čeština, slovenština a maďarština čárkou, finština a estonština zdvojením.\n\nVe většině jazyků jsou samohlásky pouze znělé, tj. hlasivky se aktivně podílejí na jejich artikulaci. Neznělá výslovnost samohlásek je spíše náhodná vlivem okolí (např. \"i\" ve slově \"architektura\"), což není považováno za samostatný foném. Neznělé samohlásky se vyskytují jen v některých jazycích (např. v japonštině).\n\nV některých jazycích se mohou vyskytovat samohlásky, při jejichž artikulaci je otevřena cesta vzduchu nosní dutinou (ústní dutina je též volná).\n\nNapříklad ve francouzštině je nazalizace rozlišovacím fonologickým rysem:\n\nRotacizace je zabarvení samohlásky do r, které vzniká pohybem jazyka vzhůru během artikulace. Vyskytuje se například v americké angličtině: third (třetí).\n\nDvojhláska (diftong) je plynulé spojení dvou vokalických pozic do jednoho slabičného jádra.\n\nDvojhlásky jsou obvykle tvořeny jedním vokálem (samohláskou) a jedním polovokálem (polosamohláskou – vyznačuje se nižší mírou sonority než samohláska), přičemž polovokál může být buď na první (např. slovenské /ô/ ), nebo na druhé pozici (např. české /ou/ ). Z tohoto hlediska se dvojhlásky dělí na:\n\nČasto se liší názory lingvistů na to, zda považovat dvojhlásky za jednotné fonémy s dvojím artikulačním cílem, nebo je chápat jako spojení dvou fonémů. Hodnocení je obvykle závislé na fonologické funkci těchto hlásek v příslušném jazyce. České /ou/ je obvykle považováno za jediný foném, neboť jeho druhá část, neslabičné , se v češtině samostatně nevyskytuje.\n\nV některých jazycích se mohou vyskytovat i trojhlásky (triftongy), kde je spojení polovokál + vokál + polovokál.\n\nZ fyzikálního hlediska jsou samohlásky čisté tóny bez šumů. Jejich základní frekvence F0 je u všech stejná (závislá na individuálních hlasových charakteristikách každého člověka). F0 se vytváří kmitáním hlasivek.\n\nJednotlivé samohlásky se liší barvou tónů (témbrem), která je dána vlivem spolupodílejících se vedlejších frekvencí – formantů, které vznikají resonancí dutin (ústní, hltanová, nosní). Resonance je ovlivňována změnami tvaru těchto dutin během řeči podle polohy mluvidel (artikulátorů). Podle stoupající frekvence se formanty označují F1, F2 a F3, přičemž F1 a F2 a jejich vzájemný poměr mají pro znění hlásky zásadní význam.\n\n\nKomplexní vztah mezi formanty F2 a F3 je dán zaokrouhleností. S tím i souvisí fakt, že zadní samohlásky jsou zaokrouhlené častěji než přední.\n\n\n"}
{"id": "104279", "url": "https://cs.wikipedia.org/wiki?curid=104279", "title": "Pellonpekko", "text": "Pellonpekko\n\nPekko je dle finské a estonské mytologie bůh plodin, zejména ječmene a piva. Pomáhá zemědělcům a je považován za boha polí. Pekko je národním symbolem Setuků. Poprvé je v literatuře zmiňován biskupem Mikaelem Agricolou v roce 1551.\n"}
{"id": "104292", "url": "https://cs.wikipedia.org/wiki?curid=104292", "title": "Pulmonická hláska", "text": "Pulmonická hláska\n\nPulmonická hláska je taková hláska, při jejímž vzniku je proud vzduchu dáván do pohybu pomocí plic (lat. \"pulmo\" = plíce).\n\nNaprostá většina hlásek (v češtině všechny) patří mezi pulmonické egresivní, při jejichž tvoření je vzduch přetlakem vytlačován ven z plic. Pulmonické ingresivní hlásky naopak vznikají nasáváním vzduchu do plic (podtlakem).\n"}
{"id": "104300", "url": "https://cs.wikipedia.org/wiki?curid=104300", "title": "Petrské údolí", "text": "Petrské údolí\n\nPetrské údolí je přírodní památka ev. č. 555, která se nachází severně od města Stříbro v okrese Tachov. Správa AOPK Plzeň.\n\nDůvodem ochrany je teplomilný lesní porost s typickou květenou na stráních krátkého kaňonu, který na svém dolním toku ve fylitovém (břidlicovém) podloží vytvořil Petrský potok.\n\nNa prudké, téměř k jihu obrácené stráni roste teplomilnější doubrava reprezentovaná druhy jako jsou chráněná bělozářka liliovitá, tolita lékařská či zběhovec lesní. Na živnějších půdách v dolní části svahu rostou mezofilnější doubravy přibližující se svým bylinným podrostem spíše dubohabřinám − z hájových na jaře kvetoucích bylin tu jsou zastoupeny jaterník trojlaločný, hrachor jarní, ptačinec velkokvětý a svízel lesní. Podél potoka roste olšina s prvosenkou vyšší a jarmankou větší (na Tachovsku jinak poměrně vzácná). Na výchozech skal a horní suché hraně kaňonu se porosty podobají reliktním borům, z bylin je tu zastoupený zimostrázek alpský.\n\n"}
{"id": "104305", "url": "https://cs.wikipedia.org/wiki?curid=104305", "title": "Pětinoha", "text": "Pětinoha\n\nPětinoha je rybník v okrese Pardubice, asi 2 km JV od města Horní Jelení, na jeho katastrálním území. Rybník o rozloze asi 3 ha s přilehlými převážně nelesními mokřadními plochami je chráněn jako přírodní památka ev. č. 725 o celkové výměře 5,7 ha. Rezervace byla vyhlášena v roce 1982 a spadá pod správu AOPK Pardubice. Založení dosud existujících i již zaniklých jelenských rybníků je přikládáno Vilémovi z Pernštejna, který koupil jelenské obce roku 1495, což je též nejstarší známá zmínka o Horním Jelení.\n\nRybník je dnes značně eutrifizovaný s výskytem běžnějších vodních rostlin. V litorálu se nachází rašeliniště, rozsáhlé rákosiny as. \"Phragmitetum communis\" a okrajově i menší plochy luhů.\n\nNejcennější v rezervaci bylo litorální rašeliniště. Jedná se o rašeliniště vrchovištního typu s výskytem některých horských prvků v nízké nadmořské výšce (kolem 290 m). V minulosti zde např. rostla rosnatka okrouhlolistá (\"Drosera rotundifolia\"), klikva bahenní (\"Oxycoccus palustris\"), sedmikvítek evropský (\"Trientalis europaea\") nebo suchopýr pochvatý (\"Eriophorum vaginatum\"). Z dalších rostlin zde rostla např. ostřice šupinoplodá (\"Carex lepidocarpa\"), vzácná vodní rostlina hvězdoš podzimní (\"Callitriche hermaphroditica\") nebo černýš český (\"Melampyrum bohemicum\"). Většina z těchto rostlin už asi kvůli degradaci z lokality vymizela. Dodnes zde roste bohatá populace druhu bazanovec kytkokvětý (\"Naumburgia thyrsiflora\").\n\nRybník je stanovištěm mnoha druhů vodních ptáků např. kachna divoká, polák velký, často sem zalétá čáp černý či volavka popelavá. Žije zde vydra říční.\n\nV posledních 20 letech došlo v přírodní památce ke katastrofální degradaci. Příčinou je silná eutrofizace rybníka, která ovlivnila přilehlé rašeliniště. Eutrofizace je způsobena kapro-kachním“ hospodařením na rybníce. Následkem toho došlo k masovému šíření rákosu obecného (\"Phragmites australis\") a k silnému potlačení či úplnému vymizení konkurenčně slabých druhů vázaných na oligotrofní prostředí. Dalším problémem byla absence managementu a vysýchání rašeliniště v některých obdobích. Degradace začala asi o 5 let dříve než na sousedním rybníku Hanzlíkovec, kde se vyskytuje podobný typ vegetace.\n\n"}
{"id": "104309", "url": "https://cs.wikipedia.org/wiki?curid=104309", "title": "Fireteam", "text": "Fireteam\n\nFireteam (nebo také tzv. \"střelecký tým\") je malá vojenská jednotka pěchoty. V některých armádách (Armáda Spojených států, Námořní pěchota Spojených států, Kanadská armáda, Australská armáda a Britská armáda) jde o nejmenší vojenskou jednotku a je na ni založena struktura celé armády. V jiných armádách se naopak nepoužívá a nejmenší jednotkou je družstvo. Fireteam se obyčejně skládá z 2-5 vojáků. Každý člen fireteamu má svoji funkci. Z fireteamů se skládají družstva nebo sekce.\n\nV americké armádě se používají čtyřčlenné fireteamy. Velí mu Team Leader (velitel týmu) v hodnosti zpravidla Corporal (desátník), výjimečně Sergeant (četař až štábní rotmistr).\n\n\nTeam Leader, Rifleman a Granadier mají pušky M16 nebo karabiny M4. Granadier má navíc na zbrani připevněný granátomet M203. Automatic Rifleman nosí lehký kulomet (většinou M249 SAW).\n\nDružstvo tvoří dva fireteamy a squad leader (velitel družstva) v hodnosti Sergeant (seržant).\n\nNámořní pěchota Spojených států používá fireteamy v tomto složení:\n\nDružstvo tvoří tři fireteamy a squad leader (velitel družstva) v hodnosti Sergeant (seržant).\n\nV britské armádě se sekce skládá z 8 vojáků, kteří jsou rozděleni do dvou fireteamů po čtyřech. V každém fireteamu je Corporal nebo Lance Corporal, který velí a tři vojíni, z nichž jeden nese lehký kulomet.\n\nV kanadské armádě se „fireteam“ skládá jen ze 2 vojáků. Dva fireteamy jsou skupina a 2 skupiny tvoří sekci o 8 vojácích. Mnohé další ozbrojené síly jako nejmenší jednotku používají družstvo, některé používají „páry“ složené ze 2 vojáků.\n"}
{"id": "104310", "url": "https://cs.wikipedia.org/wiki?curid=104310", "title": "Kirké", "text": "Kirké\n\nKirké (latinsky Circe) je postavou z řecké mytologie, dcerou boha slunce Hélia a jeho manželky Persy (na západě). Jejím bratrem byl (na východě) kolchidský král Aiétés. Je to proslulá a mocná kouzelnice.\n\nKirké žila na ostrově Aiaia (nebo Aia) na dalekém západě, kam jen zřídka zavítali lidé. Poprvé přistáli u jeho břehu Argonauté, vracející se se zlatým rounem z Kolchidy. Druhou návštěvou byl Odysseus, vracející se z trojské války.\n\nJejí nejznámější kouzla jsou:\n\nGlaukos - mořský bůh, syn Poseidóna se zahleděl do krásné dívky Skylly. Ji děsil jeho divoký vzhled a nic nepomohlo ani to, že je synem boha. Nevyslechla ho a uprchla před ním. Roztoužený Glaukos přeplul Tyrrhénské moře, aby požádal o pomoc kouzelnici Kirké. Žádal ji o kouzelné byliny, které by lásku Skylly vzbudily. Kirké ho však nabádala, aby si našel povolnější bytost a dala mu jasně najevo, že ona sama by chtěla být jeho. Glaukos však tvrdil, že jeho láska ke Skylle se nikdy nezmění. Kirké se rozhněvala na Glauka i na Skyllu a hned připravila čarovné byliny. Přešla přes vodu do malé zátoky, vše znečistila jedem a zhoubným kořenem za hrozivého mumlání kleteb. Když do vody vstoupila Skylla, s hrůzou sledovala, jak se jí zdola tělo mění v psí tlamy. Glaukos vida to, zaplakal a uprchl od zakleté Skylly i před láskou Kirké. Skylla tam zůstala, ze msty ke Kirce vzala Odysseovi šest mužů a byla by potopila i trojské koráby. To už však ji kdosi proměnil v útes, který je v těch místech dodnes a každý plavec se mu vyhýbá.\n\nKdyž se Iásón s pomocí Médeie zmocnil zlatého rouna a na útěku z Kolchidy zabili Médeiina bratra Apsyrta, rozzlobilo to Dia. Za trest jim určil, že je budou pronásledovat nesnáze a strasti, dokud se neočistí ze zločinu tak, jak jim poradí čarodějka Kirké, Aiétova sestra, jež sídlí daleko na západě. A dokud se neočistí, nemohou se dostat domů.\n\nDopluli k ostrovu Áia, kde na břehu spatřili Kirku. Pozvala je do domu, vstoupili jen Iásón a Médeia; nabídla jim křesla, ale oni usedli „na zem ke krbu jako prosebníci poskvrnění vraždou, kteří se přicházejí očistit. Nesmějí promluvit ani se zmínit o svém provinění“. Kirké poznala, že je tíží zločin vraždy. Připravila oběť nejvyššímu Diovi, podřízla sele, smáčela si ruce v jeho krvi, pálila v ohni obětní koláč a vzývala Lítice, bohyně pomsty, aby zmírnily svůj hněv. Prosila Dia o shovívavost.\n\nPo tomto obřadu si Kirké nechala vyprávět vše o výpravě Argonautů. Médeia jí líčila, jak Argonautům pomáhala, jak musela uprchnout před otcovými hrozbami, ale zamlčela zabití Apsyrtovo. Ale Kirké všechno věděla. Bylo jí Médeii líto, ale odsoudila její útěk od otce a vyzvala ji, aby odešla, protože otce opustila, jeho hněv ji všude dohoní. Iásón s plačící Médeiou odešli na loď. Na pomoc přišla bohyně Héra, požádala Héfaista i boha větrů Aiola o pomoc, aby Argonauté dobře dopluli a nic se jim nestalo. Argó tak proplula Skyllou i Charybdou.\n\nKrásný jinoch Picus se zamiloval do víly Kanenty, o kterou se ucházelo mnoho ženichů, ale stala se Picovou ženou. Jedenkrát ho na lovu spatřila Kirké a byla jím okouzlena. Sváděla ho a lákala, aby vyslyšel její lásku, ale Picus odolal a byl věrný své Kanéns. To Kirké urazilo a rozzlobilo, nastražila na něj loveckou kořist a když ji pronásledoval, oddělila ho od jeho družiny. Třemi doteky kouzelného proutku se Picus proměnil v ptáka, kterého tu nikdy neviděli, s nachovým peřím a zlatým leskem - v datla. Družina, která ho marně hledala, prosila Kirku o navrácení krále. Ta je však vyděsila a poté proměnila v divoké šelmy. Kanéns zatím marně vyhlížela manžela, šest dní a nocí ho hledala a pak vysílena žalem při tklivém zpěvu se rozplynula do lehkých vánků.\n\nOdysseova loď připlula k ostrovu Kirky a část mužstva se vypravila na průzkum. Objevili Kirčin dům, střežený začarovanými lvy a vlky. Muži slyšeli z domu zpěv, upozornili na sebe a Kirké je pozvala dovnitř. Všichni se hrnuli dovnitř, jediný Eurylochos zůstal venku, tušil lest. Kirké jim nabídla očarované jídlo, každého švihla proutkem a proměnila je ve vepře.\n\nEurylochos utíkal na loď, vše vylíčil Odysseovi a ten se hned ozbrojil a vyrazil do domu. Cestou jej zastavil bůh Hermés, aby ho varoval a pomohl. Daroval mu kouzelnou bylinu a poradil, aby na Kirké vytasil meč jako by ji chtěl zabít. Stalo se tak, Kirké se vyděsila, že na Odyssea její kouzla neúčinkují a slibovala, že mu neublíží. Odysseus si to nechal odpřisáhnout, pak teprve s ní hodoval a vyjednával o osvobození svých mužů. Kirké kouzlo zrušila a všichni muži se radovali.\n\nPobyli na ostrově celý rok, jedli, pili a veselili se. Pak se začali chystat k odplutí na další cestu. Kirké jim nebránila, avšak poslala Odyssea do podsvětí k věštci Teiresiovi. Všichni včetně Odyssea měli z cíle té cesty velké obavy. Nalezli místo, kudy se vcházelo do podsvětí a viděli mnoho duší zemřelých, promluvit však mohli nejprve s věštcem. Ten Odyssea varoval před nástrahami příští cesty i strastmi, které čekají na Odyssea po návratu na rodný ostrov ke své ženě Pénelopě a synovi Télemachovi. Odysseus hovořil s duší své matky i s dušemi padlých bojovníků z trojské války. Po všech těchto rozhovorech se za příznivého větru rychle vrátili na Kirčin ostrov. Probrali poté další cestu, Kirké ho varovala před zpěvem Sirén, před Skyllou a Charybdou i před ostrovem, kde se pasou Héliova stáda, jichž se nesmějí ani dotknout. Teprve pak se může šťastně dostat domů.\n\nPo odplutí Odysseovy výpravy porodila Kirké jeho syna Télegona. Když dospěl, vypravil se hledat svého otce, dostal se až na Ithaku a tam v bojích Odyssea nešťastnou náhodou zabil a teprve poté zjistil kdo to byl. Odvezl jeho tělo na Kirčin ostrov a tam jej s úctou pohřbil.\n\nPostava kouzelnice Kirké, známá ze starých mýtů o Argonautech a z Homérovy Odysseie, byla mnohokrát námětem děl starověkých i novověkých básníků, dramatiků a výtvarníků. Malíři ji nejčastěji zobrazovali s Odysseem.\n\n"}
{"id": "104318", "url": "https://cs.wikipedia.org/wiki?curid=104318", "title": "Škoda Felicia", "text": "Škoda Felicia\n\nŠkoda Felicia je osobní automobil, který v letech 1994–2001 vyráběla automobilka Škoda Auto. Automobil se vyráběl jako pětidveřový hatchback, pětidveřové kombi, užitkový pick-up, větší užitkový Vanplus a vůz Felicia FUN, vyráběný spolu s pickupem ve Vrchlabí, který byl určen pro volný čas.\n\nJednalo se o model, na kterém se velmi projevilo začlenění automobilky do koncernu Volkswagen, např. zavedením výrobních specifikací, definovaných bázovým modelem a systémem indexů mimořádných výbav. Koncepčně vůz vycházel z předchozího modelu Škoda Favorit, jeho design byl však pokročilejší, vůz byl osazován různými typy motorů a byl výrazně spolehlivější. Oproti modelu Favorit byly zavedeny do vybraných verzí některé nové prvky jako ABS, posilovač řízení aj.\n\nJméno Felicia továrna převzala od předchozího sportovního modelu Felicia vyráběného v 60. letech 20. století ve verzích s pevnou nebo skládací střechou.\n\nVarianty byly dle vybavení označovány zkratkami LX, LXi, GLX, GLXi, přičemž písmeno \"i\" označovalo motor 1.3l s výkonem 50 kW.\n\nHatchback byl veřejnosti představen v říjnu 1994 v Praze a v červnu 1995 na autosalonu v Brně se představil vůz s karoserií kombi. Od roku 1995 se vyráběla varianta Pickup. V roce 1998 proběhl facelift, změnil se např. tvar masky chladiče, barva a tvar nárazníků (z černé na barvu konkrétního auta, později se takto změnila barva klik a zrcátek), nápis Felicia a tvar předních světel a mlhovek. Výroba byla ukončena 20. června 2001 vozem s číslem karosérie 7 367 379, následníkem modelu se stala Škoda Fabia. Celkem bylo vyrobeno 1 420 441 vozů. V Kvasinách, kde se model vyráběl po skončení montáže v Mladé Boleslavi, byla linka následně přestavěna pro výrobu modelu Superb. Deset let po ukončení výroby byla Felicia stále nejčastějším vozem na českých silnicích.\nModel byl vyvíjen částečně na papíře a částečně na počítači. Vývoj vozu s karoserií hatchback začal již v roce 1991 a o rok později byla vyrobena první testovací série. Ve stejné době probíhal i vývoj nového motoru o objemu 1.6 a výkonu 74 kW (Typ 790.16), ale dostal se pouze do několika prototypů Favoritů, v sériové výrobě byl nahrazen litinovou 1.6MPI od Volkswagenu. V roce 1993 se vyráběla ověřovací série a od 5. září 1994 začala sériová produkce. Současně byl zahájen vývoj závodních vozů Kit-Car s objemy motorů do 1300 a 1500 cm³. Užitkové verze se vyráběly od roku 1995, kdy ve výrobě nahradily modely založené na vozu Favorit. V Mladé Boleslavi se vyráběly vozy s karoserií hatchback a combi až do roku 2000, kdy byla výroba přesunuta do Kvasin. V Kvasinách se mezi lety 1995 až 2001 vyráběly vozy Pickup, Vanplus a Fun. Ve Vrchlabí se vyráběly akční edice vozů Felicia a vozy Pickup, Vanplus a Fun. Vozy Felicia se montovaly i v zahraničí, v Srbsku a v polské Poznani, kde byly vozy montovány z montážní sady vyrobené v Česku. Dělo se tak kvůli dovoznímu clu. Felicia (i Favorit) byla pro Škodovku důležitým vozem, protože jeho prodej získával konstruktérům čas na vývoj moderních vozů pod taktovkou Volkswagenu.\n\nHatchback se vyráběl pouze pětidveřový a svými rozměry v době vzniku patřil do segmentu malých automobilů. V dané třídě patřil díky svým rozměrům (délka – 3855 mm (po faceliftu 3883 mm), šířka – 1635 mm, výška – 1415 mm, rozvor – 2450 mm) mezi největší a nejprostornější. Poprvé byl představen v Praze v druhé polovině roku 1994. Kompletní design vozu včetně faceliftu je dílem automobilky Škoda, ale je v něm patrný konstrukční základ předchozí Škody Favorit. Automobil získal titul Auto roku 1994 v České republice. Pohotovostní hmotnost vozu byla zpočátku pouhých 935 kg, později v kombinaci s nejtěžším vznětovým motorem až 1020 kg. Automobilka Volkswagen dbala na kvalitu zpracování a celkové zlepšení automobilu a s její pomocí byly do výbavy zahrnuty nové prvky. V roce 1995 přibyly v nabídce motorů zážehový 1,6 a vznětový 1,9. Na oslavu stého výročí automobilky se začala prodávat luxusní verze Laurin & Klement. V roce 1996 proběhla homologace závodní verze s motorem do 1600 cm³ a od prázdnin byla započata výroba motorů s vícebodovým vstřikováním. O rok později prošel model Felicia výrazným faceliftem a jeho vzhled byl podobný většímu modelu Octavia. V roce 1999 započala výroba nastupujícího modelu Fabia, v březnu 2000 byla ukončena výroba modelu Felicia v Mladé Boleslavi a byla přesunuta do závodu Kvasiny, kde pokračovala až do června roku 2001, a jejich prodej byl podpořen akčními edicemi. Celkem se vyrobilo 915 853 vozů s karoserií hatchback.\n\nKarosářská varianta Combi měla většinu karosářských dílů shodných s hatchbackem a to včetně zadní části. Combi bylo představeno na brněnském autosalonu v roce 1995. Auto mělo delší zadní převis s třetím bočním oknem. Také většina rozměrů, včetně rozvoru zůstala stejná. Zvětšila se pouze délka na 4205 mm. Objem zavazadlového prostoru se zvýšil na 0,447 m (1,366 m při sklopených sedadlech). Hned v následujícím roce se combi, stejně jako hatchback, dočkalo rozšíření nabídky pohonných jednotek o motory z produkce VW – 1,6 MPI a 1,9 D. O rok později se nepřímé vícebodové vstřikování MPI objevilo i u motorů o objemu 1,3. V pozdějších letech se i na bázi vozů combi objevilo několik limitovaných edicí, které byly shodné s hatchbackem (Color Line, Mystery, Family). Speciální edicí byla Felicia Space Line, která se vyráběla pouze jako Combi a oplývala velkým množstvím úložných prostor a pomůcek pro přepravu nákladu. Výroba byla ukončena v červnu 2001 společně s hatchbackem, celkem se vyrobilo 351 895 vozů s karoserií kombi.\n\nNa základě Škody Felicia byla stavěna druhá generace vozu pickup. Je označována názvem Pickup (bez pomlčky) nebo Škoda Felicia Pickup (číselným názvem 797). Také se jí přezdívá „budka“. Má mnoho součástí a tvar z Felicie. Zadní náprava ale byla oproti osobním verzím upravena, aby se zvětšil prostor mezi zadními podběhy a nosnost. Nabízel nákladový prostor o velikosti 2015 m a užitečnou hmotnost 605 kg. Vůz se vyráběl od října 1995 do února 2001 v závodech Kvasiny a Vrchlabí, celkem se vyrobilo 127 595 kusů. Současně s Felicií Pickup se do roku 1996 vyráběla i exportní verze nazýván Volkswagen Caddy – lišila se znakem na přední masce chladiče a plechovými disky kol z koncernového Volkswagen Polo III (Volkswagen Polo 6N vyráběný v letech 1994–1999). Ve výrobě nebyl nahrazen žádným typem. Do nástupu vozu Praktik, založeného na Fabii combi I. generace a poté na Roomsteru se jednalo o poslední užitkový vůz se značkou Škoda (výroba Vanplus i Fun byla ukončena dříve). Taktéž byla mimo koncern Škoda vyrobena limitovaná série značně prodloužených pickupů pod názvem LAURETA.\n\nFelicia Vanplus byla větší užitková verze, která byla odvozena z modelu Combi. Byla pětidveřová a vždy dvoumístná, s přepážkou za předními sedadly. Na voze byla namontována plastová nástavba se zvýšenou střechou. Objem nákladového prostoru je 2176 litrů. Vyráběl se v závodech Kvasiny a Vrchlabí, celkem se vyrobilo 5168 kusů.\n\nŠkoda Felicia Fun (typ 796) byl dvoumístný pick-up s otevřenou korbou. Stěna kabiny se dala posunout vzad na korbu, čímž vznikla další dvě místa. Vyráběla se od roku 1997<ref name=\"32/08\"></ref> do roku 2000. Vyrobilo se 4216 kusů. Na přání mohl být vůz vybaven laminátovou nástavbou. Vyráběl se pouze ve třech barevných variantách – žluté, zelené a oranžové. Vůz byl celý žlutý, barevná varianta se týkala pouze nárazníků a doplňků.\n\nŠkoda Felicia N1 (často také nazývaná Praktik podle předchůdce z řad Favorita) byla užitkovou verzí osobního automobilu. Jednalo se o přestavbu běžné Felicie prováděnou značkovými servisy. Přestavba byla dílem firmy Metalex RS, která také dodávala komponenty k těmto přestavbám. Sestávala z demontáže zadních sedadel, dosazení překližkové podlahy s gumovou podlážkou, zadní okna verze kombi byla zaplechována a okna zadních dveří zaslepena fólií. Levé zadní dveře byly natrvalo zablokovány. Úprava se prováděla u vozů hatchback i kombi.\n\nPrvní modernizací prošla Felicia v roce 1996. Tehdy byla stávající karoserie upravena a vyztužena pro použití airbagů. Nejvýznamnější změny se ale týkaly motorů s objemem 1,3 l. U nich byl zvýšen kompresní poměr, změněno časování vačkové hřídele a tvar vaček. U motoru bylo také použito vícebodové vstřikování od firmy Siemens. Motor dostal nový vzduchový filtr, který byl méně hlučný. Modernizován byl i startér a zapalovací modul. Kromě toho se pod kapotu dostaly koncernové motory 1.6 MPI a 1.9 D. Kvůli jejich vyšší hmotnosti byla přední náprava vyztužena a doplněna o příčný stabilizátor.\nZměny byly i v interiéru a výbavě. Lampička zavazadlového prostoru měla nově automatický spínač ve dveřích. Otevírání pátých dveří bylo již standardně z místa řidiče. Osvětlení interiéru verze GLX bylo dodáváno se zpožďovačem. Do vzorníku přibyly nové odstíny laku a nové vzory potahových látek interiéru. Změněn byl i vzhled okrasných krytů kol, takzvaných poklic. U verze Pickup byla nově mezi sedadla montována úložná schránka. Navíc pro všechny vozy s motory 1,6 l byla nově možnost dovybavit vůz posilovačem řízení.\n\nPo necelých čtyřech letech od představení původní Felicie byl 12. února 1998 v Mladé Boleslavi představen facelift. Nejvýraznější změnou byla změna přední části vozu – masky, nárazníku a kapoty, ve stylu vozu Škoda Octavia a byla zároveň zlepšena antikorozní ochrana. Vůz měl standardně lakované nárazníky v barvě vozu. Při faceliftu se také měnily rozměry, vůz narostl do délky. Verze s karoserií hatchback byla prodloužena o 28 mm na 3883 mm, verze combi narostla na délku 4237 mm. Přibyly také nové možnosti výbavy a nové laky. Vůz byl propagován jako „Felicia s novou tváří“. Tato modernizace se netýkala užitkových verzí ani verze Fun.\n\nŠkoda Felicia byla častou složkou vozových parků různých firem a institucí. Ve velkých počtech je používala například Česká pošta, SPT Telecom (pozdější Český Telecom) ale Felicie sloužily i jako poslanecké vozy Poslanecké sněmovny ČR, vozidla taxislužeb a autoškol. Mezi významné uživatele Felicií patřila i česká policie, u které sloužilo více než 5500 kusů těchto vozidel. O velkém rozšíření Felicií v České republice svědčí i fakt, že v roce 2008 se s 405 927 kusy jednalo o nejčastější vozidlo v českém vozovém parku. K 31. prosinci 2010 se stále jedná o nejrozšířenější automobil, s 393 189 vozidly tvoří 8,74 % českého vozového parku.\n\nPodvozek Škody Felicia vychází ze Škody Favorit a tvoří ho vpředu zavěšení typu McPherson se spodními trojúhelníkovými rameny, zadní náprava je kliková s vlečnými rameny a stabilizátorem. Oproti Favoritu byla přepracována přední náprava, kde se úhel odklonu kola změnil na negativní a u verzí s motorem 1.6 a 1.9 byl přidán stabilizátor. Na zadní nápravě verze hatchback se montovala příčná výztuha pro redukci nedotáčivosti. Základ karoserie vychází také z Favoritu, byla oproti němu ale vyztužena. Karoserie je samonosná a je vyrobena z oceli. Brzdy byly kapalinové dvouokruhové s posilovačem brzdného účinku, vpředu kotoučové a vzadu samostavitelné bubnové, volitelně bylo k dispozici ABS. Motor byl uložen vpředu napříč a poháněl přední nápravu. Motor s karburátorem, který se dodával na trhy mimo EU a ČR, kde neplatily přísné emisní normy, vyžadoval olovnatý či bezolovnatý benzín s oktanovým číslem minimálně 90, zážehový motor s katalyzátorem o objemu 1,3 l a výkonu 40 kW vyžadoval bezolovnatý benzín s oktanovým číslem alespoň 91 a ostatní zážehové motory s katalyzátorem požadovaly bezolovnatý benzín s minimálně 95 oktany. Vznětový motor s nepřímým vstřikováním a vírovou komůrkou požadoval motorovou naftu s cetanovým číslem alespoň 49. Nádrž umístěná vzadu měla objem přibližně 42 litrů u motorů se vstřikováním a 47 l u motorů s karburátorem. Motory s vícebodovým vstřikováním plní emisní normu Euro 2. Povolené zatížení přední nápravy je 770 kg a zadní 800 kg. V případě přepravy nákladu na střeše je povolená maximálně 50kilogramová zátěž. Maximální povolená hmotnost brzděného přívěsu byla 900 kg a nebrzděného 400 kg. Přenos výkonu z motoru byl zajištěn suchou jednokotoučovou spojkou a přes pětistupňovou mechanickou manuální převodovku se dostával na přední kola. Vůz neabsolvoval nárazové zkoušky organizace Euro NCAP. Automobilka nechala vůz podrobit nezávislým crashtestům, které potvrdily vysokou úroveň pasivní bezpečnosti.\n\nFelicia byla v ohledu výbavy revoluční, protože spousta prvků se tehdy u značky Škoda objevila poprvé. Od léta 1995 přibyly do výbavy na přání protiblokovací systém ABS a čelní airbag pro řidiče a spolujezdce, v září téhož roku přibyl motor 1,6 a posilovač řízení. V roce 1996 pak následoval vznětový motor 1,9 D a u motorů 1,9 D a 1,6 se stal posilovač řízení standardní výbavou. Po faceliftu v roce 1998 mohla být Felicia vybavena i bočními airbagy a elektronickou uzávěrkou diferenciálu (EDS). Zároveň se některé původně příplatkové prvky dostaly do standardní výbavy.\n\nSeznam dalších příplatkových prvků:\n\nStandardní výbava GLX byla doplněna o elektricky stahovaná přední okna a airbag řidiče a spolujezdce.\nTato rozšířená výbava Felicií LX měla název podle probíhajících letních olympijských her v Atlantě. Vyráběla se v roce 1996. Dodávány byly pouze v barvách atlantská zeleň, bílé a tmavě červené a s motory 1,3 BMM o výkonu 50 kW. Další výbavou vozu byl otáčkoměr s digitálními hodinami, středový tunel, zapalovač, otevírání pátých dveří z místa řidiče, mlhové světlomety, dělená zadní sedadla, koberce v interiéru, osvětlení zavazadlového prostoru, airbag řidiče, čtrnáctipalcová kola z lehkých slitin, autorádio Blaupunkt se dvěma reproduktory v předních dveřích a dalšími dvěma vzadu u vozů Combi, centrální zamykání, imobilizér, tónovaná okna, střešní okno, černá koncovka výfuku, zpožďovač osvětlení interiéru, držák nápojů, přídavné úložné schránky pod palubní deskou a kryty prahů. Kromě nadstandardní výbavy dostal majitel i několik dárkových předmětů jako batoh, čepici a přívěsek na klíče, vše s logy olympijských her a automobilky Škoda.\n\nPro některé trhy vznikla i verze s plátěnou střechou, standardní hatchback měl plátěný díl střechy, který zasahoval 20 cm od okraje předního skla až nad zadní sedadla. Tato edice byla určena výhradně pro exportní účely. Plátěná střecha od firmy Webasto byla dodatečně montována u dealerů v zahraničí.\n\nVozy ve výbavě LX lakované v modré námořní a žluté Fun se prodávaly v roce 2000. Výbava byla doplněna o kliky, nárazníky, zrcátka a kroužky okolo zámků v barvě vozu. Sedadla a polstrování dveří byly buď ve žluté, modré nebo ve verzi Harlequin, která obnášela kombinaci žluté, červené, modré a zelené. Potahový vzor má název Crowns. U žlutých vozů byla použita speciální grafika budíků se žlutým podkladem. Dále byly ve výbavě mlhové světlomety, otevírání pátých dveří z místa řidiče a dělená zadní sedadla.\nStandardní výbava LX byla v této edici doplněna o odkládací prostory a bezpečnostní prvky. Z úložných prostorů to byl vak pod zadním platem, odkládací kapsy a úchytná síť v zavazadlovém prostoru. Mezi sedadly byl umístěn středový tunel s vyjímatelnou schránkou. Sedadla byla potaženou vzorovanou látkou Flapy a polstrování dveří bylo barevně sladěno se vzorkem na sedadlech. Dále byl ve voze airbag řidiče, přední mlhové světlomety, centrální zamykání na dálkové ovládání a elektricky stahovaná přední okna.\n\nTato limitovaná verze vychází z modelu po faceliftu s výbavou LX a prodávala se v Německu. Výbava byla rozšířena o elektrické stahování předních oken, alarm, centrální zamykání, hliníková třináctipalcová kola (MAGIC) a lakovaná vnější zpětná zrcátka. Z bezpečnostní výbavy nechyběla dvojice čelních airbagů a ABS.\n\nV této verzi byly vozy s výbavou LX doplněny o hliníková třináctipalcová kola, sportovní volant, rádio Blaupunkt, středový tunel, mlhově světlomety, ozdobná koncovka výfuku a černé polepy B-sloupků.\n\nTato speciální luxusně vybavená edice vznikla u příležitosti oslav sta let automobilky Škoda v roce 1995. Později byl název edice použit i u modelu Octavia. Standardní výbava GLX byla doplněna o systém ABS, airbag řidiče a spolujezdce včetně pyrotechnických předpínačů pásů, centrální zamykání s alarmem, imobilizér, intervalový spínač zadního stěrače, čtrnáctipalcová kola z lehkých slitin, ozdobná koncovka výfuku, tónovaná okna, čelní sklo se sluneční clonou, střešní okno, mlhové světlomety, kožená sedadla i výplně dveří, vyhřívání předních sedadel, kožený paket obsahující potah volantu, rukojeť ruční brzdy a řadicí páky a manžetu řadicí páky, elektricky ovládaná zpětná zrcátka a autorádio s bezpečnostní kartou. Nárazníky a zpětná zrcátka byly lakovány v barvě vozu. K vozům Combi byl navíc dodáván i střešní nosič.\n\nVozy s výbavou LX byly doplněny o rádio Blaupunkt s kódovací kartou, středovým tunelem a přesnými gumovými koberci.\n\nEdice Magic se dodávala pouze v barvě granitová metalíza. Jednalo se o limitovanou sérii 3000 vozů vyrobených v roce 1998. Ve výbavě byla hliníková třináctipalcová kola značky Borbet, čtyřramenný volant, elektricky ovládaná přední okna, středový tunel bez vyjímatelné schránky, dělená zadní sedadla, centrální zamykání na dálkové ovládání s alarmem, příprava pro rádio včetně dvou reproduktorů ve dveřích a v případě varianty combi dvou reproduktorů vzadu a mlhové světlomety. Vnější zpětná zrcátka byla lakována v barvě vozu. Vozy Combi se dodávaly včetně střešního nosiče.\n\nZákladem byla edice Magic. V edici Magic 2 byly navíc nárazníky lakované v barvě vozu, imobilizér, otáčkoměr s digitálními hodinami, otevírání pátých dveří z místa řidiče, osvětlení zavazadlového prostoru, látka na sedadlech s potahem Antlia, kliky lakované v barvě vozu, kroužky kolem zámků lakované v barvě vozu, středový tunel s vyjímatelnou schránkou, zadní stěrač s cyklovačem, černý polep B-sloupku, boční ochranné lišty, tónovaná skla, kožený paket (potah volantu, madla ruční brzdy, rukojeti a manžety řadicí páky), airbag řidiče, ozdobná koncovka výfuku, zapalovač, textilní koberce do interiéru a hliníková čtrnáctipalcová kola. Vůz byl nabízen v odstínech granitová, stříbrná diamantová, modrá hlubinná a zelená smaragdová. Tato verze se prodávala v roce 2000.\n\nAkční model vycházel z verzí LX, byl doplněn o některé prvky z výbavy GLX a některé doplňky určené výhradně pro tuto edici. Byla to výškově nastavitelná přední sedadla, vnější kliky, zpětná zrcátka, nárazníky a kroužky okolo zámků lakované v barvě vozu, boční ochranné lišty, středový tunel s vyjímatelným boxem, chromovaná koncovka výfuku, cyklovač zadního stěrače, zapalovač, airbag řidiče, dělená zadní sedadla, mlhové světlomety, centrální zamykání s dálkovým ovládáním a alarmem, elektricky ovládaná přední okna, elektricky ovládaná zpětná zrcátka, příprava pro rádio s dvěma reproduktory, potahová látka sedadel Astro Maroni barevně sladěná s karoserií, speciální vzor čalounění dveří, horní spojler pátých dveří s integrovaným třetím brzdovým světlem a vkládané textilní koberce s lemem v barvě interiéru. Verze Combi byla doplněna navíc střešním nosičem a dalším párem reproduktorů. Edice Mystery se dodávala pouze v metalických barvách zelená májová a fialová Esprit.\nTato rozšířená výbava Felicií LX měla ve výbavě kromě airbagů řidiče a spolujezdce i boční airbagy, které se do ostatních provedení dodávaly pouze jako příplatková výbava.\n\nTato akční edice se prodávala pouze na základě Felicie Combi v roce 2000. Ve výbavě byly nárazníky, zrcátka, kliky, kroužky kolem zámků lakovány v barvě vozu, imobilizér, otáčkoměr s digitálními hodinami, otevírání pátých dveří od místa řidiče, osvětlení zavazadlového prostoru, střešní nosič, černý polep B-sloupku, mlhové světlomety, látka na sedadlech s potahem Antlia, středový tunel s vyjímatelnou schránkou, dělená zadní sedadla, centrální zamykání na dálkové ovládání s alarmem, tónovaná skla, airbag řidiče, ozdobná koncovka výfuku, elektricky ovládaná přední okna, příprava pro rádio včetně čtyř reproduktorů, textilní koberce do interiéru, sprej na opravu pneumatik s kompresorem, úchytná oka v zavazadlovém prostoru, mezipodlaha v zavazadlovém prostoru, střešní nosiče, dvě vyjímatelné tašky a hliníková čtrnáctipalcová kola.\n\nEdice Sport Line byla založena na výbavě LX. Dodávala se jen v odstínech červená rallye a černá magická a pouze s motory 1,3 MPI a 1,6 MPI v roce 1999 a 2000. Červené vozy měly červeno-šedá sedadla, červené bezpečnostní pásy a některé byly vybaveny červeným polstrováním dveřních výplní. Černé mají stejné části interiéru ve žluté barvě, navíc byly vozy doplněny o stejné žluté budíky, jaké má edice Color Line. Potahová látka byla se vzorem Crowns. Vozy byly vybaveny malým koženým paketem (volant, madlo ruční brzdy a řadicí páka s manžetou), kde byla k obšití použita buď červená nebo žlutá nit. Vnější zrcátka byla lakována v barvě vozu. Ve výbavě byl imobilizér, otáčkoměr s digitálními hodinami, otevírání pátých dveří z místa řidiče, textilní koberce v interiéru, středový tunel, centrální zamykání s dálkovým ovládáním a alarmem, elektricky ovládaná přední okna, airbag řidiče, dělená zadní sedadla, příprava pro autorádio, dva reproduktory (kombi čtyři), úchytná oka v zavazadlovém prostoru, tónovaná skla, čelní okno se zeleným pruhem, přední mlhové světlomety, čtrnáctipalcová hliníková kola, kouřové boční blikače, chromovaná koncovka výfuku a u verze Combi střešní nosiče.\n\nVýstavní prototyp Golden Prague byl představen na Ženevském autosalonu v roce 1998 a byl vyroben pouze v jediném exempláři. Motor byl použit 1,6 MPI. Speciální metalický lak měl zlatou barvu. Interiér byl vyvedený ve dvoubarevné kůži a kůží byla potažena i přístrojová deska. Vzhledově se vůz odlišoval lakovanými ochrannými lištami. Ve výbavě byly čiré přední světlomety, zadní světlomety s kouřovými krycími skly, speciální kola z lehkých slitin, modře podsvícené přístroje s odlišnou grafikou. Látka na sedadlech byla vybavena motivem hodin pražského orloje.\n\nPo úspěšném voze MTX Roadster představeném na základě Favoritu se společnost Metalex rozhodla zahájit v roce 1997 výrobu čtyřmístného kabrioletu na bázi novější Felicie. Design vozu má na svědomí Pavel Škarka, který působil na Zlínské katedře designu VŠUP a konstrukční řešení Ing. Solfronk. Podlahová část byla vyztužena zesílenými prahy a dvěma novými příčníky. Mezi oba páry tlumičů byly přidány vzpěry. Mezi sedadly byl umístěn ochranný oblouk. Vůz byl vybaven třívrstvou plátěnou střechou. I když byl automobil čtyřmístný, zadní sedadla měla spíše nouzový charakter. Zavazadlový prostor byl umístěn pod schránkou na uložení střechy. Výbava se nelišila od standardních Felicií se zážehovými motory. Společnost Metalex však nabízela vlastní nadstandardní výbavu jako například litá kola, nárazníky lakované v barvě vozu, sportovní výfuk, plastové lemy blatníků, okrasné panely přístrojové desky, speciální hlavice řadicí páky nebo barevné kontrolní ukazatele. V roce 1998 navíc společnost dodávala i faceliftovanou verzi. Kabriolet byl vyráběn do roku 2000.\n\nJednalo se o Pickup s rozvorem prodlouženým o 600 mm na konečných 3050 mm s nosností 560 až 580 kg. Oficiální název zní Jelínek Laureta M5B. Výrobu nezajišťovala sama automobilka, ale jeden z dealerů, Jaroslav Jelínek, a jeho společnost Laureta Auto. Původně mělo být vyrobeno 300 vozů v letech 1999 až 2001. Vozy měly být nástupcem užitkových typů Škoda 1203 a Felicia Van Plus. Automobilka se od celé záležitosti distancovala, takže na vozech nesmělo být použito logo automobilky. Kromě klasických Pickupů bez nástavby se automobily dodávaly i s uzamykatelnou nástavbou s křídlovými nebo výklopnými dveřmi. Dodnes některé slouží jako pohřební či sanitní vozy nebo pojízdné dílny.\n\nŠkoda Felicia MTX Sport byla speciální sportovní úprava představená v roce 1996 společností MTX RS Praha. Koncepčně vůz vycházel stále z klasické Felicie. Byl ale zvýšen výkon. Motor byl převrtaný na objem 1342 cm, vrtání 77 mm a zdvih 72 mm s upravenou hlavou. Kompresní poměr byl 10,0. Agregát dosahoval výkonu 58 kW (78 koní). Maximální rychlost vzrostla na 170 km/h a zrychlení z 0 na 100 km/h se zkrátilo na 13 sekund. Vůz byl vybaven kotoučovými brzdami na všech kolech.\n\nSpolečnost MTX vyráběla na základě hatchbacku ještě modely Felicia MTX Comfort a Felicia MTX Country a na základě Combi Felicia MTX Family, Felicia MTX Assistant, Felicia Tip a Felicia Space.\n\nFelicia s karoserií sedan byl prototyp vycházející z modelu Favorit, který byl vyroben v roce 1991. Měl modernizovanou karoserii a v plánech bylo použití motorů s rozvodem OHC o objemech 1375 a 1596 cm. Stejně modernizován měl být i stávající Favorit a z něj odvozené kombi Forman. K sériové produkci tohoto vozu ani těchto motorů po převzetí koncernem VW nikdy nedošlo.\n\nPickup freestyle byly okruhové závody závodních speciálů postavených na bázi vozu Škoda Pickup první a druhé generace. Jednalo se o jednomístné vozy určené pro závody na okruhu. Automobily měly zakrytý nákladový prostor. Vozy byly připravovány firmou Autospektrum 2000, s. r. o., Mariánské Lázně.\n\nVe druhé generaci byl Pickup poháněn čtyřválcem o objemu 1490 cm o výkonu 95 kW a byl vybaven šestistupňovou převodovkou. Maximální rychlost byla 205 km/h a zrychlení na 100 km/h za 9 sekund. Hmotnost vozu byla 780 kg.\n\nŠkoda Felicia také dala základ rallyovým speciálům. Nejlepším umístěním v první sezóně bylo celkové čtvrté místo v rally Argentina. Ve stejné sezoně získala Škoda pohár v mistrovství světa značek ve třídě s objemem motoru do 2000 cm. Největším úspěchem týmu Škoda Motorsport bylo celkové třetí místo v sezoně 1996, kdy tým zaostal za koncernovými vozy SEAT a Volkswagen, ale až do poslední rychlostní zkoušky při posledním podniku bojoval o titul. Vozy Škoda například ve své kategorii vyhrály Rallye Monte Carlo 1996, Portugalskou rallye, Rallye Nový Zéland 1996, Australskou rallye. O rok později Felicie opět vyhrály v Monte Carlu. Neabsolvovaly ale celou sezonu. Na Finské rallye byla představena nastupující Škoda Octavia Kit Car. Vůz postupně řídili piloti Pavel Sibera, Emil Triner, Stig Blomqvist a Jindřich Štolfa.\n\nVerze Kit-car byla speciálně upravená pro závody rallye, ve kterých nahradila úspěšný model Favorit. Vyrobeny byly tři verze s motory 1,3, 1,5 a 1,6 l. Vůz měl motor vpředu a pohon předních kol. Poháněl ho řadový čtyřdobý kapalinou chlazený čtyřválec, který byl umístěn napříč před přední nápravou. Části motoru byly z hliníkové slitiny. Palivová nádrž byla na 60 litrů. Rozvor náprav byl 2450 mm, rozchod kol 1500 mm vpředu a 1480 mm vzadu. Patnáctipalcová kola z lehkých slitin byla od firmy Speedline. Karoserie byla podobná sériovému vozu, byla rozšířená v oblasti blatníků a byla opatřena ventilací na střeše. Některé její části (například nárazníky) byly z lehčích materiálů. Původně se měl vůz představit na soutěži Rallye Monte Carlo 1995, ale nakonec nastoupil až na Švédské rallye. Důvodem bylo praskání unašeče výstupu převodovky.\n\nNěkolik automobilů Kit Car bylo upraveno i pro okruhové závody. V roce 1995 získal Martin Dlouhý titul mistra republiky ve třídě A do 1300 cm. V italském mistrovství skončil pilot Luca Canni Ferrari druhý.\n\nObjem motoru byl 1289 cm a dosahoval výkonu až 122 kW. Zdvih byl 72 mm.\n\nVerze 1500 byla vyrobena v roce 1994. Motor měl objem 1491 cm a výkon 115 kW. Zdvih byl 78 mm, kompresní poměr 12:1. Vůz měl třikrát uložený klikový hřídel se čtyřmi protizávažími, vícebodové vstřikování a tlakové oběžné mazání. Váha celého vozu byla pouhých 850 kg. Maximální rychlost dosahovala až 180 km/h a zrychlení 0 – 100 km/h bylo 6 sekund. Zapalování bylo bezdotykové. Převodovka šestistupňová. Vůz měl samosvorný diferenciál a nezávisle zavěšená kola. Pérování bylo zajištěno vinutými pružinami s vnitřními seřiditelnými teleskopickými tlumiči.\n\nVůz získal první vítězství v soutěži Mistrovství světa v rallye dvoulitrů na Argentinské rallye 1995, kde s ním zvítězil Pavel Sibera, který skončil na celkově čtvrté pozici.\n\nMotor z produkce VW o objemu 1589 cm s rozvodem OHC byl umístěn vpředu napříč. Blok byl vyroben z litiny. Motor měl zdvih 86,9 mm a kompresní poměr 12:1. Vůz měl výkon 128 kW a krouticí moment 180 Nm. Verze 1600 už používala i sedmnáctipalcová kola z lehkých slitin.\n\n\n\n"}
{"id": "104319", "url": "https://cs.wikipedia.org/wiki?curid=104319", "title": "Janáčkova akademie múzických umění v Brně", "text": "Janáčkova akademie múzických umění v Brně\n\nJanáčkova akademie múzických umění v Brně (JAMU) je veřejná vysoká škola s uměleckým zaměřením v Brně. Její rektorát je umístěn v Beethovenově ulici 650/2. Vznikla v roce 1947 a skládá se ze dvou fakult: Hudební fakulta sídlí na Komenského náměstí 609/6, Divadelní fakulta pak v Mozartově ulici 647/1.\n\nJAMU byla založena 12. září 1947 v Brně a její vznik byl inspirován postavou všestranného umělce Leoše Janáčka, který již za svého života usiloval o zřízení hudební akademie v Brně. To se mu nepodařilo, stal se však spolu s Vilémem Kurzem profesorem mistrovské školy Pražské konzervatoře s přidělením do Brna. Na tuto školu JAMU navázala. Dnes se v hudebně i divadelně orientovaných oborech na svoji uměleckou praxi připravuje na 500 studentů.\n\nBudova Hudební fakulty JAMU na Komenského náměstí je dílem autorů vídeňské opery Eduarda van der Nülla a Augusta Siccardsburga. Na její návrh byla uspořádána pravděpodobně první architektonická soutěž v Českých zemích 1860 jako na budovu německého gymnázia. Ke studentům, kteří tehdy navštěvovali tuto budovu gymnázia patřili T. G. Masaryk, Adolf Loos a Alfons Mucha.\n\nJAMU tvoří Divadelní fakulta a Hudební fakulta. Divadelní fakulta má k dispozici činoherní Studio Marta a hudebně-dramatickou laboratoř Divadlo na Orlí. Pro celou školu funguje informační, výukové a ubytovací centrum Astorka.\n\nŠkola v průběhu roku pořádá významné kulturní akce např.:\na další.\n\nStudijní program \"dramatická umění\" nabízí obory:\nV programu \"taneční umění\" obor:\n\nV programu \"hudební umění\" nabízí fakulta studijní obory:\n\nStudio Marta je scéna Divadelní fakulty JAMU, ve které působí studenti ateliérů herectví, režie, dramaturgie, scénografie, jevištní technologie atd. Ročně na svých prknech uvede 12 premiérových titulů a na 125 představení a řadí se k nejnavštěvovanějším divadelním scénám. Vychází z koncepce variabilní divadelní dílny s měnitelným prostorem.\n\nNa škole studovaly a ve studiu Marta působily mnohé významné osobnosti hudby, divadla, rozhlasu, televize i filmu:\n"}
{"id": "104320", "url": "https://cs.wikipedia.org/wiki?curid=104320", "title": "Mascon", "text": "Mascon\n\nMascon (z anglického \"mass concentration – koncentrace hmoty\") je anomální oblast v kůře spojená s podpovrchovou koncentrací hmoty. Oblast, která by tak měla mít nevýrazný nebo dokonce záporný gravitační signál (např. impaktní kráter) je naopak místem se silnou pozitivní gravitační anomálií. Důvod vzniku masconu může být exogenní (dopad meteoritu) i endogenní (vzestup např. magmatického materiálu s vysokou hustotou).\n\nVýznamným jevem jsou mascony na Měsíci, kde se nacházejí ve velkých impaktních pánvích především na přivrácené straně (Mare Imbrium, Mare Serenitatis, Mare Crisium, Mare Humorum, Mare Nectaris a další menší)\n– jejich vznik je vysvětlován vzestupem plášťového materiálu v centru pánve krátce po impaktu. K jejich objevu došlo v roce 1968 Paulem Mullerem a Williamem Sjogrenem v americké Jet Propulsion Laboratory (NASA) při analýze odchylek drah automatických lunárních sond.\nDíky tomuto objevu se později podařilo zpřesnit navigaci nad povrchem Měsíce dostatečně pro následující pilotované výpravy programu Apollo, které z bezpečnostních důvodů vyžadovaly velkou přesnost při přistávání lunárního modulu.\n\nPřesto, že nejsou tak výrazné jako měsíční, mascony jsou pozorovány i na Zemi. Na Marsu jsou mascony spojeny s menšími impakty (Isidis Planitia, Argyre Planitia) a také s komplikovanou strukturou severních nížin (např. Utopia Planitia – zřejmě erodovaná obří impaktní pánev). Na Venuši žádné mascony pozorovány nebyly (zřejmě díky husté atmosféře bránící průnikům meteoritů) a pro Merkur nemáme zatím dostatek dat – z analýzy topografie se ale zdá, že minimálně některé velké impaktní pánve nevykazují deformace spojené s tvorbou masconů. Zajímavý je rovněž fakt, že největší impaktní struktury ve Sluneční soustavě (měsíční pánev Jižní pól-Aitken a marsovská pánev Hellas) neobsahují mascony; jejich vznik tedy nelze jednoduše spojovat s velkými impakty a je důsledkem složitějších relaxačních dějů při jejich vzniku.\n"}
{"id": "104321", "url": "https://cs.wikipedia.org/wiki?curid=104321", "title": "Charváty", "text": "Charváty\n\nCharváty jsou obec, která leží v okrese Olomouc. Žije zde obyvatel.\n\nV části obce Drahlov se nachází i mateřská škola a v samotných Charvátech je základní škola pro 1. až 4. ročník.\nNejstarší část obce Charváty, Čertoryje, je poprvé zmiňována roku 1234, ostatní části pak v polovině 14. století. \n\n\n\n"}
{"id": "104328", "url": "https://cs.wikipedia.org/wiki?curid=104328", "title": "Pestřice", "text": "Pestřice\n\nPestřice je přírodní památka ev. č. 1546, která se nachází jižně od Horní Plané nedaleko rakouských hranic v okrese Český Krumlov v okolí stejnojmenné říčky Pestřice. Správa CHKO Šumava. \"Pestřice\" je též místní katastrální území, na němž leží Bližší Lhota, součást Horní Plané. Důvodem ochrany je prameniště, vlhké louky a rašeliniště – tokaniště tetřívků.\n\n"}
{"id": "104334", "url": "https://cs.wikipedia.org/wiki?curid=104334", "title": "Henry Kissinger", "text": "Henry Kissinger\n\nHenry Alfred Kissinger, celým jménem Heinz Alfred Kissinger (* 27. května 1923 Fürth, Německo) je americký diplomat, historik, mediální komentátor, politik a politolog německého a židovského původu. Působil jako poradce pro národní bezpečnost a později jako ministr zahraničních věcí v administrativě prezidentů Richarda Nixona a Geralda Forda. Za spoluúčast při diplomatických jednání ohledně války ve Vietnamu získal v roce 1973 Nobelovu cenu za mír, která vzbuzovala mnohé kontroverze, jelikož Kissinger mimo jiné také rozhodoval o intenzivním bombardování severního Vietnamu, které mělo zemi přimět k ukončení války.\n\nJako podporovatel realistů (tradicionalistů) sehrál Kissinger v letech 1969 až 1977 významnou roli v zahraniční politice Spojených států amerických. Během tohoto období se snažil o zmírnění napětí mezi USA a Sovětským svazem, zajistil otevřenější vztahy s Čínskou lidovou republikou a v roce 1973 vyjednal Pařížské dohody, kterými ukončil zapojení americké armády ve válce ve Vietnamu. Kissingerova politika často vyvolávala jistá znepokojení, která souvisela například na zapojení zpravodajské služby CIA v Chile, nebo na podporu Pákistánců, kteří během Bangladéšské války za nezávislost v roce 1971 páchali mnoho válečných zločinů, včetně genocidy.\n\nKissinger je také zakladatelem newyorské vlivné konzultační společnosti Kissinger Associates, Inc. a významným autorem politických a historických literárních děl.\n\nKissinger se narodil jako Heinz Alfred Kissinger v bavorském městě Fürth do židovské rodiny. Jeho otec Louis Kissinger (1887–1982) byl gymnaziální učitel a jeho matka Paula (1901–1998) byla žena v domácnosti. Henry měl také mladšího bratra Waltera. Příjmení Kissinger bylo rodinou, konkrétně prapradědou Meyerem Löbem, převzato již v roce 1817. Löb se inspiroval lázeňským městem Bad Kissingen. Jako mladý hrál Henry fotbal za mládežnický oddíl klubu SpVgg Fürth, který byl ve své době v Německu velmi uznávaný. Roku 1938 uprchla celá rodina včetně mladého Henryho do Londýna a později až do New Yorku, kde získal Kissinger americké občanství.\n\nPo krátké adaptaci v New Yorku nastoupil Henry na střední školu Washington Heights nacházející se v horní části Manhattanu. Tato část New Yorku byla hlavním střediskem německé židovské komunity. Přestože se Kissinger velmi rychle přizpůsobil místnímu prostředí, problémy mu působil jeho silný akcent, který ho psychicky srážel a způsoboval, že Henry začal být introvertní a bál se komunikovat. Po absolvování střední školy začal studovat Kissinger účetnictví na City College of New York. I přesto, že se vzdělával dálkově, ve škole exceloval. Studium na vysoké škole muselo být přerušeno roku 1943, kdy byl naverbován do americké armády a účastnil se tak 2. světové války.\n\nKissinger se v roce 1949 oženil s Annou Fleischerovou. Stejně jako Henry, byla i ona židovského původu, a proto také emigrovala z Německa do Spojených států. Z tohoto manželství se Henrymu Kissingerovi narodily dvě děti – David a Elisabeth. Manželství skončilo rozvodem roku 1964. Podruhé se oženil o 10 let později, když si vzal Nancy Maginnes. Od jejich sňatku spolu žijí střídavě v Kentu v Connecticutu a v New York City. Syn David Kissinger byl ředitelem americké mediální společnosti NBC Universal a od roku 2005 je hlavou produkční firmy Conaco.\n\nPo studiích na Harvardu, kde obdržel v roce 1954 titul Ph.D., zde zůstal jako univerzitní profesor v oboru mezinárodních vztahů až do roku 1971. V roce 1955 byl jmenován zpravodajem Rady zahraničních vztahů, což je prestižní vědecký institut, jehož doporučení berou v úvahu i vysocí činitelé washingtonské administrativy. Tehdy se také seznámil s Nelsonem Rockefellerem, což byl republikánský politik z mocné podnikatelské rodiny. Od té doby tak Kissinger politicky patřil k tzv. Rockfellerovým republikánům, jak se v 60. letech v USA říkalo příznivcům Nelsona Rockefellera.\n\nV 60. letech se Kissinger stal Rockefellerovým zahraničněpolitickým poradcem a podporoval ho při jeho neúspěšné kandidatuře na prezidenta USA v letech 1964 a 1968. Kissingerovy služby využívali nejen republikáni, ale i demokraté, jako například John F. Kennedy, který ho jmenoval poradcem Rady pro národní bezpečnost, což je orgán sloužící pro vypracování návrhů dlouhodobých strategií. V této funkci setrval i za vlády Lyndona B. Johnsona. V listopadu roku 1968 zvítězil v prezidentských volbách Richard Nixon, který si Kissingera vybral za svého poradce pro otázky národní bezpečnosti a Kissinger tak od 20. ledna 1973 zastával tento post.\n\nUž od roku 1969 se Kissinger pokoušel zlepšit vztahy mezi USA a SSSR. Snažil se prosadit nový druh politiky, tzv. détente neboli uvolňování. Vrcholem této politiky se stal podpis první sovětsko-americké smlouvy s názvem SALT 1 o omezení počtu strategických protiraketových zbraní. K podpisu smlouvy došlo při návštěvě Richarda Nixona v Moskvě, která se konala v květnu roku 1972. V letech 1971 až 1972 se Kissinger pokoušel o urovnání vztahů mezi Spojenými státy a Čínskou lidovou republikou. V této souvislosti se často používá termín tzv. pingpongová diplomacie, což je označení pro aktivity americké a čínské diplomacie v 70. letech minulého století. Termín pingpongová diplomacie získal svůj název v roce 1971, kdy byla americká reprezentace ve stolním tenise pozvána do Pekingu, což byl první krok ze strany čínských diplomatů ke zlepšení napjatých vztahům mezi těmito dvěma světovými velmocemi. V témže roce podnikl Kissinger hned dvě cesty do Číny a v únoru roku 1972 poprvé navštívil Čínu i americký prezident Richard Nixon. Díky těmto aktivitám tak došlo k normalizaci vztahů mezi USA a Čínou, které za společného potenciálního nepřítele považovali Sovětský svaz.\n\nV období řešení čínsko-amerických vztahů začal Kissinger také jednat o ukončení války ve Vietnamu s Le Duc Tho (člen politického byra a tajemník ústředního výboru Vietnamské strany pracujících). Dne 27. ledna 1973 byla v Paříži podepsána mírová dohoda o ukončení války a znovunastolení míru ve Vietnamu a dva měsíce od jejího podepsání se americká vojska stáhla z Jižního Vietnamu. Mezníkem v Kissingerově kariéře byl rok 1973, kdy ho 22. září prezident Richard Nixon jmenoval padesátým šestým ministrem zahraničních věcí USA.\n\nV roce 1973 došlo k tzv. Jomkipurské válce mezi Izraelem a Egyptem se Sýrií trvající 20 dní. S pomocí finanční podpory USA Izrael zvítězil a na toto vítězství zareagovaly arabské státy OPECu a vyhlásily embargo na vývoz ropy do USA a všech ostatních zemí, které Izrael podporovaly. Kissinger se účastnil mírového jednání a velmi se angažoval v otázce urovnání arabsko-izraelského konfliktu. Přesvědčil Izrael, aby stáhl své vojáky z okupovaného Sinajského poloostrova. Následně státy OPECu zrušily embargo na vývoz ropy do USA.\n\nPo aféře Watergate, kdy byl Nixon obviněn z pokynů ke vloupání svých pěti spolupracovníků do centra Demokratů z června 1972, podal třicátý sedmý prezident USA demisi. Novým prezidentem se tak stal dosavadní viceprezident Gerald Ford. I přes změnu prezidentů Kissinger stále uplatňoval svoji politiku détente vůči SSSR. Kissinger pokračoval v jednání s ministrem zahraničí SSSR Andrejem Gromykem. Na základě těchto dohod mezi Gromykem a Kissingerem byla v roce 1975 v Helsinkách připravena celoevropská konference o bezpečnosti a spolupráci. Na této konferenci byly uznány teritoriální a politické poměry v Evropě, jakožto výsledek 2. světové války, a tím pádem byl SSSR uznán nejmocnějším státem v Evropě. Sovětský svaz ale musel na konferenci přijmout představy Západu o lidských právech a základních svobodách ve formě tzv. třetího koše Závěrečného aktu. V roce 1977 prezidentské volby vyhrál James Carter, a tak  oválnou pracovnu Bílého domu opustil nejen prezident, ale těsně po něm opustil svou vládní funkci i Kissinger. Novým ministrem zahraničních věcí se stal Cyrus Vance.\n\nKissinger však i po opuštění nejvyšších funkcí zůstal velice vlivnou postavou nejen americké, ale i světové politiky a začal působit jako soukromý konzultant. Také se stal členem několika různých skupin, jako je např. skupina mocných zvaná „Bilderberg“ nebo Rada pro zahraniční vztahy.\n\nZačal se také věnovat psaní svých vlastních memoárů. Prostřednictvím těchto děl se mu podařilo výrazně zviditelnit a povznést svou pověst klíčového amerického politika, ale také interpretovat ve svůj prospěch většinu sporných okamžiků své diplomatické éry.\n\nI když už Kissinger svou kariéru definitivně ukončil, dodnes se prostřednictvím médií vyjadřuje k různým situacím ve světové politice a mnoho významných osobností od politiků až po prezidenty si k němu „chodí pro rady“. Kissinger je i například dobrým přítelem a rádcem neúspěšné kandidátky na post prezidenta Hillary Clintonové, i přestože Hillary je demokratka a Kissinger republikán.\n\nO jeho politice se však často mluví i negativně a stále je svými odpůrci obviňován z válečných zločinů, jako je např. rozšíření války ve Vietnamu do Laosu, ale je také obviňován ze spáchání zločinů proti lidskosti a porušování lidských práv. Žádná z těchto věcí mu však nikdy nebyla prokázána.\n\nPo skončení kariéry se Kissinger rozhodl vrátit ke své staré k lásce – k fotbalu. Byl členem organizačního výboru mistrovství světa ve fotbale v roce 1994 a vůdčí osobností, která usilovala o kandidaturu na uspořádání této velké sportovní akce v USA také v roce 2018. Jeho snaha však tentokrát nebyla úspěšná.\n\n\n\n\n"}
{"id": "104343", "url": "https://cs.wikipedia.org/wiki?curid=104343", "title": "Giuseppe Verdi", "text": "Giuseppe Verdi\n\nGiuseppe Fortunino Francesco Verdi (10. října 1813 Le Roncole u Busseta – 27. ledna 1901 Milán) byl italský hudební skladatel. Jeho věhlas se zakládá především na jeho operní tvorbě, která je součástí repertoáru všech významných operních divadel světa.\n\nGiuseppe Verdi se narodil v prosté rodině v městečku Le Roncole v tehdejším Vévodství Parmy, Piacenzy a Guastally. Jeho otec, Carlo Verdi, byl venkovský hokynář, hostinský a malorolník. Matka, Luisa Verdi rozená Uttini, byla přadlena. Jeho prvním učitelem byl místní farář, který jej naučil hrát na varhany. Výrazného hudebního talentu chlapce si povšiml Antonio Barezzi, obchodník z blízkého Busseta, který se stal jeho prvním mecenášem. Základní vzdělání získal v jezuitské škole v Bussetu.\n\nDalšího zdokonalení hry na hudební nástroje a první výuky kompozice se mu dostalo ještě v Bussetu od Ferdinanda Provesi, kapelníka (\"maestro\") místní filharmonické společnosti \"Societá filarmonica\". Antonio Barezzi jej pak v roce 1832 přivedl k přijímacím zkouškám na konzervatoř v Miláně. Zkoušky sice zdárně složil, ale přijat nebyl, údajně pro tehdy již vysoký věk. Přesto v Miláně zůstal a studoval kontrapunkt u Vincenza Lavigny, žáka Giovanni Paisiella a cembalisty významné operní scény divadla \"Teatro alla Scala\". Odtud se datuje Verdiho převážná orientace na hudební kompozice pro divadlo.\n\nV roce 1836 se Verdi oženil s dcerou svého mecenáše Margheritou Barezzi (* 1814). Stal se ředitelem hudební školy v Bussetu a vedoucím místního symfonického orchestru. Následující léta byla pro něj tragická. Jeho dvě děti, Virginie a Icilio, které se mu z manželství narodily, zemřely v útlém věku. V roce 1840 zemřela i jejich matka, Verdiho první žena Margherita.\n\nÚtěchu nalezl v tvrdé práci. Jeho první opera \"Oberto, conte di San Bonifacio\" byla provedena v milánské Scale 17. listopadu 1839 s poměrně dobrým ohlasem. Hrála se celkem čtrnáctkrát, což byl v té době na neznámého skladatele úspěch. Impresario divadla, Bartolomeo Merelli, mu proto nabídl smlouvu na dvě další opery. První z nich, \"Un giorno di regno\" (\"Jeden den králem\"), nepřežila premiéru. Verdi tehdy uvažoval o tom, že opustí dráhu operního skladatele. Zato druhá z obou oper, \"Nabucco\" (poprvé uvedena 9. března 1842), založila jeho slávu a s obrovským úspěchem se hraje dodnes na jevištích celého světa. \n\nPři zkouškách k opeře \"Nabucco\" v Miláně v prosinci 1841 se Verdi poprvé setkal se svou pozdější druhou životní družkou, krásnou sopranistkou Giuseppinou Strepponi (* 1815, původní jméno Clelia Maria Josepha Strepponi), která byla určena jako představitelka role Abigail. Jejich blízký vztah se datuje asi od roku 1843. V září 1849 začali Verdi a Giuseppina spolu žít v Bussetu, což se setkalo s nevolí otce Verdiho zemřelé manželky Antonia Barezziho. Jejich manželství bylo však uzavřeno až v roce 1859.\n\nPo roce 1842 složil Verdi v rychlém sledu řadu dalších operních děl, z nichž většina úspěšně překonala zkoušku časem: \"I Lombardi alla prima crociata\" (\"Lombarďané na první křižácké výpravě\" – 1843), Ernani, \"I due Foscari\" (\"Dva Foscariové\" – 1844), \"Alzira\" – 1845, \"Giovanna d'Arco\" (\"Jana z Arku\" – 1845), \"Attila\" (1846) a \"Macbeth\" (1847).\n\nVe věku 34 let byl již světově proslulým skladatelem a jeho opery se hrály nejen po celé Itálii, ale na všech světových scénách. Do stylu velké francouzské opery přepracoval svou starší operu \"Lombarďané\", která měla obnovenou premiéru v Paříži pod novým názvem \"Jeruzalém\" 26. listopadu 1847. \n\nÚspěch umělecký přinesl i úspěch finanční, takže si v roce 1848 mohl zakoupit v blízkosti svého rodiště statek Sant´Agata, na kterém i sám hospodařil. Spřátelil se se špičkami milánské společnosti a byl zván do místních šlechtických salonů. Opery \"I masnadieri\" (\"Loupežníci\", r. 1847) a \"Il corsaro\" (\"Korsár\" – 1848) nedoznaly většího úspěchu. Bouři nadšení však vzbudila opera \"La battaglia di Legnano\" (\"Bitva u Legnana\" – 1849). Vznikla v roce italského povstání (tzv. \"Risorgimento\") a byla jako revoluční opera i komponována. Strhující operní sbory, pro které byl nazýván „\"papá dei cori\"“, rozněcovaly v posluchačích vlastenecké nadšení. Verdi se stal symbolem Itálie osvobozující se z rakouské nadvlády a lid ho nazýval „\"maestro della rivoluzione\"“. Dokonce jeho jméno bylo psáno jako vítězné heslo prvního krále sjednocené Itálie: V. E. R. D. I. = Vittorio Emanuele Re D'Italia.\n\nStal se i poslancem prvního italského parlamentu a na žádost hraběte Camilla Cavoura, prvního ministerského předsedy sjednocené Itálie, složil \"Hymnus národů\" pro slavnostní otevření Světové výstavy v Londýně v květnu 1862.\n\nNásledovalo nejplodnější a nejslavnější období jeho života. Vznikla dlouhá řada oper, z nichž většina se stala trvalou součástí světového repertoáru: \"Luisa Miller\" (1849), \"Stiffelio\" (1850), \"Rigoletto\" (1851), \"La traviata\" (1853), \"Il Trovatore\" (\"Trubadúr\" – 1853), \"Les Vêpres siciliennes\" (\"Sicilské nešpory\" – 1855), \"Simon Boccanegra\" (1857), \"Un ballo in maschera\" (\"Maškarní ples\" – 1859) a \"La forza del destino\" (\"Síla osudu\" – 1862).\nNa francouzská libreta přepracovalMaškarní ples (opera) Verdi pro Paříž operu \"Macbeth\" (1865) a zkomponoval nové dílo \"Don Carlos\" ve stylu velké francouzské opery (\"grand opéra\", 1867).\n\nDo souvislosti s další Verdiho tvorbou je uváděno otevření Suezského průplavu v roce 1869. Ve skutečnosti byla při zasvěcení nové operní budovy v Káhiře několik dní před slavnostním otevřením průplavu uvedena Verdiho opera \"Rigoletto\". Slavná opera \"Aida\", kterou u Verdiho objednal tehdejší egyptský místokrál Ismaíl Paša, měla světovou premiéru v Káhiře až 24. prosince 1871, ale přesto se stala egyptskou národní operou.\n\nSvětový úspěch mu přinesl mnohá vyznamenání a řády v nejrůznějších zemích světa. V roce 1859 se stal čestným občanem měst Parma a Bologna a členem Francouzského institutu (\"Institut de France\") v Paříži. V roce 1874 byl znovu povolán do vysoké italské politiky a stal se členem italského senátu. V roce 1880 byl dekorován Velkým křížem italské koruny a o rok později byla jeho busta slavnostně vystavena ve foyeru milánské Scaly. Čestné občanství mu udělila i města Milán (1886) a Řím (1893).\n\nVerdi byl velkým obdivovatelem a přítelem národního italského básníka a spisovatele Alessandra Manzoniho. Když v květnu roku 1873 Manzoni ve věku 89 let zemřel, navrhl starostovi Milána, že složí Rekviem (\"Messa da Requiem\") na Manzoniho počest, pokud město uhradí náklady prvního provedení. Mše byla poprvé provedena v kostele San Marco v Miláně u příležitosti prvního výročí Manzoniho smrti 22. května 1874 a měla nevídaný úspěch. V tomto díle nezapřel Verdi dramatického operního skladatele. Od vyjádření hlubokého žalu přešel k vrcholným dramatickým scénám. K úspěchu díla přispělo také vynikající obsazení tehdy proslulými sólisty. Byli to rodačka z Kostelce nad Labem, sopranistka Tereza Stolzová, mezzosopranistka Maria Waldmann, tenorista Giuseppe Coppini a basista Ormondo Maini. \n\nNásledovalo poměrně dlouhé období zdánlivé nečinnosti až do roku 1887. V této době vznikla pouze důkladná revize opery \"Simon Boccanegra\" (1881) a podstatné přepracování \"Dona Carlose\" z formy velké francouzské opery do stylu italské opery (1884).\n\nTím více ohromil Giuseppe Verdi celý hudební svět a své obdivovatele svými dvěma závěrečnými díly na náměty vrcholných Shakespearových dramat. Nejprve to byla opera \"Otello\", poprvé uvedená v milánské Scale 5. února 1887, a o šest let později \"Falstaff\". Byla to díla dokonalého dramatického charakteru, která prokázala schopnost téměř osmdesátiletého skladatele promluvit soudobým hudebním jazykem. I ve svém stáří operní skladatel Verdi stále převyšoval své současníky a napodobitele.\n\nSvé hudební dílo Verdi příznačně uzavřel třemi skladbami na nadčasové texty: \"Stabat Mater\", \"Te Deum\" a \"Ave Maria\". Jeho žena Giuseppina zemřela v roce 1897, on sám ji následoval 27. ledna 1901. Podle svého přání byl pochován v kapli \"Domova pro přestárlé hudebníky\" (\"Casa di riposo per musicisti\") v Miláně, který sám vybudoval a kterému odkázal svá autorská práva, ze kterých byl dům po dlouhou dobu financován.\n\nVerdiho pohřeb se stal mimořádnou událostí mezinárodního významu. Arturo Toscanini na jeho počest řídil devítisetčlenný sbor, který provedl strhující sbor zajatců z opery \"Nabucco\" \"\"Va, pensiero, sull´ali dorate\"\" (Leť, myšlenko, na zlatých křídlech).\n\nVerdi složil celkem 28 oper.\n\n\n\n\n"}
{"id": "104344", "url": "https://cs.wikipedia.org/wiki?curid=104344", "title": "Chronologie datování", "text": "Chronologie datování\n\nGregoriánský kalendář a křesťanský letopočet, které dnes používáme, jsou jen jedny z variant v celé řadě možných kalendářů a letopočtů používaných a navrhovaných v různých dobách a různých zemích. K našemu způsobu datování událostí vedl dlouhý vývoj, který není dodnes zcela dovršen.\n\nJe úkolem historické chronologie, která je pomocnou vědou historickou, převádět rozmanité způsoby datování použité v historických dokumentech v různých kulturách na jednoznačný časový údaj. Tato úloha se týká i astronomů a jiných přírodovědců, kteří sledují astronomické či geologické události a periody jejich opakování. \n\nNávrhy na optimalizaci počátku časové osy pro datování a zpřesnění kalendářního cyklu tak, aby zachovával krok s ročním slunečním cyklem v průběhu několika tisíců let, vznikají vždy, když se objeví poznatky, které takovou optimalizaci vyžadují a umožňují. Proto i v následujícím přehledu jsou některé takovéto – dosud neuplatněné návrhy uvedeny. \n\nV následujícím přehledu jsou uvedeny chronologicky opěrné body pro převody kalendářních údajů a také události typu zavedení a změny kalendářů a letopočtů (éry).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n1. leden – na tento den připadl nov (nový měsíc)\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "104347", "url": "https://cs.wikipedia.org/wiki?curid=104347", "title": "Revmatoidní artritida", "text": "Revmatoidní artritida\n\nRevmatoidní artritida (RA), odborně \"arthritis rheumatica,\" je systémové zánětlivé autoimunitní onemocnění, které vede k chronickému zánětu synoviální tkáně, což má za následek nevratné poškození chrupavek a kostí kloubů. RA ovšem nepostihuje jen klouby, ale může vést i k závažným extraartikulárním projevům, kdy zánět může zasáhnout i oči, srdce a plíce a vést ke kardiovaskulárním a respiračním onemocněním. \n\nRA je spojena se zvýšenou mortalitou, ke které velkou měrou přispívají právě kardiovaskulární choroby. Prevalence RA se pohybuje okolo 0,5-1 %. RA postihuje ženy přibližně 2-3krát častěji než muže.\n\nVýznamnou měrou zapříčiňuje pracovní neschopnost. Je spojena s chronickou bolestí, ztuhlostí a zvýšenou mortalitou. Často má trvalé následky a pacienti mají sníženou schopnost vykonávat některé běžné činnosti, čímž se snižuje kvalita jejich života.\n\nRizikové faktory se dělí na genetické a environmentální.\n\nBylo identifikováno více než 100 lokusů spojených s rizikem RA. Rizikové jsou některé alely hlavního histokompatibilního komplexu II. třídy (MHC II), například alely HLA-DR1 a HLA-DR4. Na těchto HLA-DR alelách se nachází tzv. sdílený epitop, což je konzervovaná sekvence 5 aminokyselin, nacházející se ve třetí hypervariabilní oblasti na pozici 70-74 na β1 řetězci těchto HLA-DR alel. Tento sdílený epitop má kladný náboj a podílí se na tvorbě vazebného místa na MHC glykoproteinech II. třídy. Zajímavé je, že MHC glykoproteiny II. třídy se záporně nabitým vazebným místem (například alela DRB1*0402) mohou chránit před rizikem propuknutí RA.\n\nDalší genetickou predispozicí zodpovědnou za náchylnost k RA by mohla být zvýšená schopnost citrulinovat peptidy, kterou mají na svědomí některé haplotypy lokusu peptidylarginin deiminázy 4 (PAD4) produkující velmi stabilní transkripty, které kódují enzym PAD4 zodpovědný za citrulinaci peptidů.\n\nNejvýznamnější environmentální rizikový faktor představuje kouření tabáku, které zvyšuje riziko propuknutí séropozitivní RA. Dalšími rizikovými faktory je nízký socioekonomický status a zvýšený index tělesné hmotnosti. Nebezpečné pro propuknutí séropozitivní RA je také vystavení oxidu křemičitému, ke kterému může dojít například na stavbách, ale převážně při vrtání hornin a drcení kamenů. Toto riziko dále roste, pokud člověk vystavený oxidu křemičitému je kuřák.\n\nNicméně bylo zjištěno, že pravidelné a umírněné pití alkoholu může představovat účinnou prevenci proti propuknutí RA a u pacientů, u kterých RA již propukla, snižuje závažnost tohoto onemocnění.\n\nPůvodní příčina, která u konkrétního člověka vyvolá rozvoj nemoci, není dosud známa. \n\nPropuknutí autoimunitní reakce může mít na svědomí bakterie \"Porphyromonas\" \"gingivalis\", která se nachází v ústní dutině a způsobuje parodontózu. Tato bakterie citrulinuje proteiny, například fibrinogen a α-enolázu, ovšem na rozdíl od lidských PAD enzymů musí nejprve dojít k proteolytickému rozštěpení proteinu. Tento rozdílný mechanismus citrulinace bakteriálními PAD enzymy může tedy pravděpodobně zapříčinit porušení tolerance vůči těmto peptidům a způsobit vznik epitopů, vůči kterým neexistuje imunologická tolerance.\n\nV posledních letech se diskutuje i role střevního mikrobiomu na patogenezi řady imunitně zprostředkovaných onemocnění, včetně RA.\n\nRevmatoidní artritida patří do skupiny autoimunitních onemocnění, což znamená, že její základní příčina tkví v porušeném imunitním systému. Ten reaguje proti tkáním vlastního těla a poškozuje je tím, že v nich vyvolává chronický zánět. Z kloubů jsou nejčastěji postižena zápěstí a drobné klouby na rukou a na nohou.\n\nU kloubu dochází k poškození ve dvou úrovních. Nejprve u časné formy RA dojde vlivem zánětu ke ztluštění synoviální membrány a vylučování tekutiny do kloubu. Synovitida neboli zánět synoviální membrány se typicky projevuje bolestí, otokem a ztuhlostí kloubů a vede ke snížené pohyblivosti. Pokud není léčena, vede k destrukci kloubu, která je patrná na rentgenových snímcích jako erozivní poškození v místech úponu synoviální membrány ke kosti a případné zúžení kloubní štěrbiny\n\nSynoviální membrána je za normálních okolností tenká a obsahuje relativně malý počet buněk, ale vlivem infiltrace imunitních a efektorových buněk během zánětu se stává hyperplastickou. Uvnitř postiženého kloubu dochází ke vzájemným interakcím mnoha druhů imunokompetentních buněk a produkci cytokinů. Cytokiny zapojené do progrese poškození kloubů jsou například IL-1β, TNF-α a IL-17. Synoviální tekutina pacientů s časnou a etablovanou formou RA obsahuje odlišné spektrum cytokinů. Například TNF-α hraje roli při časné formě RA, kdežto IL-1β v průběhu etablované RA.\n\nV synovii se mohou tvořit folikuly tvořené B a T lymfocyty a folikulárními dendritickými buňkami. Tyto folikuly mohou také přes lymfotoxin-β interagovat s fibroblasty a vést tak k produkci proteáz (např. matrixové metaloproteinázy) a dalších prozánětlivých mediátorů. Výsledkem je destruktivní zánětlivé prostředí v kloubu, které má schopnost se samo udržovat.\n\nTrombocyty produkují prozánětlivý prostacyklin a uvolňují prozánětlivé mikročástice, které interagují s leukocyty a vedou ke vzniku systémového zánětu.\n\nNeutrofilní granulocyty jsou v synoviální tekutině aktivovány revmatoidním faktorem a autoprotilátkami proti citrulinovaným peptidům, což vede k jejich degranulaci, uvolnění reaktivních forem kyslíku (ROS), kyseliny chlorné a proteáz. Toto vede k degradaci hyaluronové kyseliny a aktivaci cytokinů. Citrulinované peptidy, proti kterým se tvoří autoprotilátky, jsou dokonce neutrofilními granulocyty produkovány mechanismem nazývaným neutrofilní extracelulární past (NETóza).\n\nNa vzniku synovitidy se podílí cirkulující imunokomplexy, což jsou komplexy antigenu s protilátkami.\n\nVysoké koncentrace autoprotilátek proti citrulinovaným peptidům (ACPA) a revmatoidního faktoru (RF) jsou spojeny s vážnějším průběhem nemoci a nižší pravděpodobností dosažení remise. Díky účinné léčbě může někdy dojít k poklesu koncentrace RF a ACPA, není to ovšem pravidlem. Koncentrace RF klesá rychleji, více a u většího počtu pacientů s RA než koncentrace ACPA. Někteří pacienti se tedy mohou stát RF-negativní, ale ojediněle se stanou ACPA‑negativní.\n\nU séro-pozitivních pacientů se v séru nachází autoprotilátky proti citrulinovaným peptidům produkované plazmatickými buňkami. Jde především o imunokomplexy IgG a IgM. Citrulinované peptidy vznikají posttranslační modifikací, kdy je aminokyselina arginin přeměněna na citrulin. K této modifikaci dochází deiminací pomocí enzymu PAD. Citrulinované peptidy pravděpodobně aktivují Th lymfocyty tím, že se ve velké míře váží na MHC glykoproteiny II. třídy se sdíleným epitopem. Tato jejich zvýšená schopnost vázat se na MHC molekuly je pravděpodobně způsobena tím, že modifikací argininu na citrulin dochází ke změně náboje, kdy je nabitá skupina zaměněna za nenabitou skupinu, která má lepší schopnost vázat se do vazebného místa těchto MHC molekul.\n\nSéro-pozitivní pacienti mají závažnější průběh nemoci a poškození kloubů než séro-negativní pacienti. Autoprotilátky proti citrulinovaným peptidům se nachází až u 70 % pacientů s časnou formou RA. \n\nRevmatoidní faktor je autoprotilátka proti Fc části imunoglobulinu G (IgG) a je výsledkem polyklonální aktivace B lymfocytů. Revmatoidní faktor tvoří imunokomplexy, které se nachází v séru a synoviální tekutině, a jejich přítomnost u jedinců, u kterých nebyla zatím diagnostikována RA, je považována za rizikový faktor k propuknutí této nemoci. \n\n\nAby se zastavila progrese této nemoci a nedocházelo dále k nevratnému poškození kloubů, je zcela zásadní včasná diagnóza a zahájení léčby během co nejkratší doby od nástupu prvních symptomů. Pro diagnostiku RA se využívá stanovení revmatoidního faktoru (RF) a protilátek proti citrulinovaným proteinům (ACPA). Tyto cirkulující autoprotilátky mohou být detekovány už 9 let před propuknutím klinických příznaků RA.\n\nPodle doporučení z roku 2010 od Americké revmatologické asociace a Evropské ligy proti revmatismu by měli být jedinci vyšetřeni, zda u nich nepropukla RA, pokud mají synovitidu přítomnou alespoň v jednom kloubu, kterou nelze lépe vysvětlit pomocí jiné diagnózy. RA je definována dosažením skóre 6 a výše z 10. Do výpočtu tohoto skóre se zahrnuje počet a typ oteklých a citlivých kloubů, délka trvání symptomů, alespoň jeden sérologický test (RF nebo ACPA) a jeden test na reaktanty akutní fáze, což je sedimentace erytrocytů, nebo C-reaktivní protein (CRP).\n\nPro správnou diagnostiku a léčbu RA jsou nejdůležitější následující vyšetření:\n\n\nMožnosti léčby RA dělíme na nefarmakologické, farmakologické a chirurgické. RA je prozatím nevyléčitelné onemocnění, proto je cílem léčby dosažení remise nebo nízké aktivity nemoci. Čím déle se po diagnóze otálí se zahájením léčby, tím horších výsledků je během terapie dosaženo. Dochází k nevratnému poškození kloubů a je menší šance dosáhnout remise. Z tohoto důvodu je zcela zásadní zahájit léčbu co nejdříve se stanovením diagnózy.\n\nTento typ léčby je založen na pravidelném cvičení, jehož cílem je posílit svaly, zachovat maximum pohybu kloubu a jeho funkčnost.\n\nV pokročilých stadiích revmatoidní artritidy lze chirurgicky odstranit zničené klouby a nahradit je umělými implantáty (takzvanými endoprotézami). Implantát, který obnovuje funkci zničeného kloubu, je možné použít jako náhradu u kloubů kyčelních, kolenních, ramenních, loketních, zápěstních i prstových. Chirurgická léčba pacienta také zbaví bolestí v postiženém kloubu.\n\nK léčbě RA lze v dnešní době vybírat z široké palety dostupných léků patřících do různých kategorií. Základem terapie jsou chorobu modifikující antirevmatické léky (anglicky disease-modifying antirheumatic drugs, DMARD), které zmírňují zánět a redukují progresi strukturálního poškození. Dělí se do několika kategorií, viz tabulka č.1. Dalším typem léků užívaných při terapii RA jsou nesteroidní protizánětlivé léky (anglicky nonsteroidal anti-inflammatory drugs, NSAID), které jsou ovšem pouze symptomatické. Snižují tedy bolest, ztuhlost a zlepšují pohyblivost kloubů, ale nechrání je před poškozením. S jejich dlouhodobým používáním je také spojena nezanedbatelná kardiovaskulární a gastrointestinální toxicita. Takže by měly být NSAID podávány po kratší dobu a v nízkých dávkách. Dále se užívají také glukokortikoidy, které mají rychlý a výrazný protizánětlivý účinek. Navíc mohou zabránit destrukci kloubů a významně zmírňují příznaky onemocnění. Nicméně při dlouhodobém užívání mají závažné vedlejší nežádoucí účinky (např. osteoporóza, infekce, gastrointestinální krvácení nebo žaludeční vředy. Glukokortikoidy se doporučuje podávat jako součást iniciální léčebné strategie v případě aktivního onemocnění nebo u etablované RA při relapsu onemocnění. Dávku je nutné postupně snižovat až k vysazení, ideálně do 3 měsíců, maximálně však do 6 měsíců. \nTabulka č.1: Schválené chorobu modifikující antirevmatické léky pro léčbu RA a jejich rozdělení do kategorií.\n\nMethotrexát je nejčastěji předepisovaný lék, který navíc příznivě ovlivňuje mortalitu způsobenou RA. Bylo zjištěno, že snižuje úmrtnost na kardiovaskulární onemocnění. Pokud není přítomna žádná kontraindikace, je doporučováno začít léčbu methotrexátem, obvykle spolu s užíváním glukokortikoidů, jejichž dávka se musí postupně snižovat až k vysazení. Doporučená dávka methotrexátu je 25-30 mg týdně spolu s užíváním kyseliny listové, která snižuje riziko kardiovaskulárních onemocnění. Po dosažení cíle léčby (obvykle do 6 měsíců od začátku terapie) lze zkusit dávku methotrexátu snížit. Pokud ovšem nedojde ke zlepšení do 3 měsíců od zahájení léčby, lze methotrexát buď kombinovat s jiným csDMARD (leflunomid, sulfasalazin), nebo jej zcela nahradit. V případě přítomnosti nepříznivých prognostických ukazatelů (vysoká aktivita nemoci, pozitivní autoprotilátky a časné erozivní poškození kloubů) by měla být indikována biologická léčba.\n\nTerapie těmito léky se zahajuje po selhání léčby pomocí csDMARD. Je doporučeno je kombinovat s methotrexátem nebo jiným csDMARD. Po dosažení cíle léčby lze snížit dávku nebo zvýšit interval podávání biologického léku. Nicméně u některých pacientů není ani tato léčba účinná, případně může dojít k postupnému vymizení účinnosti, nebo je doprovázena nežádoucími vedlejšími účinky. V těchto případech lze podat jiný biologický lék, případně zahájit léčbu inhibitorem JAK. Problém během této terapie představuje tvorba protilátek proti těmto biologickým lékům, které mají pravděpodobně na svědomí snížení účinnosti terapie a některé vedlejší účinky. Tvorbu těchto protilátek snižuje současné užívání methotrexátu.\n\nProzatím schválené léky jsou uvedeny níže. Přestože všechny neutralizuji TNF-α, což je cytokin důležitý v patogenezi RA, nejsou identické, protože se odlišují svou molekulární strukturou.\n\nHumanizovaná monoklonální IgG1 protilátka proti receptoru pro IL-6, která se užívá pro léčbu středně těžké až těžké formy RA, a to u dospělých, u kterých selhala předchozí léčba inhibitory TNF.\nMonoklonální IgG1 protilátka blokující jak rozpustný, tak transmembránový receptor pro IL-6.\n\nAbatacept je rozpustný rekombinantní fúzní protein, který se skládá z extracelulární domény lidského cytotoxického T-lymfocytárního antigenu (CTLA-4) a Fc části lidského IgG1. Snižuje aktivitu imunitního systému tím, že blokuje kostimulační děje mezi imunokompetentními buňkami, konkrétně mezi APC a T lymfocyty, a tím zabraňuje aktivaci a proliferaci T lymfocytů a rozvoji imunitní reakce. Do kostimulace jsou zapojeny CD80/CD86 na APC a CD28 na T lymfocytech. Abatacept se váže na CD80/CD86 na APC, čímž zabraňuje kostimulaci T lymfocytů, a tedy jejich aktivaci. Také ovlivňuje expresi adhezivních molekul na monocytech, čímž snižuje jejich migraci do synovie a zvyšuje tedy jejich množství v krvi. T lymfocyty mají díky abataceptu sníženou schopnost produkovat prozánětlivé cytokiny jako IL-17 a IFNγ.\n\nRituximab je chimérická monoklonální protilátka vyrobená pomocí genetického inženýrství, jejíž jedna část je myší a druhá lidská. Váže CD20 na povrchu B lymfocytů. CD20 je ideální cíl pro depleční terapii, protože je exprimován na povrchu B lymfocytů, ale ne na povrchu kmenových a plazmatických buněk, takže hladiny IgG, IgM a IgA zůstanou v normálním rozmezí. Rituximab redukuje počet B lymfocytů jejich lýzou na základě cytotoxicity závislé na komplementu, na základě cytotoxicity buněčně zprostředkované, nebo na základě signálem zprostředkované apoptózy.\n\nProtože jsou biologické léky velmi drahé, ne všichni pacienti mohou tuto terapii podstoupit. Pro řadu z nich představují naději tzv. biosimilární léky, které jsou odvozeny od původních biologických léků, což je umožněno vypršením jejich patentu. Jelikož mají biologické léky poměrně složitou strukturu a jsou vytvářeny živými organismy, jejich jednotlivé vyrobené várky se mohou lišit. Proto není možné vytvořit naprosto identické molekuly nebo generické léky. Prozatím byly v Evropské unii a jiných zemích schváleny biosimilární léky adalimumabu, etanerceptu, infliximabu a rituximabu a další (jako například odvozené od golimumabu a certolizumabu pegol) jsou ve vývoji.\n\nInhibitory JAK kináz jsou malé cílené syntetické léky, které mohou vstoupit do buňky a regulovat v ní intracelulární přenosy signálu. Patří k nim baricitinib a tofacitinib\nBaricitinib je selektivní inhibitor JAK1 a JAK2. Kromě léčby RA se v klinických studiích zkoumá i při léčbě psoriázy. V únoru 2017 byl schválen v Evropské unii pod názvem Olumiant pro léčbu RA buď jako monoterapie, nebo v kombinaci s methotrexátem.\nTofacitinib na rozdíl od baricitinibu inhibuje JAK3. Stejně jako baricitinib je podáván perorálně, zasahuje do buněčné signalizace a narušuje tak účinek několika cytokinů. Tofacitinib byl původně vytvořen za účelem využití k imunosupresi při transplantacích orgánů. Tento lék je v současnosti také zkoumám v klinických studiích při léčbě psoriázy. V březnu 2017 byl pod komerčním názvem Xeljanz schválen i v Evropské unii pro léčbu RA.\n\nI přes pokrok v léčbě zavedením biologických a cílených syntetických léků během posledních let stále řada pacientů nevykazuje dostatečnou odpověď na tyto terapie, nebo je postihnou závažné vedlejší účinky. Z těchto důvodu je stále třeba vyvíjet nové léky, z nichž jsou některé uvedeny níže.\n\nHybridy nesteroidních protizánětlivých léků a inhibitorů karbonické anhydrázy\n\nTyto hybridy, hlavně tedy hybrid s ibuprofenem, zatím ukázaly na krysím modelu svůj potenciál zmírňovat příznaky RA, například bolest.\n\nDecernotinib\n\nSelektivní inhibitor JAK3, který je současně zkoumám v klinických studiích.\n\nFilgotinib\n\nSelektivní JAK1 inhibitor testován v klinických studií kromě RA také při léčbě Crohnovy choroby.\n\nClazakizumab\n\nJe to humanizovaná monoklonální protilátka, která je podávána subkutánně a váže cirkulující cytokin IL-6.\n\nOlokizumab\n\nOlokizumab je humanizovaná monoklonální protilátka, která váže cytokin IL-6 a tím snižuje jeho hladinu v krvi.\n\nMavrilimumab\n\nMavrilimumab je monoklonální protilátka, která blokuje receptor pro GM-CSF. Je podáván subkutánně a je to první biologický lék, který byl klinicky testován za účelem inhibice této dráhy. V prozatím provedených klinických studiích ukázal slibné výsledky při snížení aktivity RA, nicméně je třeba provést studie další a jeho účinek potvrdit.\n\nMOR103\n\nMOR103 je monoklonální protilátka proti GM-CSF (neváže receptor pro GM-CSF jako mavrilumab, ale váže přímo GM-CSF).\n\nBispecifické protilátky\n\nDalší novou slibnou možností léčby jsou bispecifické protilátky, které představují možnost inhibice 2 signálních drah pomocí jedné molekuly. Tato metoda by mohla být přínosná pro pacienty, kterým dostatečně nezabrala léčba, která inhibovala jeden cytokin, nebo u kterých postupem času došlo ke snížení účinnosti této léčby.\n\nPříkladem je bispecifická protilátka, která inhibuje IL-17 a TNF-α. Je založena na zjištění, že kombinovaná inhibice IL-17 a TNF-α je účinnější, má protizánětlivý účinek a obnovuje hemostázu kostí, která je narušena při RA.\n\nDalší zkoumaná bispecifická protilátka inhibuje IL-1β a IL-17A. Prozatím prokázala schopnost zabraňovat destrukci chrupavky u myší a také dokázala zabránit rozšíření Th17 lymfocytů. U synoviálních fibroblastů prokázala schopnost snížit produkci IL-6.\n\nLázeňská léčba revmatoidní artritidy je vhodná především pro ty pacienty, u nichž nemoc není příliš aktivní. Při některých formách lázeňské léčby může totiž dojít i k oživení zánětu, zejména jsou-li používány příliš teplé procedury. O vhodnosti lázeňské léčby může rozhodnout pouze lékař-revmatolog, který také nese odpovědnost za to, že pobyt v lázních nezhorší průběh nemoci. Obecně je lázeňský pobyt možné předepsat pacientům od II. stupně choroby s funkčním postižením typu b.\n\nNa doporučení lékaře pacient většinou absolvuje pobyt v průměrném rozsahu jeden měsíc až jeden a půl měsíce. Lázeňský pobyt by měl přinášet zintenzivnění celkové léčby. Prospěšná je možnost celodenního rozvržení léčby a často i příznivé působení příjemného lázeňského prostředí. Při vzniku aktuálních problémů bývá navíc k dispozici odborná lékařská pomoc.\n\n"}
{"id": "104353", "url": "https://cs.wikipedia.org/wiki?curid=104353", "title": "Frikativní souhláska", "text": "Frikativní souhláska\n\nFrikativa (také spiranta či třená souhláska), je zvuk, který při řeči vzniká těsným přiblížením dvou orgánů artikulačního ústrojí (artikulátorů), čímž vzniká úžina, která stojí v cestě proudu vzduchu a je příčinou vzniku výrazného šumu. Podle toho se někdy nazývá též úžinová souhláska (konstriktiva).\n\nFrikativy tvoří největší skupinu souhlásek, protože již malá změna v postavení artikulátorů vede ke slyšitelným rozdílům.\n\nPodskupinou frikativ jsou sykavky a polosykavky (např. \"s, š, ž).\"\n\n"}
{"id": "104355", "url": "https://cs.wikipedia.org/wiki?curid=104355", "title": "Aproximantní souhláska", "text": "Aproximantní souhláska\n\nAproximanta je zvuk (souhláska), který při řeči vzniká přiblížením dvou orgánů artikulačního ústrojí (artikulátorů), které je menší než u frikativ, ale těsnější než u samohlásek. Aproximanty jsou velmi podobné samohláskám, jen jazyk se v cílové pozici artikulace drží velmi krátkou dobu (při prodloužení výslovnosti by vznikla samohláska). Většina zvuku aproximantů je tónového charakteru, podobně jako u samohlásek.\n\nV češtině máme aproximantu \"j\", v angličtině např. \"w\" (ve slovech where, how). V některých jazycích se za aproximanty mohou považovat i různé typy \"l\" (laterální aproximanty).\n\n"}
{"id": "104366", "url": "https://cs.wikipedia.org/wiki?curid=104366", "title": "Klekí-petra", "text": "Klekí-petra\n\nKlekí-petra (v originále \"Klekih-petra\") je postava z Mayových románů o Vinnetouovi, kde byl označován jako \"bílý otec Apačů\". Zřejmě byl inspirován historickou osobností Álvara Núñeze Cabeza de Vaca, který pobýval mnoho let mezi Apači a sousedními kmeny v 16. století jako léčitel i učitel, hlásající lásku k bližnímu a odmítající tehdy běžné rasové předsudky vůči indiánům.\n\nKlekí-petra pocházel z Německa (ze Saska z německé strany Krušných hor), kde byl vysokoškolským učitelem. Pod vlivem jeho radikálních názorů zosnovali někteří jeho studenti spiknutí, které bylo odhaleno a studenti byli uvězněni (viz březnová revoluce). Klekí-petra uprchl před odpovědností do Ameriky. Na lodi utrpěl úraz, který jej doživotně poznamenal - stal se z něho hrbáč. Později chtěl dokonce spáchat sebevraždu, ale seznámil se naštěstí s jedním duchovním, pod jehož vlivem se rozhodl, že své špatné skutky odčiní tím, že půjde šířit vzdělání mezi Indiány. Brzy se stal mezi Apači tak oblíbený, že ho přijali do kmene a dali mu hrdý titul \"bílý otec\". Klekí-petra byl vychovatelem a učitelem Vinnetoua i jeho sestry Nšo-či a jeho výchova byla založena na zdůrazňování křesťanské lásky k bližním.\n\nKlekí-petra je představen na začátku prvního dílu románu \"Vinnetou\" (\"Winnetou\", 1893), kdy se s ním seznámí mladý Old Shatterhand. Brzy na to byl Klekí-petra zavražděn opilcem Rattlerem, když skočil do rány určené Vinnetouovi. Umírající Klekí-petra vyjádřil přání, aby se Old Shatterhand s Vinnetouem spřátelili. Klekí-petrova smrt je důvodem následujícího útoku Apačů.\n\nPostava Klekí-petry se dále v Mayových románech neobjevuje; český spisovatel Jaroslav Moravec, jeden ze zakladatelů pražského nakladatelství Toužimský a Moravec, vytvořil další příběhy s touto postavou ve své knize \"Klekí Petra bílý otec Apačů\" z přelomu padesátých a šedesátých let (kterou ovšem komunistický režim povolil vydat až roku 1969).\n\nVe filmovém zpracování prvního dílu \"Vinnetoua\" (režie Harald Reinl) z roku 1963 hraje Klekí-petru jugoslávský herec Hrvoje Svob. Ve filmu však Klekí-petru nezavraždí Rattler (ten ve filmu vůbec nevystupuje), ale zloduch Santer.\n\n"}
{"id": "104371", "url": "https://cs.wikipedia.org/wiki?curid=104371", "title": "Seznam ostravsko-opavských biskupů", "text": "Seznam ostravsko-opavských biskupů\n\nToto je seznam biskupů ostravsko-opavské diecéze založené v roce 1996, která je tak doposud nejmladší diecézí na území Česka. Diecéze spadá do gesce Moravské církevní provincie a na jejím území se nachází 11 vikariátů.\n\n\n"}
{"id": "104373", "url": "https://cs.wikipedia.org/wiki?curid=104373", "title": "Seznam českobudějovických biskupů", "text": "Seznam českobudějovických biskupů\n\nToto je úplný seznam a galerie českobudějovických biskupů zahrnující sídelní biskupy od vzniku diecéze po současnost. Od jejího vzniku usedlo na českobudějovický biskupský stolec 13 biskupů, další dva (Karel Průcha 1883 a Antonín Eltschkner 1940) pak byli biskupy jmenováni, ale nikdy diecézi nepřevzali.\n\n"}
{"id": "104378", "url": "https://cs.wikipedia.org/wiki?curid=104378", "title": "Jizerskohorské bučiny", "text": "Jizerskohorské bučiny\n\nJizerskohorské bučiny je národní přírodní rezervace, která vznikla 16. srpna 1999 sloučením původních sedmi národních přírodních rezervací \"Špičák\", \"Stržový vrch\", \"Poledník\", \"Štolpichy\", \"Tišina\", \"Frýdlantské cimbuří\" a \"Paličník\" vyhláškou Ministerstva životního prostředí č. 200/1999. Rozkládá se na 27 km². Jádrové oblasti zabírají území o velikosti 950,9252 ha a současně vyhlášené ochranné pásmo 1750,4101 ha. Šest z původních sedmi rezervací vzniklo roku 1960, roku 1965 byla vyhlášena sedmá část. Celá oblast leží v 1. zóně CHKO Jizerské hory. Hlavním předmětem ochrany je poměrně zachovalý lesní porost bez podstatných změn způsobených člověkem. Území je značně rozsáhlé a poskytuje tedy velkou rozmanitost jak v oblasti flory tak fauny. V roce 2019 podala Agentura ochrany přírody a krajiny ČR prostřednictvím Ministerstva životního prostředí ČR přihlášku k zápisu do seznamu UNESCO, čímž by se Jizerskohorské bučiny staly první českou přírodní památkou na tomto seznamu. Nejednalo by se však o vyhlášení jednoho izolovaného území, ale o připojení k již existujícím lokalitám chráněných pod názvem Původní bukové lesy Karpat a dalších oblastí Evropy. Tato položka na seznamu světového dědictví zahrnovala ke konci roku 2019 již celkem 78 lokalit ve dvanácti evropských zemích.\n\nOblast Jizerskohorských bučin je turisty a horolezci velmi oblíbená a je zajímavá především značným počtem skalních útvarů a vyhlídek, které vlivem velké svažitosti terénu poskytují výhled do okolí. Mezi oblíbené patří Jizerskohorské pomníčky, což jsou památky na padlé dřevorubce, na střety mezi pytláky a hajnými nebo na ty, kteří si v horách sami vzali život. Hledání těchto pomníčků patří mezi oblíbené aktivity. Lokalitou prochází naučná stezka \"Oldřichovské háje a skály\", a pak se na území lokality, oblasti Malého Štolpichu, nachází pět ze třinácti zastavení naučné stezky Lesy Jizerských hor.\n\nNárodní přírodní rezervace Jizerskohorské bučiny, ležící v 1. zóně CHKO Jizerské hory, zasahuje na katastrální území šesti obcí - Oldřichova v Hájích, Frýdlantu v Čechách, Raspenavy, Hejnice, Lázní Libverda a Bílého Potoka. Většina území národní přírodní rezervace se rozkládá na lesních pozemcích.\n\nToto výrazně plošně i výškově členité území se rozkládá na severu Jizerských hor. V blízkosti hájovny Dubina se nachází nejnižší bod národní přírodní rezervace s nadmořskou výškou 360 m, oproti tomu na Poledních kamenech se nachází bod nejvyšší (1006 m). Hluboce zaříznutá údolí a skalnaté výběžky jsou pro lokalitu typické. Celé území, jehož průměrné roční srážky se pohybují kolem 1000 mm, je srážkově velmi bohaté a náleží do baltského úmoří. V národní přírodní rezervaci se také nachází největší vodopád Jizerských hor, a to asi 30 m vysoký Velký Štolpich. Šolcův rybník, který je jedinou velkou vodní plochou (7 ha), byl založen již v 17. století.\n\nDo Jizerskohorských bučin začal člověk pronikat až ve 14. století. Severní hranice území tak byla během 14. až 16. století vymezena postupem německé obilnářské kolonizace. Západní hranice lesa byla během 14. až 18. století vymezena z liberecké strany. Zásadní vliv na národní přírodní rezervace měli skláři, kteří sem pronikli již v 16. století. Dřevo zpracovávali na potaš a jako palivo do sklářských pecí. Tato jejich činnost byla ukončena na začátku 20. století.\n\nVlivem nedostatku stavebního dřeva v Česku i v Německu pronikali na hřebeny hlavně dřevorubci. Následkem dřevařské činnosti, ať již legální či nelegální, je v celých Jizerských horách velké množství pomníčků, připomínajících tragická úmrtí dřevorubců. V oblasti národní přírodní rezervace to jsou památky na \"Gustava Maiwalda\" nebo \"Floriána Krauseho\" zvaného \"Wenzerich\". Dřevorubecká činnost měla za následek snížení zastoupení smrku a jedle a to hlavně na území dnešní národní přírodní rezervace. Od 16. století se dřevo netěžilo jen jako stavební materiál, ale také jako palivo do raspenavské železárny. V 17. století pak jen krátkou dobu zásobovalo jizerskohorské dříví zbrojní hutě Albrechta z Valdštejna.\n\nDalším, na dřevo náročným provozem, se stala koncem 18. století papírna ve Ferdinandově. V této době se také, vlivem zvýšené poptávky po dříví, zavádí holosečné lesní hospodářství. V této době začíná distribuce smrku z jiných oblastí a vznik monokultur. Následkem rozvoje průmyslu je v 19. století rozšířena síť silnic například o Smědavskou či Štolpišskou silnici. V první polovině 20. století pak vznikla velmi známá vrstevnicová cesta Viničná. Z konce 30. let 20. století pochází bunkrová linie, která zasahuje do západní části národní přírodní rezervace.\nSložení dnešní fauny se v národní přírodní rezervaci zachovalo již od období asi před 7 tisíci lety, až na výjimky, jakými jsou např. velké šelmy vyhubené člověkem.\n\nKrkonošsko-jizerský masiv tvoří podloží národní přírodní rezervace s výjimkou malé části v okolí chaty \"Hubertky\", která je na podloží svoru a ortoruly. Obě části náleží do lugické oblasti Českého masivu. Národní přírodní rezervace se nachází na severním okraji západní části plutonu a jeho mocnost je okolo 4 – 5 km.\n\nPřed asi 325 mil. let, během sudetské fáze hercynského vrásnění, vystoupilo žulové magma z hlubin. V oblasti se vyskytují dva typy žulových hornin a to z větší části výrazně porfyrická středně zrnitá žula až granodiorit], která obsahuje až 10 cm velké vyrostlice ortoklasu. Druhým typem je známá „liberecká“ žula, která je hrubozrnná, porfyrická a obsahuje červené ortoklasy a těžila se např. v lomu na Oldřichovském sedle.\n\nMorfologii krajiny ovlivnilo chladnutí žulového tělesa, kterým se vytvořila síť trhlin v SZ – JV a SV – JZ směru. Některé trhliny byly posléze vyplněny lamprofyry či aplity. V 16. – 17. století se zde těžil hematit.\n\nKe zdvihu bloku Jizerských hor došlo během saxonské tektoniky asi před 23 mil. let (přelom starších a mladších třetihor). Během halštrovské a sálské doby ledové pronikl kontinentální ledovec až na území Jizerských hor. V tzv. periglaciálním klimatu vznikly některé útvary jako kary, nivační kary atd.\n\nSkalní města, věže či hradby vznikaly v důsledku zvětrávání již od konce třetihor. Destrukcí těchto útvarů (odlučnost desková, lavicovitá či kvádrovitá) vznikly sutě. Dalšími útvary vzniklými zvětráváním jsou viklany, hřiby či skalní mísy, vyskytující se na většině skal. Vývoj těchto útvarů spadá většinou do holocénu a náleží kombinovanému zvětrávání.\n\nZdejší půdy jsou lehké, s poměrně vysokým obsahem nekvalitního humusu a nízkým obsahem jílových částic. Vzhledem k půdotvornému substrátu mají silně kyselé pH (pod 4,5). Vzhledem k velké členitosti terénu území je hloubka profilu velmi proměnlivá a půdy obecně snadno podléhají erozi a jsou citlivé např. na změnu kultury či nevhodné budování cest. Stupněm vyluhování jsou rozdílné tři zde se vyskytující půdní typy a to hnědá půda horská, hnědá půda podzolová a humusoželezitý podzol.\n\nNárodní přírodní rezervace Jizerskohorské bučiny je jednou z mála částí Jizerských hor, která se vlivem svažitého terénu z velké části vyhnula mohutnému přetváření člověkem. A právě tyto málo pozměněné lesní porosty jsou předmětem dnešní ochrany.\n\nNejvíce zastoupenými byli v minulosti smrk ztepilý \"(Picea abies)\", jedle bělokorá \"(Abies alba)\" a buk lesní \"(Fagus sylvatica)\", kdy smrk se vyskytoval v drsných horských polohách. Mezi doprovodné dřeviny patřil zejména javor klen \"(Acer pseudoplatanus)\" či jeřáb ptačí \"(Sorbus aucuparia)\".\n\nPapratkové smrčiny, zasahující do NPR, vyžadují vlhké a chladné klimatické podmínky. Jak již název napovídá, převládající rostlinou podrostu je papratka horská \"(Athyrium distentifolium)\". Dále se zde objevuje např. ptačinec hajní \"(Stellaria nemorum)\", sedmikvítek evropský \"(Trientalis europaea)\", podbělice alpská \"(Homogyne alpina)\", čípek objímavý \"(Streptopus amplexifolius)\", šťavel kyselý \"(Oxalis acetosella)\", třtina chloupkatá \"(Calamagrostis villosa)\", kapraď rozložená \"(Dryopteris dilatata)\" či brusnice borůvka \"(Vaccinium myrtillus)\".\n\nPro květnaté bučiny je typický lýkovec jedovatý \"(Daphne mezereum)\".\nHorské kleno-bukové lesy, adaptované na vlhké a stinné podmínky, zahrnují z dřevin krom javoru klenu a buku ještě jasan ztepilý \"(Fraxinus excelsior)\".\n\nMaloplošně se v NPR vyskytují také suťové lesy zastoupené mimo jiné jilmem horským \"(Ulmus glabra)\", jedlí či lípou velkolistou \"(Tilia platyphyllos)\". Bez hroznatý \"(Sambucus racemosa)\", zimolez černý \"(Lonicera nigra)\" a maliník \"(Rubus idaeus)\" zastupují keřové patro. V bylinném patru je velký výskyt kapradin jako je např. kapraď samec \"(Dryopteris filix-mas)\", kapraď rozložená \"(Dryopteris dilatata)\", papratka samičí \"(Athyrium filix-femina)\", papratka horská \"(Athyrium distentifolium)\" či bukovinec kapraďovitý \"(Gymnocarpium dryopteris)\". Z dalších bylin zde můžeme nalézt bažanku vytrvalou \"(Mercurialis perenis)\", mařinku vonnou \"(Asperula odorata)\", pitulník horský \"(Galeobdolon montanum)\", věsenku nachovou \"(Prenanthes purpurea)\". Na dusík bohaté půdy hostí řadu nitrofilních druhů jako kakost smrdutý \"(Geranium robertianum)\", netýkavka nedůtklivá \"(Impatiens noli-tangere)\", čistec lesní \"(Stachys sylvatica)\", kopřiva dvoudomá \"(Urtica dioica)\" nebo kuklík městský \"(Geum urbanum)\". Ze vzácných druhů zde můžeme nalézt měsíčnici vytrvalou \"(Lunaria rediviva)\", lilii zlatohlávek \"(Lilium martagon)\", kyčelnici devítilistou \"(Dentaria eneaphyllos)\" či kokořík mnohokvětý \"(Polygonatum multiflorum)\".\n\nHorské bučiny zaujímají mírné svahy s vlhkou půdou. Bylinné patro tohoto společenstva je velmi chudé a nejrozšířenější bylinou je třtina chloupkatá. Občas se může vyskytnout kokořík přeslenitý \"(Polygonatum verticillatum)\", podbělice alpská či sedmikvítek evropský.\n\nNejchudší typ bučin se rozkládá na nižších polohách svahů. V bylinném patru převládá metlička křivolaká \"(Avenella flexuosa)\", místy bika hajní \"(Luzula luzuloides)\" a pstroček dvoulistý \"(Maianthemum bifolium)\". Na některých místech může docházet k hromadění humusu a zde je pak možno nalézt i violku lesní \"(Viola reichenbachiana)\", šťavel kyselý nebo bažanku vytrvalou. Acidofilní bučiny, osídlující strmé svahy, jsou co do rozmanitosti bylinného patra velmi chudé. Vyskytuje se zde jen pár acidofilních druhů jako metlice trsnatá \"(Deschampsia cespitosa)\", celík zlatobýl \"(Solidago virgaurea)\" a třtina rákosovitá \"(Calamagrostis arundinacea)\".\nMaloplošně se v NPR vyskytují také jedliny. Bylinné patro je kombinací bylin vyskytujících se v bučinách a na vlhkých stanovištích. Dá se zde nalézt např. žebrovice různolistá \"(Blechnum spicant)\", vrbina hajní \"(Lysimachia nemorum)\" nebo škarda bahenní \"(Crepis paludosa)\".\n\nSpolečenstva pramenišť jsou v oblasti zastoupena mléčivcem alpským \"(Cicerbita alpina)\", violkou dvoukvětou \"(Viola biflora)\". Dále se zde vyskytuje devětsil bílý \"(Petasites albus)\", krabilice chlupatá \"(Chaerophyllum hirsutum)\", ostřice řídkoklasá \"(Carex remota)\", mokrýš střídavolistý \"(Chrysosplenium alternifolium)\", mokrýš vstřícnolistý \"(Chrysosplenium oppositifolium)\", ptačinec mokřadní \"(Stellatia alsine)\", vrbina obecná \"(Lysimachia vulgaris)\", kozlík bezolistý \"(Valeriana sambucifolia)\" nebo rozrazil potoční \"(Veronica beccabunga)\".\n\nJasanové olšiny, které v nejnižších polohách území zastupují lužní lesy, jsou typické dominantní olší lepkavou \"(Alnus glutinosa)\", která je doprovázena jasanem ztepilým či topolem osikou \"(Populus tremola)\". Střemcha obecná \"(Padus avium)\", krušina olšová \"(Frangula alnus)\" a vrby \"(Salix spp.)\" zde zastupují keřové patro. Ze zástupců bylinného patra můžeme zmínit orsej jarní \"(Ficaria verna)\".\n\nDubové lesy v dnešní době zaujímají jen velmi malou plochu na okrajích lesů či jako remízky v zemědělské krajině. Stromové patro je kromě dubu zastoupeno také habrem obecným \"(Carpinus betulus)\", lípou srdčitou \"(Tilia cordata)\", třešní ptačí \"(Cerasus avium)\" nebo osikou. Hlohy \"(Crateagus spp.)\", líska obecná \"(Corylus avellana)\" a brslen evropský \"(Eonymus europaeus)\" tvoří patro keřové. V patru bylinném nalezneme jaterník podléšku \"(Hepatica nobilis)\", konvalinku vonnou \"(Convallaria majalis)\" nebo kokořík mnohokvětý.\n\nSkalní útvary a řídký porost na okraji rezervace je stanovištěm příhodným jak pro druhy lesní, tak pro druhy biotopů otevřenějších. Lze zde nalézt např. okáče rudopásného \"(Erebia euryale)\", ještěrku živorodou \"(Lacerta vivipara)\", zmiji obecnou \"(Vipera berus)\", krkavce velkého \"(Corvus corax)\", výra velkého \"(Bubo bubo)\" nebo rehka domácího \"(Phoenicurus ochruros)\".\n\nVodní druhy jsou přizpůsobeny prudkému spádu vodních toků na území NPR. Svůj vývoj v horských potocích prodělávají životní stádia chrostíků \"(Trichoptera)\" či pošvatek \"(Plecoptera)\". Střevlíčci \"(Nebria rufescens a Nebria jockischihoepfneri)\" jsou vázáni na břehy potoků. Skorec vodní \"(Cinclus cinclus)\" a konipas horský \"(Motacilla cinerea)\" zde zastupují ptáky. Dále zde můžeme potkat rejska horského \"(Sorex alpinus)\".\n\nZ bezobratlých můžeme v bučinách nalézt martináče bukového \"(Aglia tau)\", bělopáska topolového \"(Limenitis populi)\", babočku osikovou \"(Nymphalis antiopa)\", batolce duhového \"(Apatura iris)\" a různé brouky jako tesaříčky, roháčky či zdobence. Konkrétně to může být např. roháček bukový \"(Sinodendron cylindricum)\", roháček kovový \"(Platycerus caprea)\", zdobenec zelený \"(Gnorimus nobili)\", zdobenec skvrnitý \"(Trichius fasciatus)\", tesaříčci \"(Stictoleptura scutellata a Leptura quadrifasciata)\", střevlík lesní \"(Carabus sylvestris)\", střevlík fialový \"(Carabus violaceus)\", střevlík nosatý \"(Cychrus attenuatus)\" či chráněný střevlík polní \"(Carabus arvensis)\".\n\nZ obojživelníků a plazů můžeme v bučinách narazit na mloka skvrnitého \"(Salamandra salamandra)\" nebo slepýše křehkého \"(Anguis fragilis)\".\n\nBučiny poskytují útočiště mnoha druhům ptáků, jako např. čáp černý \"(Ciconia nigra)\", káně lesní \"(Buteo buteo)\", jestřáb lesní \"(Accipiter gentilis)\", včelojed lesní \"(Pernis apivorus)\", luňák červený \"(Milvus milvus)\", ostříž lesní \"(Falco subbuteo)\", datel černý \"(Dryocopus martius)\", žluna zelená \"(Picus viridis)\", žluna šedá \"(Picus canus)\", strakapoud velký \"(Dendrocopos major)\", holub doupňák \"(Columba oenas)\", sýc rousný \"(Aegolius funereus)\", sýkora koňadra \"(Parus major)\", sýkora modřinka \"(Parus caeruleus)\", sýkora babka \"(Parus palustris)\", brhlík lesní \"(Sitta europaea)\", lejsek malý \"(Ficedula parva)\", lejsek černohlavý \"(Ficedula hypoleuca)\", rehek zahradní \"(Phoenicurus phoenicurus)\".\n\nZe savců se v bučinách vyskytují rejsek obecný \"(Sorex araneus)\", rejsek malý \"(Sorex minutus)\", norník rudý \"(Clethrionomys glareolus)\", myšice lesní \"(Apodemus flavicollis)\", plšík lískový \"(Muscardinus avellanarius)\", plch velký \"(Glis glis)\", netopýr velkouchý \"(Myotis bechsteini)\", liška obecná \"(Vulpes vulpes)\", kuna lesní \"(Martes martes)\", jelen evropský \"(Cervus elaphus)\".\n\nJedinou velkou vodní plochou na území NPR je Šolcův rybník, v jehož podmínkách přežívá životaschopná populace raka říčního \"(Astacus astacus)\". Dále se zde vyskytuje škeble rybničná \"(Anodonta cygnea)\", skokan hnědý \"(Rana temporaria)\", ropucha obecná \"(Bufo bufo)\", čolek obecný \"(Triturus vulgaris)\", čolek horský \"(Triturus alpestris)\". Z ptačích druhů, které se vyskytují v blízkosti rybníka, je možno nalézt potápku malou \"(Tachybaptus ruficollis)\", lysku černou \"(Fulica atra)\", kachnu divokou \"(Anas platyrhynchos)\", volavku popelavou \"(Ardea cinerea)\" a kulíka říčního \"(Charadrius dubius)\". Mezi bezobratlé vázané na vodní plochu patří potápník vroubený \"(Dytiscus marginalis)\", 17 druhů vážek, jako vážka žlutoskvrnná \"(Orthetrum coerulescens)\", vážka tmavá \"(Sympetrum danae)\", vážka jarní \"(Sympetrum fonscolombei)\" nebo vážka podhorní \"(Sympetrum pedemontanum)\".\n\nJedním ze zásadních problémů v národní přírodní rezervaci je přemnožení spárkaté zvěře, která okusem zabraňuje zmlazování porostů a rozšíření vzácnějších dřevin a její stavy by měly být výrazně sníženy. Dále by měla být vyvinuta snaha o likvidaci zbytkové populace muflona, který byl v Jizerských horách uměle vypuštěn. Stejně tak by měla vést snaha k likvidaci invazních a expanzivních druhů jako jsou např. psík mývalovitý, norek americký či z rostlin křídlatka, bolševník nebo netýkavka.\n\nK zachování současného, přírodě velmi blízkého stavu slouží vypracovaný Plán péče, který například zastává jemné přístupy při lesnickém hospodaření v ochranném pásmu. Management by měl směřovat k bezzásahovému hospodaření v jádrových oblastech. Tento postup zahrnuje, mimo jiné, také ponechání mrtvé dřevní hmoty v oblasti, která je velmi prospěšná jednak pro hnízdění ptačích druhů, pro mnohé bezobratlé a také pro vzácné druhy hub.\n\nV současné době je aktivní projekt 10 000 listnáčů pro Jizerské hory a dřeviny z oblasti národní přírodní rezervaci slouží jako zdroj vhodného genetického materiálu.\n\nHospodaření v národní přírodní rezervace musí být v souladu s postupy pro EVL, kterou Jizerskohorské bučiny jsou díky zařazení v programu Natura 2000. V oblasti Šolcova rybníka by měla být pozornost zaměřena na kontrolu rybí osádky a případný odlov nevhodných druhů, jejichž přítomnost může ohrozit vývoj zde se vyskytujících obojživelníků. U obojživelníků by bylo vhodné zhotovení bariéry, ať již trvalé či přechodné, pro období jarní migrace.\n\nZ legislativních kroků jsou připravovány podklady k vyhlášení Přírodní památky Meandry Štolpichu.\n\n\n"}
{"id": "104380", "url": "https://cs.wikipedia.org/wiki?curid=104380", "title": "Národní archeologické muzeum ve Florencii", "text": "Národní archeologické muzeum ve Florencii\n\nNárodní archeologické muzeum se nachází na Via della Colonna, blízko Piazza della Santissima Annunziata, ve Florencii.\nBylo otevřeno roku 1818. Sídlí v paláci postaveném Guliem Parigi roku 1620 pro Marii Maddalenu de Medici.\n\nVystavované předměty jsou etruského, řeckého, římského a egyptského původu. Některé artefakty pocházejí ze sbírky Cosima de Medici.\n\nArezzská Chiméra\nBronzová socha byla nalezena v Arezzu roku 1553. Její vznik je datován do 4. století př. n. l. Zobrazuje mytologické zvíře – křížence lva, kozy a hada. Zřejmě patřila do určitého souboru sošek. Cosimo I. ji dostal darem od Giorgia Vasariho, který ji po nálezu restauroval. Cosimo ji měl v oblibě, ale později se jí zbavil v domnění, že přináší smůlu.\nFrançoisova váza\nVáza (volutový krátér), nazvaná dle svého objevitele, byla nalezena v etruské hrobce ve Fonte Rotella v Chiusi. Autory jsou hrnčíř Ergotimos a malíř Kleitiás. Malba na ní zobrazuje v 6 řadách výjevy z řecké mytologie a je datována do roku 570 př. n. l.\n\nBucchero pesante\nV muzeu lze nalézt ukázky tohoto typu etruské keramiky – z černé hlíny, po vypálení s kovovým leskem, se silnými stěnami a vytlačovaným vzorem. Příkladem je konvice (oinochoé) s držadlem v podobě koně a konvice s býčí hlavou.\n\nl'Arringatore\n\"l'Arringatore\" (Řečník) – bronzová etruská socha muže 170 cm vysokého, oděného v tógu. Dílo pochází z konce 2. století př. n. l. až začátku 1. století př. n. l. Bylo vytvořeno metodou lití na ztracený vosk ze sedmi odlišných dílů, jež byly posléze spojeny v celek. \n\nNěkteří historici tvrdí, že socha byla nalezena v roce 1566 v Sanguineti, okres Tuoro sul Trasimeno, jiní historici naopak prohlašují, že socha byla nalezena v obci Pila Perugia. \n\nZ nápisu na rouchu je známé, že socha představuje významného Etruska jménem Aulus Metellus, rodáka z Perugie nebo Cortony. Je zachycen s gestem upoutávajícím pozornost diváků, jako by začínal řečnit. Levá paže je uvolněná podél těla, zatímco paže pravá je vztažena vzhůru s dlaní směrem dopředu. Pravá ruka, která se při nálezu sochy zlomila, je v poměru ke zbytku těla větší a zdůrazňuje tak gesto. \n\n"}
{"id": "104383", "url": "https://cs.wikipedia.org/wiki?curid=104383", "title": "Santissima Annunziata", "text": "Santissima Annunziata\n\nBasilica della Santissima Annunziata ( Bazilika Nejsvětějšího Zvěstování) je menší bazilika ve Florencii. Nachází se na Piazza della Santissima Annunziata, v severní části městského centra.\n\nBazilika byla založena roku 1250 jako mateřský kostel řádu servitů, který vznikl roku 1233. V letech 1444 až 1481 přestavován, a to hlavně Michelozzem, kterého tímto pověřil Cosimo Starší. Roku 1601 byla dokončena lodžie navržená Giovannim Caccinem. Financoval ji rod Pucci.\n\nToto atrium bylo vybudováno pro dary věřících kostelu. Vyzdobeno je freskami z 15. a 16. století:\n\nInteriér lodi je barokní, stropní fresky dokončil roku 1669 Pietro Giambelli. Kůr začal stavět roku 1451 Michelozzo a dokončil jej Leon Battista Alberti. V první kapli nalevo od vchodu se nachází obraz Zvěstování; ve druhé dílo Adrei del Castagna Kristus a sv. Julián, 1455; ve třetí Sv. Jerome, Pavla a Eustachie uctívají Svatou trojici téhož autora. Ve čtvrté kapli napravo od vchodu najdeme hrobku Orlanda de Medici. Kolem oltáře je devět kaplí; v jedné z nich je umístěno dílo Agnola Bronzina \"Zmrtvýchvstání Krista\", 1550.\n\nNázev je odvozen od pohřebiště, které zde bylo původně. Nad vchodem dílo Andrei del Sarta \"Madonna del Sacco\". Kaple svatého Lukáše patří Accademii delle Arte del Disegno a je zde pohřben například Benvenuto Cellini.\n"}
{"id": "104391", "url": "https://cs.wikipedia.org/wiki?curid=104391", "title": "Průtok vodního toku", "text": "Průtok vodního toku\n\nPrůtok vodního toku je objemový průtok vody v daném profilu vodního toku. Vyjadřuje objem vody, který proteče daným profilem vodního toku za jednotku času. Obvykle se udává v m³s⁻¹ nebo v l·s⁻¹. Odlišným pojmem je \"odtok\", který označuje proces odtékání vody z povodí a udává se v jednotkách objemu za delší časové období.\n\nObecně se průtok formula_1 spočítá jako součin průtočné plochy formula_2 a střední průřezové rychlosti proudění formula_3: formula_4.\n\nJako \"hydrogram\" se označuje graficky znázorněná závislost průtoku na čase. Časové řady průtoku, resp. hydrogramy jsou podkladem k vyhodnocení hydrologických vlastností příslušných povodí, sestavování vodní bilance a slouží jako pozorovaná výstupní veličina pro hydrologické modelování.\n\n\"Průměrný průtok\" se spočítá jako aritmetický průměr průtoků za určité období (den, měsíc či rok vztažený ke konkrétnímu letopočtu, např. průměrný průtok v lednu 2010). Naproti tomu pojem \"dlouhodobý průtok\" znamená průměrný průtok v daném období vypočtený z dlouhodobé časové řady (např. průměrný roční průtok, průměrný průtok v červnu).\n\n\"Maximální průtok\" je nejvyšší průtok za dané období, odpovídá vrcholu (kulminaci) průtokové vlny. Zjišťování a analýza maximálních průtoků jsou důležitou součástí vyhodnocení srážkoodtokových událostí, zvláště povodní.\n\n\"N-letý maximální průtok\" (N-letý průtok, N-letá voda) představuje takový maximální průtok, který je dlouhodobě dosažen nebo překročen jednou za formula_5 let. Pravděpodobnost výskytu (označovaná také jako doba opakování či perioda) N-letého průtoku je tedy formula_6.\n\nPro odvození N-letých průtoků se vychází z čáry překročení maximálních ročních průtoků, která je získána pozorováním. Tato čára je nahrazena teoretickým rozdělením pravděpodobnosti, používá se zpravidla logaritmicko-normální rozdělení, a z něho jsou následně zjišťovány hodnoty pro požadované doby opakování. V případě profilů bez pozorování průtoků lze uplatnit regresní vztahy nebo využít srážkoodtokové modelování.\n\nZásadní význam mají N-leté průtoky při navrhování staveb vodních děl, ta jsou dimenzována na bezpečné převedení \"návrhového průtoku\" s určitou N-letostí. V ČR se zajišťuje ochrana před povodněmi u sídel nejčastěji na 100letou vodu, u přehrad až na 10 000letou vodu. K záplavovým územím stanoveným pro průtoky s různou dobou opakování se přihlíží při činnostech jako územní plánování nebo pojišťování nemovitostí.\n\n\"N-letý minimální průtok\" je definován jako nejmenší průměrný denní průtok, který je dlouhodobě dosažen nebo podkročen jednou za N let.\n\n\"M-denní průtok\" je průměrný denní průtok, který je dosažen nebo překročen během M dní v roce. Udává se buď pro konkrétní rok, nebo pro dlouhodobé průměrné denní či měsíční průtoky. Oblast minimálních průtoků je důležitá pro užívání vod i pro zajištění ekologické funkce vodního toku. Podle vodního zákona stanovuje v ČR vodoprávní úřad \"minimální zůstatkový průtok\", tím většinou bývá určitý M-denní průtok.\n\nZákladní metodou je hydrometrování, kdy se pomocí počtu otáček hydrometrické vrtule či jiným způsobem zjišťují bodové rychlosti proudění v jednotlivých místech příčného profilu, a to v různých vzdálenostech od břehu a v různých hloubkách. Z měření ve stejných vzdálenostech pro různé hloubky se vypočítají průměrné svislicové rychlosti. Dílčí průtok se pro každou svislici vypočítá vynásobením průměrné svislicové rychlosti příslušnou průtočnou plochou. Celkový průtok toku je pak součtem všech průtoků dílčích (odvozených od jednotlivých svislic).\n\nMalé průtoky se dají přesněji měřit přímo zachycením celého průtoku do nádoby známého objemu a změřením času potřebného k jejímu naplnění.\n\nVenturimetrem se průtok určí na základě rozdílu tlakových výšek vody proudící v běžném a zúženém profilu.\n\nPočátkem 21. století se začala pro větší toky využívat zařízení ADCP, která využívají Dopplerova jevu. Na plováku jsou umístěna čidla vysílající ultrazvukové impulsy, z odražených signálů je zjišťován tvar koryta a měřeny rychlosti proudění.\n\nNepřímo se dá průtok odvodit z vodního stavu (měřeného vodočtem nebo limnigrafem), a to při znalosti konsumpční křivky, udávající závislost průtoku na výšce hladiny. Tuto křivku je možno zjistit experimentálně (hydrometrováním) nebo teoreticky (Chézyho rovnicí). Podmínkou správného vyčíslení průtoku je stálost koryta a hydraulických poměrů v profilu, v praxi je nutné konsumpční křivky pravidelně aktualizovat.\n\nLimnigrafy jsou použity také v síti vodoměrných stanic v České republice, kterou spravuje Český hydrometeorologický ústav.\n\nNa měrných přelivech průtok závisí na výšce přepadového paprsku, používají se například Ponceletův přeliv (obdélníkový výřez) nebo Thomsonův přeliv (výřez tvaru pravoúhlého trojúhelníka).\n\nDalší metodou je přimísení látky o určité koncentraci do vodního toku (používá se například chlorid sodný) a zjištění její koncentrace v profilu níže po proudu. Průtok se pak vypočítá podle směšovací rovnice.\n\n\n"}
{"id": "104404", "url": "https://cs.wikipedia.org/wiki?curid=104404", "title": "Kočka bengálská", "text": "Kočka bengálská\n\nKočka bengálská (\"Prionailurus bengalensis\") je malá kočka, žijící v jižní, jihovýchodní a východní Asii. Starší vědecké jméno je \"Felis bengalensis\".\n\n\nKočka bengálská je velká asi jako domácí kočka, kočky, které žijí v severní části areálu jsou o něco větší. V porovnání s domácí kočkou mají o něco delší končetiny. Základní barva srsti se liší podle poddruhu, většinou je zlatá, zlatočervená nebo zlatošedá až šedohnědá. Kresba je černá, skládá se ze skvrn nebo rozet, skvrny se často slévají do velkých map, na hřbetě se mohou tvořit pruhy. Břicho a brada jsou bílé, také na ušním boltci mají bílou skvrnu, podobně jako další kočkovité šelmy.\n\nSumaterský poddruh má méně skvrn, které jsou navíc menší, pákistánské kočky jsou šedé a mají nevýraznou kresbu. Srst severněji žijících poddruhů je hustší a méně nápadně zbarvená. Mezi kočkami bengálskými existuje velká variabilita, dokonce tak velká, že některé poddruhy byly původně považovány za samostatné druhy a teprve analýza DNA je odhalila jako poddruh. Krásným příkladem je iriomotská kočka, vzácný poddruh z japonského ostrova Iriomote. Její srst je tmavě hnědá a tečkování je nevýrazné. Kočka z ostrova Cušima byla nedávno také odhalena jako poddruh bengálské kočky.\n\nKočka bengálská žije v celé jihovýchodní Asii, západní hranice rozšíření leží v Pákistánu, severní v Mongolsku a na východní Sibiři. Žije v Indii, Bangladéši, Barmě, Thajsku, Vietnamu, Malajsii, Indonésii, Číně, na Filipínech i v Japonsku.\n\nObývá deštné pralesy, tropické lesy, ale i křoviny, polopouště i zemědělsky využívanou půdu. Dává přednost blízkosti vody.\n\nKočky bengálské jsou samotářská zvířata s noční aktivitou. Ve dne odpočívají v doupatech v dutinách stromů nebo v jeskyních. Jsou to oportunisté, na zemi i na stromech loví hlodavce i zajíce, malé hmyzožravce, ještěrky, žáby i netopýry. Uloví také malé kopytníky, jako jsou kančilové, kabaři nebo i srnče. Jídelníček si zpestřují rybami a vejci, v obydlených oblastech odnášejí drůbež. Dobře šplhá i plave.\n\nTeritorium jedné kočky mívá rozlohu asi 9 km², kočka si ho označuje močí a výkaly.\n\nV tropech se mohou rozmnožovat celoročně, na severu se páří v březnu a v dubnu. Samice je březí 60–70 dní, pak v doupěti porodí 2–4 koťata. V 10 dnech věku otevírají oči, ve 23 dnech začnou jíst maso. Doupě opouští asi po měsíci.\n\nV zajetí se stává, že samice, pokud je vyrušována, svá mláďata zabije. Přijde-li kočka o koťata, může mít v jednom roce ještě jeden vrh. Bengálské kočky dospívají v 18 měsících věku, v zajetí může samec dosáhnout pohlavní dospělosti od 7 měsíců, samice od 10 měsíců. V zajetí se mohou dožít až 13 let. Často jsou loveny kvůli kožešině, kromě člověka je jejich přirozeným nepřítelem levhart.\n\nKočka bengálská byla úspěšně zakřížena s domácí kočkou - americkou krátkosrstou. Vzniklo plemeno bengálská kočka. Toto plemeno v sobě spojuje přítulnost domácí kočky a divoce zbarvenou srst divokých koček bengálských. Občas jsou divoké bengálské kočky přikřižovány k domestikovaným bengálským kočkám. Cílem je ozdravit plemeno, získat znaky divoké bengálské kočky, jako je silný ocas, malé uši, rovný profil, a.j. Světová organizace chovatelů koček TICA uznává hybridní kočky z tohoto spojení a vystavuje jim také rodokmeny.\n\nv Evropě byla v červnu 2019 chována přibližně ve čtyřech desítkách zoo, takže patří k vzácně chovaným druhům.\n\nV Česku najdeme kočky bengálské v rámci Unie českých a slovenských zoologických zahrad ve dvou poddruzích:\n\n\n\n"}
{"id": "104407", "url": "https://cs.wikipedia.org/wiki?curid=104407", "title": "Car-bomba", "text": "Car-bomba\n\nCar-bomba (rusky: Царь-бомба) byla třístupňová termonukleární puma, nejsilnější zbraň, která byla v historii odpálena. Bomba byla vyvíjena pod jménem \"Ivan\" (Иван), či \"Váňa\" (Ваня), \"car-bomba\" je označení západních zdrojů, které se však rozšířilo i do dnešního Ruska (srovnej Car-puška).\n\nPráce na konstrukci Car-bomby začaly v roce 1954 v uzavřeném městě \"Arzamas 16\" (dnes Sarov) pod vedením akademika I. V. Kurčatova a J. B. Charitona.\n\nCar-bomba měla hmotnost 27 tun, délku 8 metrů a průměr 2 metry. Pro její dopravu byl použit upravený čtyřmotorový turbovrtulový bombardér Tupolev Tu-95V (letové zkoušky a shozy makety bomby byly dokončeny v roce 1959).\n\nCar-bomba byla třístupňová termonukleární puma o energii přibližně 50 až 58 Mt TNT (210 až 240 PJ). To je ekvivalentní přibližně 1 350 až 1 570-násobku kombinované energie bomb svržených na Hirošimu a Nagasaki. První stupeň využívá štěpné reakce pro kompresi termonukleárního druhého stupně, jehož energie komprimuje třetí, mnohem větší, termonukleární stupeň.\n\nPůvodní plány počítaly s uvolněnou energií ekvivalentní 100 Mt TNT. Od tohoto plánu ale bylo upuštěno, protože by vedl k vytvoření příliš velkého množství radioaktivního spadu, který by z velké části dopadl na obydlené území Sovětského svazu. Letadlo, které pumu shodilo, by navíc nemělo čas dostat se do bezpečné vzdálenosti. Pro limitování energie a množství spadu byl uran, který byl součástí třetího (možná i druhého) stupně, nahrazen olovem. Díky tomu 97 % uvolněné energie pocházelo z jaderné fúze a šlo tak o jeden z \"nejčistších\" jaderných testů (v poměru k celkové energii). Často se uvádí, že car bomba byla nejsilnější zbrani v historii lidstva.\n\nOdpálení Car-bomby proběhlo 30. října 1961 v 11:32 moskevského času nad sovětskou jadernou střelnicí Nová země (Objekt 700). Bomba byla shozena z letounu Tupolev Tu-95V z výšky 10,5 km. Její padákový systém zbrzdil pád a tím umožnil posádce letadla dostat se do bezpečné vzdálenosti v okamžiku výbuchu. Ten nastal ve výšce 4 km nad povrchem (roznět byl sepnut vestavěným senzorem tlaku vzduchu).\n\nIhned po výbuchu se vytvořila ohnivá koule o průměru přibližně 8 km. Její spodní část nezasáhla zemi kvůli odražené tlakové vlně, vrchní část téměř dosáhla výšky, ze které byla shozena (10,5 km). Světlo z výbuchu bylo pozorovatelné téměř 1 000 km od místa výbuchu. Následný atomový hřib byl 64 kilometrů vysoký, takže zasahoval až do mezosféry. Průměr klobouku hřibu byl 95 km a průměr jeho nohy 40 km.\n\nVšechny budovy ve vesnici Severnyj 55 km daleko od epicentra byly zničeny. V místech stovky kilometrů daleko byly zničeny dřevěné domy, kamenné domy ztratily střechy, okna a dveře. Radiová komunikace byla přerušena téměř na hodinu. Uvolněné teplo by mohlo způsobit popáleniny 3. stupně 100 km daleko. Tlaková vlna byla pozorována 700 km daleko v přístavu Dikson. Okenní tabulky byly poškozeny ve vzdálenosti 900 km. Seismická vlna vytvořená výbuchem byla měřitelná i po třetím oběhnutím Země. Podle Einsteinovy rovnice E=mc² byla uvolněna energie odpovídající 2,34 až 2,67 kilogramům hmoty. Pro srovnání, přibližně stejné množství energie vyrobí v ČR všechny elektrárny ČEZu za rok. (Samotnému Temelínu nebo Dukovanům to trvá více než 4 roky.)\n\nVývoj a odpálení Car-bomby bylo součástí tehdejšího sovětského jaderného programu, jenž se rozvíjel po celou dobu studené války. Protože Sověti ke konci 50. let nedosahovali takové přesnosti radiového navádění zbraní jako Američané, kompenzovali účinnost zvyšováním ničivého potenciálu svých raket a bomb, aby mohly zničit cíl, i když spadly i o několik kilometrů mimo něj.\n\nDetonace Car-bomby zdvihla vlnu mezinárodního napětí a americký vyslanec Adlai Stevenson obvinil Chruščova na konferenci Spojených národů ze zbytečného znečišťování atmosféry nesmyslnými odpaly takto monstrózních zbraní nebezpečných pro celé lidstvo. Zkouška ukázala nebezpečí dalších závodů ve vyvíjení stále silnějších bomb a přiměla obě hlavní jaderné mocnosti zahájit jednání o omezení jaderných zkoušek. Tyto rozhovory skončily podpisem Smlouvy o omezení jaderných zkoušek, což byl začátek mezinárodní spolupráce na tomto poli. O Smlouvu se významně zasloužil i jeden z tvůrců „Car bomby“, akademik Sacharov, pozdější sovětský obhájce lidských práv a disident.\n\nTeprve později byl koncept jaderných bomb (jak SSSR tak USA) postupně přeorientován na mezikontinentální balistické střely s jadernými hlavicemi.\n\n\n\n\n"}
{"id": "104409", "url": "https://cs.wikipedia.org/wiki?curid=104409", "title": "Tomáš Pasák", "text": "Tomáš Pasák\n\nTomáš Pasák (6. června 1933 Praha – 26. října 1995 Praha) byl český historik a vysokoškolský pedagog.\n\nOd 60. let 20. století působil na Filozofické fakultě Univerzity Karlovy, kterou však musel v období tzv. normalizace z politických důvodů opustit. Pracoval v Pedagogickém muzeu Jana Amose Komenského, jehož se po listopadovém převratu stal ředitelem, a tehdy se též vrátil na akademickou půdu. Jeho profesní aktivity ukončilo předčasné úmrtí ve věku 62 let.\n\nVe svých odborných pracích se zabýval zejména českými dějinami v období první a druhé republiky, a především obdobím Protektorátu Čechy a Morava. Zaměřoval se na spornou a nedostatečně objasněnou tematiku, často formou biografií předních osobností politiky (Eliáš, Hácha, Klapka, Krajina, Drtina, Nestával, Nebeský, Udržal, Uher a Pitter). Jeho starší práce jsou poněkud ovlivněny tehdejší ideologií, ty pozdější však umožnily zaplnit některá „bílá“ místa v českých dějinách. Většina z nich mohla vyjít až po roce 1989. Za knihu o Emilu Háchovi získal Cenu Egona Erwina Kische.\n\nSpolu se svou manželkou u sebe přechovával urnu s ostatky československého generála a protektorátního předsedy vlády Aloise Eliáše, které díky tomu mohly být v roce 2005 se všemi poctami pohřbeny v Národním památníku na pražském Vítkově.\n\n\n\n"}
{"id": "104415", "url": "https://cs.wikipedia.org/wiki?curid=104415", "title": "Waltari", "text": "Waltari\n\nJméno Waltari může označovat tyto osoby:\n\n"}
{"id": "104417", "url": "https://cs.wikipedia.org/wiki?curid=104417", "title": "Nová země", "text": "Nová země\n\nNová země (rusky: , Novaja Zemlja) je souostroví v Severním ledovém oceánu v Archangelské oblasti na severu Ruska. Odděluje Barentsovo moře na západě a Karské moře na východě. Mezi jižním pobřežím Jižního ostrova a eurasijským kontinentem se rozkládá Pečorské moře. V roce 2010 bylo na souostroví registrováno 2 419 obyvatel.\n\nNová země se skládá ze dvou hlavních ostrovů (Severní a Jižní) oddělených úzkým průlivem Matočkin Šar, jehož šíře se pohybuje mezi 1,6 až 2,4 km, a několika menších ostrovů (např. Meždušarskij). Celková plocha oblasti je asi 90 650 km², samotného Jižního a Severního ostrova dohromady 82 600 km². Nová země představuje zhruba 1000 km dlouhý hornatý hřbet, protažený ve směru od jihozápadu k severovýchodu, který je de facto pokračováním 2 500 km dlouhého hřebenu Uralu, z geografického hlediska oddělujícího Evropu od Asie. Nejvyšší (bezejmenná) hora se nachází na Severním ostrově a dosahuje nadmořské výšky 1547 m.\n\nHistorické zmínky o souostroví pochází už z 11. století a jsou spojeny s osadníky z Novgorodu. Prvním západním Evropanem, který stanul na půdě souostroví, byl anglický mořeplavec a objevitel Hugh Willoughby v roce 1553. Nizozemský mořeplavec Willem Barents v roce 1594 Novou zemi obeplul. Během let 1821–1824 bylo zmapováno celé západní pobřeží. První stálá osada Malyje Karmakuly byla založena roku 1870 a do roku 1926 byla hlavním městem. Od roku 1954 byla část území obou ostrovů používána jako hlavní sovětská jaderná střelnice.\n\nV důsledku vybudování severní novozemské jaderné střelnice bylo z ostrova vykázáno asi 100 zde žijících rodin. Dne 30. října 1961 tu byla odpálena bomba Car – nejničivější jaderná zbraň, která kdy byla v historii lidstva odpálena. Síla výbuchu dosáhla ekvivalentu přibližně 55 Mt TNT. Ve stejném roce zde došlo k celkem dvaceti atmosférickým testům jaderných pum a na souostroví byla naměřena nejvyšší radioaktivita, i když bomba Car byla jak nejsilnější, tak i kupodivu nejčistší odpálenou bombou (co se radiace týče).\n\nV období mezi 21. zářím 1955 a 24. říjnem 1990 (do vyhlášení dnešního moratoria) bylo na Severní střelnici provedeno 132 jaderných výbuchů: 87 v atmosféře (z toho 84 ve vzduchu), 1 pozemní (7. září 1957), 2 výbuchy nad vodou (27. října 1961 a 22. srpna 1962), 3 podvodní (21. září 1955, 10. září 1957, 23. září 1961) a také 42 podzemních jaderných výbuchů.\n\nNa Jižním ostrově se nacházejí osady Belušja Guba (1 972 obyvatel), Rogačovo (457 obyvatel), Stolbovoj (0 obyvatel) a Krasino (0 obyvatel). Severní ostrov není trvale obydlen. Na počátku února roku 2019 zkomplikoval život obyvatelům Jižního ostrova nadměrný výskyt ledních medvědů, kteří pronikli do osad a v některých případech až do lidských obydlí.\n"}
{"id": "104420", "url": "https://cs.wikipedia.org/wiki?curid=104420", "title": "Xavi", "text": "Xavi\n\nXavier Hernández i Creus (*25. ledna 1980, Terrassa, Španělsko) známý též jako Xavi [šavi] je bývalý španělský fotbalový záložník a bývalý reprezentant. Od léta 2019 trénuje katarský klub Al-Sadd, za který také čtyři roky nastupoval (2015-2019).\n\nDo akademie La Masia přišel v 11 letech. Svůj debut za první tým si odbyl 18. srpna 1998 proti Mallorce. Za odehraných 675 zápasů dal 80 gólů a více než 160 asistencí pro zhruba 50 hráčů. Byl nedílnou součástí veleúspěchu Barcelony z roku 2009, kdy vyhrála všech 6 možných pohárů. Celkem pětkrát byl nominován na Zlatý míč FIFA a třikrát se umístil na třetím místě (2009, 2010 a 2011).\n\nV létě 2015 v týmu FC Barcelona skončil a odešel do katarského klubu Al-Sadd.\n\nXavi reprezentoval Španělsko již v mládežnických výběrech. V roce 2000 byl členem týmu U21, jenž na Mistrovství Evropy hráčů do 21 let konaném na Slovensku obsadil 3. místo. Hrál následně i na Letních olympijských hrách 2000 v Sydney, kde Španělsko prohrálo s Kamerunem ve finále na penalty.\n\nV A-mužstvu Španělska přezdívaném \"La Furia Roja\" debutoval 15. 11. 2000 v Seville v přátelském zápase proti týmu Nizozemska (prohra 1:2).\nOd té doby odehrál více než 130 zápasů za španělskou reprezentaci, se kterou vyhrál Euro 2008, MS 2010 a Euro 2012. Byl zvolen Hráčem turnaje na Euru 2008.\n\nNa Mistrovství světa 2006 v Německu odehrál v dresu Španělska všechny zápasy, v utkání proti Ukrajině byl jmenován nejlepším hráčem zápasu.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B. Poté ukončil reprezentační kariéru.\n\nAktualizováno: 6. června 2013\n\n\n"}
{"id": "104421", "url": "https://cs.wikipedia.org/wiki?curid=104421", "title": "Darlingtonie kalifornská", "text": "Darlingtonie kalifornská\n\nDarlingtonie kalifornská (\"Darlingtonia californica\") je jediný druh botanického rodu darlingtonie (\"Darlingtonia\"), řazeného do čeledi špirlicovité (\"Sarraceniaceae\"). Darlingtonie kalifornská je masožravá rostlina rostoucí na malém území v Severní Americe (Kalifornii, Oregonu).\n\nNa úbočí hory Mt. Shasta v Kalifornii byla v roce 1841 objevena botaniky provázející výpravu kapitána Wilkense. Americký botanik John Torrey z těchto prvních zvláštních exemplářů rozpoznal dosud neznámý rod a později jej pojmenoval a popsal. Díky přátelství vědců Darlingtona a Torreyho pojmenoval Torrey nově objevený rod Darlingtonie ale neuvědomil si, že tak již učinil u dvou druhů či rodů a tudíž bylo pojmenovaní dle nomenklaturních pravidel neplatné. V roce 1891 byla Darlingtonie přejmenována na Chrysamfora profesorem Greenem. Původní pojmenování však bylo již natolik zažité, že v roce 1954 Mezinárodní botanický kongres rozhodl o návratu k původnímu názvu \"Darlingtonia\".\n\nDarlingtonie kalifornská je vytrvalá, v přírodě téměř 90cm vysoká rostlina, příznačná svými nezaměnitelnými, zajímavými až bizarními láčkami se zvláštně tvarovaným přívěskem u vstupního otvoru, který se podobá rozeklanému rybímu ocasu. Pro jejich vzhled, připomínající vztyčenou hlavu kobry, bývá také nazývána \"kobří lilie\" (z anglického označení \"Cobra Lilly\").\nLáčky Darlingtonie vyrůstají ze ztloustlého, mělce uloženého oddenku, na jehož koncové části vytvářejí růžici. Jednotlivé láčky jsou od své báze postupně šroubovitě zkroucené až o 180° tak, že je vstupní otvor a tedy ústí pasti směrováno k vnějšímu obvodu růžice. Láčky mají po celé délce lamelovité křídlo, které vede od spodní části ke vstupnímu otvoru. Ten je umístěn naspodu hlavic, jimiž je láčka ve své horní části ukončena a které mohou u exemplářů, rostoucí na přirozených nalezištích, dosahovat 12-15cm v průměru. Podél křídla a na přívěsku jsou četná nektária, jejichž sladkým nektarem je kořist naváděna k ústí láčky. Hlavice a část trubicovité láčky je díky četným prosvítavým okénkům (fenestrace neboli areoly) prosvětlena a vytváří pro nic netušící hmyz iluzi volného prostoru. Jakmile se však například moucha nebo mravenec při olizování sladkého nektaru dostanou příliš daleko do nitra hlavice, cesta zpět je přes četné, ke spodní části láčky směřující chloupky prakticky nemožná. Délka a hustota chloupků se směrem dolů k bázi láčky zvětšuje, přičemž ve spodní části bývá malé množství tekutiny obsahující velké množství mikroorganismů (především bakterií).\n\nMnožství trávicích enzymů produkovaných rostlinou je zanedbatelné a rozklad těl kořisti je téměř výhradně zajišťován prostřednictvím enzymů, které produkují mikroorganismy. Produkty rozkladných procesů jsou následně vstřebávány rostlinou.\n\nVyrůstají na až 1 metr vysokých květních stvolech a v mnohém se podobají květům příbuzných špirlic. Na rozdíl od špirlic, u kterých se v době kvetení rozevírají lístky kališní i korunní, hnědofialová koruna květů darlingtonie zůstává nerozevřená a podobá se spíše poupěti, shora chráněnému rozevřeným kalichem. Ve vyzrálém semeníku se vytváří větší počet hnědých, asi 2-3mm velkých semen, jejichž osemení je pokryto okem viditelnými věžatými výrůstky. Semena velice dobře plavou na vodní hladině a jsou nesmáčivá (po delší doba nesají vodu, ani po několika dnech se do vody neponoří).\n\nDarlingtonie rostou na různých typech stanovišť, v různých nadmořských výškách a mnohdy ve zcela odlišných lokálních (místních) podmínkách. Např. v oblasti Siskiyou Mountains rostou populace rostlin pouze poblíž tekoucích vod, jinde pak v bažinách s koberci rašeliníku, rašelině, ve štěrkových náplavech vzniklých zvětráváním hadců nebo na březích tůněk apod. Velmi zřídka roste darlingtonie v rašeliništích se stagnující (stojatou) vodou. Daleko nejčastěji bývají rostliny vázány na mikroklima, vytvářené horskými toky a prameništi. Rostou také v potočních náplavech, teplota a vlhkost substrátu je vyrovnávána protékající vodou, která jej promývá, zvlhčuje a ochlazuje i v nejteplejších letních dnech na teploty většinou pod 15° Celsia. Blízkost oceánu a případně i vysokohorská poloha zajišťují vysokou vzdušnou vlhkost také v době letního sucha.\n\nDarlingtonia roste v přímořských nížinných polohách téměř až na úrovni moře, ale také na horských úbočích vystavených západnímu, oceánskému proudění vlhkého vzduchu, kde vystupuje až do horských poloh kolem 2800 m n. m. Toto území je charakteristické obdobím se zimními dešti a letním obdobím sucha, která trvá jeden až čtyři měsíce. V severnějších a vysokohorských polohách bývají rostliny během zimy pod pokrývkou sněhu, zatímco rostliny s populací rostoucí v nižších nadmořských výškách jsou zřídkakdy vystaveny slabému mrazu (teploty mohou být v rámci areálu darlingtonie značně rozdílné a např. v Sierra Nevadě ve výšce 1900 m n. m. činí teplotní průměr nejstudenější měsíce -2° Celsia, zatímco v nížinách se mohou průměrné teploty pohybovat až kolem 8° Celsia). Také roční úhrn srážek se v rámci areálu darlingtonie velmi různí a je v rozmezí přibližně od 500 do 2000mm. Společně s darlingtonií rostou na některých lokalitách také jiné druhy masožravých rostlin jako například rosnatka okrouhlolistá (\"Drossera rotundifolia\"), tučnice obecná (\"Pinguicula vulgaris\").\n\nV literatuře bývá někdy uváděno, že se darlingtonie vyskytují také v oblastech, které jsou postihovány občasnými požáry. Působení vysokých teplot rostliny přežívají pomocí oddenku, přičemž oheň likviduje také okolní vegetaci coby konkurenci a připravuje se tak na příhodné podmínky pro klíčení semen a uchycení semenáčků.\n\nJak již dává tušit druhové jméno \"kalifornská\", je domovinou této obdivuhodné rostliny mimo jiné také část státu Kalifornie (USA), kde byla tato rostlina také objevena. Darlingtonie svým výskytem vázaná na asi 160km dlouhý pás pobřeží od města Roseburg v jihozápadní části státu Oregon až k městu Santa Rosa v severní Kalifornii.\n\nPěstování darlingtonie má svá úskalí ale je považována za poměrně snadno pěstovanou masožravou rostlinu. Kultivační podmínky jsou až na některá specifika v mnohém srovnatelné s podmínkami pro pěstování špirlic.\n\nV přírodě darlingtonie bývají obvykle používány dostatečně objemné nádoby z pálené hlíny, které umožňují odpařování vody z jejich povrchu (částečně se tak nádoby ochlazují). Plastové květináče jsou také vhodné, přičemž se pro udržení nižší teploty v substrátu obalují např. hliníkovou fólií pro zvýšení odrazivosti dopadajících slunečních paprsků nebo se umisťují do větších, živým rašeliníkem vyplněných květináčů.\n\nRostliny se nejčastěji pěstují ve vzdušnějších substrátech které lze získat smícháním rašeliny a perlitu, keramzitu a nebo žulové drti. Na povrchu substrátu kolem zasazených rostlin překrýt rašeliníkem.\n\nMaximální možné osvětlení, ale rostliny snáší také polostín. Darlingtonie si nepotrpí na vysoké teploty zvláště v horkých dnech (dojde k přehřívání rostliny, hlavně pak substrátu). Ve vyhřátých sklenících lze rostlinu ochránit předstíněním.\n\nPři kultivaci darlingtonie je především důležitá teplota substrátu, která by se měla i v teplejším období optimálně pohybovat kolem 18° Celsia. V horkých letních dnech lze optimální teplotu substrátu udržovat častým proléváním studenou vodou či přidáváním kousku ledu na povrch nebo pomocí trsů rašeliníku, jimiž je možno květináč s rostlinou obložit. Aklimatizované rostliny krátkodobě snáší v letním období teploty až ke 30° Celsia, v zimě od 0 do 10° Celsia, přičemž je také možno pěstovat rostliny celoročně venku, například na venkovním rašeliništi.\n\nRostliny vyžadují po celý rok stálou relativní vlhkost vzduchu okolo 60-80%. Je nutné udržovat substrát stále vlhký ale neměly by stát trvale ve vodě.\n\nZ oddenku samovolně odnožují stolony (výběžky), které prorůstají pod povrchem substrátu a na jejichž koncových částech po vynoření vyrůstají růžice nových jedinců. Méně častým způsobem je množení semeny který je náročný.\n\nJe vhodné pouze tehdy, kdy je na například starý substrát, malá velikost květináče a tak dále nejlépe v jarním období. Při přesazování nesmí dojít k porušení kořenového systému rostliny to znamená nejlépe alespoň s částí kořenového obalu.\n\nDíky přirozeně lapenému množství kořisti není hnojení životně nezbytné.\n\nNejčastějším problémem je zajištění optimálních světelných, teplotních a vlhkostních podmínek v různých obdobích roku, především pak zajištění optimální teploty a vlhkosti substrátu.\n\n\n\n \n"}
{"id": "104423", "url": "https://cs.wikipedia.org/wiki?curid=104423", "title": "Jimmie Rodgers", "text": "Jimmie Rodgers\n\nJimmie Rodgers, vlastním jménem James Charles Rodgers, (8. září 1897 Meridian Mississippi – 26. května 1933 New York) měl další přezdívky jako „smutný jódler“ a „zpívající brzdař“. Je označován za otce country hudby, ačkoli jeho nahrávací kariéra trvala pouhých šest let. Byl jako první uveden do Country Music Hall of Fame v roce 1961.\n\nRodgers již ve čtyřech letech přišel o matku, která zemřela na tuberkulózu. Od čtrnácti let pracoval podobně jako jeho otec u železnice, kde dělal různé činnosti. Krom jiného tak mohl dále poznávat černošské blues, k němuž pronikal díky komunitě, v níž se pohyboval již od dětství. V tomto prostředí se také poprvé projevoval se svojí původní písňovou tvorbou.\n\nRodgersovi se postupně horšilo zdraví a po chronickém zápalu plic mu lékaři zjistili tuberkulózu. V roce 1924 byl nucen hledat snazší práci a pokusil se živit hraním a zpíváním. Jeho toulavý způsob života se však příliš nezměnil. Až 4. srpna 1927 přišel počátek změny alespoň v materiálním zabezpečení. Toho dne totiž nahrál v Bristolu v Tennessee pouze za doprovodu své kytary první dvě skladby na gramodesku pro firmu Victor Records (později RCA). Jednalo se o jižanskou ukolébavku \"Sleep Baby Sleep\" (česky:\"Spi děťátko spi\") a jeho vlastní píseň \"Soldier’s Sweetheart\" (Vojákovo děvče). Shodou okolností zde ve stejné době (jenom o jeden týden dříve) nahrávali také Carter Family a všechny tyto písně pak vyšly v říjnu.\n\nRodgers zaznamenal okamžitý úspěch a ještě do konce roku nahrál další skladby. Některé z nich vycházely jako postupně číslované Blue Yodel, ale získávaly i své druhé názvy. \"Blue Yodel No. 1\" je tedy dodnes znám jako \"T for Texas\". Obvykle natáčel sám, ale spolupracoval i s dalšími hvězdami. Tou nejvýznamnější byl Louis Armstrong. Jeho jódlování a písně, jejichž obsahu a upřímnému pojetí ostatní rozuměli, ho proslavily natolik, že ve výsledku ve své době prodal více desek než slavný operní tenorista Enrico Caruso. To vše přes probíhající hospodářskou krizi. Získané peníze ovšem Rodgers rychle zároveň také ztrácel díky neopatrnosti a občasnému velikášství. Prohrával hodně peněz v kartách, postavil si přepychovou vilu v Texasu. Vědom si své nemoci postupně omezoval koncertní vystoupení a stále více nahrával. Koncem dubna 1933 jel naposledy nahrávat do New Yorku. Do nahrávacího studia mu postavili lůžko a zde také nahrál posledních 12 písní. Poslední nahrávku \"Fifteen Years Ago Today\" (česky:\"Dnes před patnácti lety\") dokončil dva dny před smrtí a překročil jí hranici 110 písní. Ve studiu zemřel.\n\nK odkazu Rodgerse se přihlásili v dalších letech mnozí interpreti country hudby (Ernest Tubb, Hank Snow, Hank Williams starší, Merle Haggard, Waylon Jennings a další). Výrazný byl i podíl jeho písniček na prosazení country hudby v 60. letech 20. století v Československu, kde hrála jeho hudbu s přeloženými texty např. skupina Greenhorns.\n\n"}
{"id": "104424", "url": "https://cs.wikipedia.org/wiki?curid=104424", "title": "PhpMyVisites", "text": "PhpMyVisites\n\nphpMyVisites je Open Source (GNU/GPL licence) aplikace napsaná v PHP. Aplikace poskytuje informace a statistiky o návštěvnosti webu.\n\nPhpMyVisites nabízí nespočet možností pro analýzu návštěvnosti (návštěvy, zobrazené stránky, čas přístupu, vstupní/výstupní stránka, trasování návštěvy, země původu návštěvníka, hardwarovou konfiguraci, vyhledávací slovo z vyhledávače, typ prohlížeče, atd.), intuitivní ovládání, automatickou instalaci, správu více webů.\n\nPhpMyVisites je dostupné s překladem do 27 světových jazyků včetně češtiny. Vývoj již několik stagnuje. Vývojáři na svém webu doporučují používat jako náhradu Piwik.\n\n\n"}
{"id": "104431", "url": "https://cs.wikipedia.org/wiki?curid=104431", "title": "50 Cent", "text": "50 Cent\n\nCurtis James Jackson (* 6. července 1975, Queens, New York), známý spíše pod pseudonymem 50 Cent, je americký gangsta rapper, který se proslavil alby \"Get Rich Or Die Tryin'\" a \"The Massacre\". Celosvětově prodal dohromady 21 milionů nosičů jen těchto multiplatinových alb a celkem přes 30 milionů svých nahrávek, čím se řadí mezi nejúspěšnější rappery všech dob. Roku 2010 získal svou první cenu Grammy. Jako první umělec vydal samostatný mixtape, a to \"50 Cent Is the Future\" (2002). Také jako první vydal bonusové DVD s hudebními videoklipy ke všem písním z alba (\"The Massacre\", 2005).\n\nV roce 2000 přežil pokus o vraždu, při kterém byl devětkrát zasažen projektilem ráže 9 mm, díky čemu si vysloužil přezdívku \"Bulletproof\" (\"Neprůstřelný\"). V současnosti je jedním z nejbohatších rapperů světa a mimo hudby se věnuje herectví a podnikání v nejrůznějších oborech.\n\nNarodil se v roce 1975 v newyorské čtvrti South Jamaica, Queens. Jeho matka (Sabrina Jackson) byla drogovou dealerkou, zavraždili ji, když mu bylo osm let. Se svým otcem se nikdy nesetkal a ani neví, kdo jím je. Po smrti své matky vyrůstal ve sklepě bez oken, v domě svých prarodičů. Od jedenácti let začal boxovat a zhruba od dvanácti prodávat crack, pod přezdívkou „Boo Boo”. V boxu byl tak úspěšný, že se v druhé polovině 80. let 20. století účastnil juniorských olympijských her. Ovšem stejných úspěchů se nedočkal na střední škole. Navštěvoval „Andrew Jackson High School”, z které byl ovšem brzy vyloučen za držení cracku a zbraně, za což byl i uvězněn. V roce 1994 byl dvakrát zatčen a poslán na sedm měsíců do ústavu pro mladistvé delikventy. Po těchto zkušenostech začal používat přezdívku 50 Cent, jako symbol svého přerodu. Tuto přezdívku si zvolil podle brooklynského zloděje Kelvina „50 Cent” Martina.\n\n50 Cent se poprvé hudební scéně představil v roce 1998, a to díky, tehdy již legendárnímu, Jam Master Jayovi, ze skupiny Run-D.M.C., který ho upsal na svůj label a naučil ho vše okolo psaní textů. Poprvé se objevil na písni skupiny Onyx – „React\". O rok později opustil label po nabídce od profesionálního dua producentů \"Trackmasters\", kteří ho uvedli ke Columbia Records. Při nahrávání alba zvládl vytvořit třicet šest písní během dvou týdnů. Ty nejlepší byly sestaveny na album Power of the Dollar, které mělo vyjít během roku 2000. Ovšem po útoku z dubna 2000, při kterém byl devětkrát postřelen, Columbia Records rozvázala kontrakt a album nikdy nevyšlo. Album obsahovalo singl „How to Rob” (ft. The Madd Rapper), což byl disstrack na padesát osobností tehdejší hudební scény. Druhým singlem byla píseň „Thug Love” (ft. Destiny's Child). Údajným podnětem k útoku na 50 Centa byla kontroverzní píseň „Ghetto Qu’ran”.\n\nPo dubnovém útoku se uchýlil do exilu v Kanadě, kde do roku 2002 nahrál okolo 30 písní, které byly určeny pro různé DJ a jejich mixtapy. Jeho manažer a producent Sha Money XL se však rozhodl vydat nejlepší z nich na jednom mixtapu, a tím vznikl \"50 Cent Is the Future\", první hip-hopový mixtape svého druhu. Poté nahrál kompilační mixtape \"Guess Who’s Back\", který si v té době poslechl i rapper a producent Eminem. Ten tuto nahrávku přehrál šéfu labelu Aftermath Entertainment Dr. Dremu, který se nakonec rozhodl 50 Centa upsat.\n\nPoté, se záštitou labelů Shady Records, Aftermath Ent. a Interscope Rec. nahrál své nové debutové album. Ještě před vydáním alba se zpropagoval na Eminemově soundtracku k filmu 8. míle a na propagačním LP „24 Shots“. Také vydal dva mixtapy se svou skupinou G-Unit, kterou tím představil svým posluchačům. Jeho studiové debutové album \"Get Rich Or Die Tryin'\" se stalo obrovským úspěchem. Alba se prodalo 872 000 kopií jen v prvním týdnu v USA, celosvětově se ho nakonec prodalo přes dvanáct milionů. Jen v USA bylo 8x platinové. Vedoucími singly jsou písně „In Da Club“ (1. příčka v žebříčku Billboard Hot 100), „Wanksta“ (13. příčka), „21 Questions“ (ft. Nate Dogg) (1. příčka) a „P.I.M.P.“ (3. příčka). Dalším singlem byla píseň „If I Can't“ (76. příčka).\n\nBěhem roku 2003 ještě vydal společné album skupiny G-Unit, kterou upsal pod svůj label G-Unit Records, který založil pod Interscope Records. Album neslo název \"Beg for Mercy\" a prodalo se ho přes 3 miliony kusů.\n\nRoku 2005 vydal své druhé album \"The Massacre\", kterého se celosvětově prodalo přes 9 milionů kusů. Alba se v USA prodalo přes milion kusů během prvního týdne, čím se stalo jedním z nejrychleji se prodávaných alb hudební historie. Produkci zajistili Dr. Dre, Eminem, ale i další producenti. Úvodními singly jsou písně „Disco Inferno“ (3. příčka), „Candy Shop“ (ft. Olivia; 1. příčka) a „Just a Lil’ Bit“ (3. příčka). Dalším singlem poté byla bonusová píseň z deluxe verze alba „Outta Control (Remix)“ (ft. Mobb Deep), která se umístila na 6. příčce amerického žebříčku.\n\nKe konci roku vydal společně s G-Unit a dalšími členy \"G-Unit Records\" soundtrack ke svému prvnímu filmu \"Get Rich or Die Tryin\"'. Alba Get Rich or Die Tryin' OST se celosvětově prodalo okolo dvou milionů. Singly z alba jsou písně „Hustler’s Ambitions“ (65. příčka), „Window Shopper“ (20. příčka) a „Best Friend“ (ft. Olivia) (35. příčka). Společně s ním vydal i soundtrack ke své první konzolové hře nazvané \"Bulletproof\". Tento stejnojmenný soundtrack ovšem příliš komerčních úspěchů nezaznamenal.\n\nV září 2007 vydal své třetí studiové album nazvané \"Curtis\". Kvůli problémům s datem vydání (album se odkládalo více jak půl roku), obvinil label Interscope ze sabotáže. Navíc rozpoutal sázku s Kanye Westem o to, kdo prodá za první týden více alb. Vyhrál Kanyeho \"Graduation\". Album \"Curtis\" představily singly „Straight to the Bank“ (32. příčka), „I Get Money“ (20. příčka), „Ayo Technology“ (ft. Justin Timberlake a Timbaland) (5. příčka) a „I’ll Still Kill“ (ft. Akon) (95. příčka). Album debutovalo na druhé příčce žebříčku prodeje alb v USA, když se ho v první týden prodalo 695 000 kusů. Celkem se ho prodalo okolo tří milionů kopií celosvětově.\n\nAlbum s názvem \"Before I Self Destruct\" mělo být vydáno ještě před \"Curtisem\", ale 50 Cent dal přednost konceptu alba, který splňoval spíše \"Curtis\". A tak album, kvůli dalším odkladům vyšlo až v listopadu 2009, i když mělo původně vyjít v prosinci 2008. \"Before I Self Destruct\" je atmosférou prequelem alba \"Get Rich Or Die Tryin'\". Ta se liší od minulých alb svou temnou podobou. Alba se prodalo okolo půl milionu. Ústředními singly jsou písně „Ok, You’re Right“, „Baby By Me“ (ft. Ne-Yo) (28. příčka) a „Do You Think About Me“ (ft. Governor). Celosvětově se ho prodalo okolo milionu kusů.\n\nNa začátku roku 2010 získal prestižní cenu Grammy za spolupráci na Eminemově písni „Crack a Bottle“.\nV roce 2010 oznámil, že začíná pracovat na novém albu nazvaném \"Black Magic\", album mělo být v klubovém hudebním stylu Eurodance. Dříve ovšem oznámil, že vydání tohoto alba odkládá a začíná pracovat na hip-hopovém albu s pracovním názvem \"The Return of the Heartless Monster\".\n\nTaké chtěl, po splnění smlouvy u Interscope Records, vydat album \"Before I Self Destruct II\". Jako promo píseň byla vydána skladba „Outlaw“, která se umístila na 87. příčce žebříčku Billboard Hot 100, ačkoliv nejde o singl.\n\nPro nové album přislíbil beaty od Dr. Dreho. Původně mělo být album vydáno v listopadu 2011, poté v prosinci, poté byl termín vydání stanoven na 2. července 2012. V červnu 2012 bylo oznámeno, že album ponese název \"5 (Murder by Numbers)\" a bude vydáno 3. července 2012, a to údajně i bez reklamní podpory labelu Interscope Records. Nakonec však album \"5 (Murder by Numbers)\" dal zdarma ke stažení, a tím nešlo o běžné album. Ve stejný den oznámil, že oficiální páté studiové album ponese název \"Street King Immortal\". původní datum vydání bylo 13. listopadu 2012.\n\nPrvní promo singl z alba nesl název „New Day“ (ft. Dr. Dre a Alicia Keys), produkci původně zajistil Swizz Beatz pro Aliciu Keys, ale konečný beat dotvořili Dr. Dre a Eminem, a byl zveřejněn 28. července 2012. Singl debutoval na 79. příčce US žebříčku Billboard Hot 100. Druhý singl byl píseň „My Life“ (ft. Eminem a Adam Levine), který debutoval na 27. příčce. Album poté mělo být vydáno 26. února 2013, ale nakonec bylo odloženo na neurčitý termín na jaře roku 2013. Ale ani ten nebyl dodržen. Z alba dále byly zveřejněny písně „Major Distribution“ (ft. Snoop Dogg a Young Jeezy) a „We Up“ (ft. Kendrick Lamar). V současnosti je vydání alba plánováno na konec roku 2014.\n\nV prosinci 2013 oznámil, že pracuje na novém hudebním projektu s názvem \"Animal Ambition\", v té době se mluvilo pouze o mixtape či o street albu. Avšak nakonci února 2014 oznámil, že se vykoupil ze smlouvy se společnostmi Shady / Aftermath / Interscope, se kterými měl kontrakt ještě na jedno album. Současně podepsal novou spolupráci s vydavateli Caroline Records, Capitol Records a Universal Music Group. Téhož dne oznámil, že jeho novým albem bude právě \"Animal Ambition\", s plánovaným datem vydání 3. června 2014. Jedná se o konceptuální album s tématem prosperity. Od 18. 3. 2014 byla každý týden z alba zveřejněna nová píseň. Prvním singlem byla zvolena píseň „Don't Worry Bout It“ (ft. Yo Gotti). Žádný z celkově deseti singlů se nedostal do hitparády Billboard Hot 100. Album bylo skutečně vydáno 3. června 2014 pod vydavatelstvími G-Unit Records, Caroline Records a Capitol Records. V USA se umístilo na 4. příčce v žebříčku Billboard 200 s 46 728 prodanými kusy v první týden prodeje.\n\nPo vydání alba \"Animal Ambition\" v červnu 2014 se chystal vydat na turné, a poté chtěl ke konci roku 2014 vydat i dlouho připravované album \"Street King Immortal\", o kterém prohlásil, že půjde o více osobní album. V červnu 2014 však dal zpět dohromady svou skupinu G-Unit a začal nahrávat písně s ní. Také původně plánoval společné album, které mělo být vydáno na podzim 2014.\n\nV červnu také ohlásil, že jeho další sólové album \"Street King Immortal\", které mělo být původně vydáno již v roce 2012, bude vydáno 16. září 2014. Plánované společné album G-Unit nakonec bylo rozděleno do dvou EP. V srpnu 2014 se skupinou G-Unit vydali nezávislé EP s názvem \"The Beauty of Independence\". EP obsahovalo šest nových písní. Druhá část, EP s názvem \"The Beast is G-Unit\", měla být původně vydána v říjnu 2014, poté v listopadu a v prosinci, ale nakonec bylo zvoleno až datum 3. března 2015.\n\nNa začátku září oznámil, že odkládá vydání alba \"Street King Immortal\", důvodem mělo být soustředění se na tvorbu s G-Unit. Nový termín vydání tak je až pro rok 2015. V květnu vydal singl „Get Low“ (ft. 2 Chainz a Jeremih), píseň se v hitparádách neumístila. V červnu 2015 oznámil, že album \"Street King Immortal\" vydá v září 2015. Avšak ani toto datum nedodržel a místo toho v listopadu vydal mixtape \"The Kanan Tape\".\n\nI když se poprvé začal objevovat na televizních obrazovkách v různých dokumentech, svou skutečnou hereckou kariéru započal roku 2005. Pro začátek namluvil sám sebe v populárním seriálu Simpsonovi. Poté debutoval v celovečerním snímku Johna Sheridana nazvaném \"Get Rich or Die Tryin’\" (\"Zbohatni nebo chcípni\"), který vypráví o jeho vlastním životě. O rok později přijal roli v poválečném dramatu Home of the Brave (\"Země zatracených\"), ve kterém hraje vojáka, který se vrátil z války v Iráku a nedokáže se vyrovnat s tím, co zažil. Roku 2008 přijal vedlejší roli v thrilleru \"Righteous Kill\" (\"Oprávněná vražda\"), kde si zahrál majitele hudebního klubu s kriminální minulostí.\n\nRoku 2009 spoluzaložil filmovou produkční společnost Cheetah Vision Films, pod kterou od roku 2010 natáčel okolo pěti filmů ročně. Hrál v jednom díle seriálu \"Entourage\" (\"Vincentův svět\"), ve filmu \"Streets of Blood\" (\"Krvavé ulice\"), který byl o policejní práci v New Orleans po hurikánu Katrina, a také ve filmu britské produkce \"Dead Man Running\". Jeho největší filmovou zkušeností roku 2009 ovšem byl jeho režisérský a scenáristický debut ve filmu \"Before I Self Destruct\", ve kterém i hrál. Film vyšel jako bonus ke stejnojmennému CD.\n\nV roce 2010 přišly do kin nebo rovnou vyšly na DVD filmy \"Morning Glory\", \"Twelve\" a \"Caught in the Crossfire\". S vlastní produkční společností natočil snímek \"The Gun\". Roku 2012 hrál ve filmech \"All Things Fall Apart\", \"Freelancers\" a \"Fire with Fire\". Jeho častým hereckým kolegou je Val Kilmer. V roce 2013 hrál ve snímcích \"Plán útěku\", \"Zmrzlá zem\" a \"Frajeři ve Vegas\". V roce 2015 ve filmech \"Špión\" a \"Bojovník\". V roce 2018 hrál ve filmech \"Dokonalá loupež\" a \"Plán útěku 2\". V roce 2019 si zopakoval roli hackera Hushe ve snímku \"Plán útěku 3\".\n\nMezi lety 2014 a 2018 hrál v úspěšném seriálu stanice Starz s názvem \"Power\". Seriál, který na obrazovkách vydržel šest sérií, také produkoval skrze svou společnost G-Unit Films and Television Inc. V roce 2017 mu stanice BET odvysílala vlastní talk show \"50 Central\". Měla jen jednu řadu. V roce 2018 produkoval nový seriál \"The Oath\". Ten byl obnoven i pro druhou sérii. V roce 2020 měla premiéru první řada seriálu \"For Life\", u kterého 50 Cent figuroval jako výkonný producent.\n\nV lednu 2020 obdržel svou vlastní hvězdu na hollywoodském chodníku slávy.\n\nPo svém debutu s filmem \"Before I Self Destruct\" se začal věnovat i režii videoklipů. Nejdříve představil dva „minifilmy“ k písním z alba \"Before I Self Destruct\". V roce 2010 režíroval hudební klipy k mixtapovým písním členů G-Unit – Tony Yaya a Lloyda Bankse. Další videoklip natočil v roce 2014.\n\nScenáristický debut si odbyl v roce 2009 scénářem k filmu \"Before I Self Destruct\". Roku 2010 napsal příběh k filmu \"The Gun\" a scénář k filmu \"Things Fall Apart\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nV roce 1999, vydal píseň „How to Rob“, ve které dissoval na padesát osobností, např.: rappery, zpěváky a umělce jako jsou: Jay-Z, Busta Rhymes, Timbaland, Will Smith, Bobby Brown, Whitney Houston, Mariah Carey, Puff Daddy, Missy Elliott, DMX, R. Kelly, Mike Tyson nebo Wu-tang Clan.\n\nNejstarším sporem je rozepře s rapperem, který si říká Ja Rule. Spor se táhne již z dob, kdy 50 Cent nebyl příliš známý. Ja Rule obvinil 50 Centa z krádeže šperků, to vyústilo v pobodání 50 Centa. Již na albu Power of the Dollar je disstrack „Life’s on the Line“. Na soundtracku „8. Mile“ i albu Get Rich Or Die Tryin' jsou poté disstracky „Wanksta“ a „Back Down“. Album The Massacre obsahuje diss „Piggy Bank“ a album Get Rich or Die Tryin' OST zase diss „Window Shopper“.\n\nO trochu kratším je spor s hudební společností Murder Inc.. Společnost vede Irv Gotti, u kterého se prokázaly spojitosti s podsvětím. Na labelu byl upsán i Ja Rule. 50 Cent měl ovšem problém s přítelem Irva Gottiho – Kennethem „Supreme“ McGriffem, drogovým bossem. Toho si podal v písni „Ghetto Qu’ran“ a podle mnohých právě tato píseň vedla k postřelení 50 Centa v roce 2000. V roce 2011 Ja Rule potvrdil, že byl beef urovnán a tím ukončen.\n\nFat Joe si vysloužil nenávist 50 Centa účastí na písni Ja Rula „New York“. Proto ho zahrnul do svého dissu „Piggy Bank“. V roce 2008 50 Cent spolu s G-Unit vydal mixtape plný disstracků nazvaný „Elephant In the Sand“. Spor byl urovnán v říjnu 2012, kdy společně vystoupili pro uctění vzpomínky, jejich předčasně zemřelého společného promotéra Chrise Lightyho.\n\nV roce 2005 vedl spor i s rappery Nasem a Diddym. Ovšem tyto spory brzy vyprchaly. Nas se 50 Centovi znelíbil kvůli jeho sympatiím k vyhozenému Gameovi a Diddy kvůli nejasnostem v kontraktu rappera Mase, který se začal spojovat s G-Unit Records. Na každého 50 vydal jen jeden diss. Nase zahrnul do dissu „Piggy Bank“ a Diddyho pomluvil v dissu „Hip Hop“.\n\nJadakisse a jeho skupinu D-Block 50 Cent zavrhl ve svém newyorském dissu „Piggy Bank“. Jadakiss pobouřil 50 Centa, když přijal, stejně jako Fat Joe, spolupráci na tracku Ja Rula „New York“. Jadakiss a D-Block prakticky fungovali jako protiváha k 50 Centovi a G-Unit. Nesmyslný spor byl v roce 2009 ukončen , kdy se stali 50 Cent s Jadakissem přáteli a společně vystupovali na prvním ročníku festivalu ThisIs50.\n\nV roce 2007 vypukl spor se zakladatelem skupiny The Diplomats – Cam'ronem. 50 Cent vydal disstrack „Funeral Music“ a dále ho dissoval na písni rappera Young Bucka „Hold On“. Ještě během roku 2007 ukončil beef se zbývajícími členy The Diplomats. V roce 2009 ukončil spor i s Cam'ronem. Členové skupiny The Diplomats Jim Jones a Juelz Santana také vystoupili na festivalu ThisIs50.\n\nRok 2007 přinesl také spor s rapperem Lil Waynem, kterému 50 věnoval píseň „Part Time Lover”. O rok později Wayne odpověděl v písni „Louisianimal“. Po dalším roce 50 vydal disstrack „Play This on the Radio“. Také Wayne zmínil v písni „Officer Ricky Go Ahead (Try Me)“. Tento diss obsahoval řádky i na DJ Khaleda. Na Khaleda natočil i kontroverzní video „A Psychic Told Me“, které ovšem brzy vymazal z internetu. Nepřímo v něm vyhrožoval zabitím Khaledovy matky.\n\nRapper Rick Ross nahrál na 50 Centa diss „Mafia Music“ za to, že se na něj křivě podíval. 50 odpověděl dissem „Officer Ricky Go Ahead (Try Me)“, v kterém odhalil Rossovu minulost u policie. Následoval diss „Tia Told Me“, v kterém se svěřuje, co mu prozradila jedna z matek Rossových dětí Tia Kemp. Na ThisIs50.com zveřejňuje posměšnou sérii videí „Saturday Cartoon“, v které si dělá legraci z Ricky Rosse, dále sérii „Pimpin' Curly“, která zesměšňuje dvojici Pimpin Ken a Foxy Brown, která kritizovala 50 Centa kvůli písni „Officer Ricky“. S G-Unit nahrává diss „I’ll be the Shooter“, na který natočí i klip. Ross odpoví dissy „Valley of the Death“, „In Cold Blood“, „Push 'Em Over The Edge“, „Don't Count The Boss Out“ a „Mafia Music“ (remix) (ft. Game, Ja Rule a Fat Joe). Poté, co 50 Cent zesměšní prodeje Rossovi skupiny Triple C’s (12 000 kusů v prvním týdnu), ho začínají dissovat i nepříliš známí členové této skupina, na ně 50 Cent doposud nezareagoval.\n\nK beefu s Rossem se vyjádřil i 50ho bratranec Two Five, který na Rosse nahrál disstrack „The Hustle“, dále Lloyd Banks s dissem „Officer Down“, Tony Yayo s písní „Somebody Snitch“, Mazzaradi Fox s písní „Deep Cover“, Game, který Rossovi jasně vzkázal, že pokud se neobrátí s žádostí o pomoc na něj tak ho 50 Cent bezmilosti zničí a rapper Maino, který prohlásil, že se mu na Rossovi nelíbí že všem lhal. Nejnověji se do beefu přimotal i pornoherec Brian Pumper, který narapoval diss právě na Rick Rosse.\n\nRoku 2005 byl Game vyhozen z Unit. 50 Cent ho ještě téhož roku stihl zesměšnit na konci klipu k dissu „Piggy Bank”. Také v Deluxe vydání alba \"The Massacre\" nahradil remix Gameovi písně „Hate it or Love it“ remixem k písni „Outta Control“ (ft. Mobb Deep). Game sice započal s kampaní nazvanou G-Unot, ale 50 Cent brzy odkoupil práva na tuto „značku“ a tak ji dále Game nemohl používat. Naopak G-Unit začala používat slogan „Game Over“. Spor s Gamem je nejplodnější na disstracky. Nejnovějším je „So Disrespectful“ na albu Before I Self Destruct. V roce 2009 Game oficiálně ukončil beef s 50 Centem, doposud se však 50 Cent k tomuto vývoji nevyjádřil.\n\nVe smutnou situaci vyústil spor s dlouholetým členem G-Unit, Young Buckem, 50 Cent zveřejnil roku 2008 záznam hovoru, ve kterém se Buck omlouvá 50 Centovi a prosí ho, aby ho vzal zpět do Unit. Young Buck okamžitě reaguje zraňujícím disstrackem „Taped Conversation“ a později „Terminate on Sight“, „Laugh Now Cry Later“ „My Whole Life“ a „I'm Out Here“, 50 Cent prohlásil, že Buck může zůstat u G-Unit Rec., ale to Buck rezolutně odmítl a začal se spojovat s Gamem. Jenže 50 Cent tvrdí, že Buck je stále oficiálně upsán. I jemu patřil diss na albu \"Before I Self Destruct\" „So Disrespectful“.\n\nRoku 2014 Young Buck spolu s ostatními členy vydali nové nahrávky jako celek G-Unit, tím je beef uzavřen.\n\n\"Vlastní článek:\" Diskografie 50 Centa\n\n\n\"Vlastní článek:\" Seznam hudebních klipů 50 Centa\n\n\"Vlastní článek:\" Filmografie 50 Centa\n\n\n50 Cent vyhrál již 60 cen a byl 83x nominován.\n\nVlastní článek: Seznam 50 Centových ocenění\n\n"}
{"id": "104432", "url": "https://cs.wikipedia.org/wiki?curid=104432", "title": "Seznam brněnských biskupů", "text": "Seznam brněnských biskupů\n\nOd vzniku brněnské diecéze v roce 1777 se na brněnském biskupském stolci vystřídalo 13 mužů. Diecéze zažila dvě delší období sedisvakance, první trvala v důsledku obstrukcí ze strany Československa v letech 1926–1931, kdy diecézi spravoval pomocný biskup Kupka, který se v roce 1931 stal diecézním biskupem, druhá trvala v důsledku obstrukcí komunistického Československa v letech 1972–1990, kdy byl administrátorem diecéze děkan svatopetrské kapituly Ludvík Horký.\n\n"}
{"id": "104434", "url": "https://cs.wikipedia.org/wiki?curid=104434", "title": "Seznam královéhradeckých biskupů", "text": "Seznam královéhradeckých biskupů\n\nÚplný seznam sídelních biskupů královéhradecké diecéze.\n\n\n\n"}
{"id": "104436", "url": "https://cs.wikipedia.org/wiki?curid=104436", "title": "Seznam litoměřických biskupů", "text": "Seznam litoměřických biskupů\n\nSeznam litoměřických biskupů\n\n"}
{"id": "104437", "url": "https://cs.wikipedia.org/wiki?curid=104437", "title": "Haléř", "text": "Haléř\n\nHaléř či \"halíř\" (z původního názvu \"denarius hallenses\") je nižší měnovou jednotkou v Česku, původně však šlo o jednu z mnohaměnových jednotek v Německu, v Rakousko-Uhersku, v Německé východní Africe a později v Československu. Do zavedení eura byl měnovou jednotkou i na Slovensku.\n\nV Československu, Česku a na Slovensku představoval či představuje haléř 1/100 příslušné koruny (československé, české, slovenské). Od roku 2008 již v České republice nejsou v platnosti jakékoliv haléřové mince a platí se pouze korunovými platidly. Jako měnová jednotka se haléř používá i k vyčíslení nižších hodnot než je měnová hodnota nejmenší mince v oběhu, při hotovostních platbách se částka zaokrouhluje.\n\nHaléř byla drobná stříbrná mince ražená původně ve 13. století v mincovně Hall ve Švábsku (dnes Schwäbisch Hall) a byla drobnou mincí německého feniku. Německy byla nazývána \"heller\" česky pak \"haléř\".\n\nV Česku dostala jméno haléř drobná stříbrná jednostranná mince zavedená od roku 1384 jako polovina tzv. penízu.\n\nZnovu pak byly haléře raženy za vlády Ferdinanda I. (1526–1564) a to jako nejmenší stříbrné mince.\n\nMěděný haléř jako nejmenší minci pak razila Marie Terezie (1740–1780) a poté se mosazný haléř objevil jako nejmenší nominál korunové měny zavedené roku 1892 císařem Františkem Josefem I.\n\nČeskoslovenské haléřové mince v průběhu historie existovaly v hodnotách 1, 2, 3, 5, 10, 20, 25 a 50 haléřů.\n\nZa první republiky dvouhaléřové mince byly zinkové, pětihaléře a desetihaléře mosazné (ze slitiny mědi a zinku), padesátihaléře (a koncem období i pětadvacetihaléře) ze slitiny mědi a niklu.\n\nVšechny druhy haléřových mincí za Protektorátu Čechy a Morava (10, 20 a 50 haléřů) byly výhradně zinkové, graficky odvozené z dřívějších československých.\n\nV roce 1947 byly vydány mosazné (měď 92 %, zinek 8 %) mince předválečného grafického vzoru po 20 a 50 haléřích, od roku 1951 obě v hliníkovém provedení.\n\nPo měnové reformě roku 1953 platila na základě vyhlášky č. 45/1953 Sb. graficky jednotná sada mincí o hodnotě 1, 3, 5, 10 a 25 haléřů, všechny byly prosté hliníkové. Zpočátku byly jedinými mincemi, korunové hodnoty zastupovaly státovky. Od roku 1960 většina z těchto mincí začala být vydávána v pozměněné podobě, s novým státním znakem ČSSR; roku 1963 přibyl hnědý tombakový (mosazný) padesátihaléř. Mince nesly uprostřed na líci číslici zasazenou mezi lipové snítky sepnuté stužkou uprostřed dole. Na konci lipových větviček nahoře nad číslicí uprostřed byla pěticípá hvězda. Průměr mincí byl odstupňován po 2 milimetrech: 16 mm (1 h), 18 mm (3 h), 20 mm (5 h), 22 mm (10 h) a 24 mm (25 h). Mince 10 h a 25 h měly sílu 1,2 mm a měly vroubkované okraje, menší mince měly sílu 1 mm a hladké okraje. Dodatečně zavedený 50haléř měl průměr 21,5 mm, byl vroubkovaný, síla nebyla vyhláškou stanovena.\n\nV 70. a 80. letech je postupně nahradila série mincí nového grafického provedení a menších rozměrů. Jejich autor František David je na mincích označen písmenem „D“. Uprostřed bylo označení hodnoty (masivnějším a ozdobnějším písmem než u starých verzí), pod ním písmeno „h“ a uprostřed nahoře pěticípá hvězda.\n\nPrvní z nich byl kolem roku 1972 tmavý mosazný (s malou příměsí niklu) dvacetihaléř, kterým byl nahrazen později stahovaný 25haléř. Později přibyly 10 a 5haléř v hliníkové barvě (obě mince s malou příměsí hořčíku) a nakonec padesátihaléř světlého zabarvení z mědi a niklu. Jednohaléře platily stále ve starém provedení, ale zmizely z oběhu.\n\nNa základě vyhlášky č. 60/1991 Sb. byly všechny dosud platné mince (včetně jednohaléře) po zbytek trvání federace vydávány v obdobném provedení, ale se znakem ČSFR. Změny navrhl Miroslav Ronai, na mincích byl označen písmenem „R“.\n\nZa první republiky platné jednohaléřové mince neexistovaly.\n\nJednohaléře byly raženy každoročně v letech 1953–1960, počínaje měnovou reformou. Ve variantě se socialistickým státním znakem (podle vyhl. 43/1962 Sb.) byly raženy v letech 1962, menší počet roku 1963 a velmi malá edice též roku 1986. Jednohaléře ČSFR, které se však prakticky nedostaly do běžného oběhu a byly vydány pro sběratelské účely, byly raženy v letech 1991 a 1992. Jednohaléře z roku 1953 patřily mezi nejdéle platná platidla v dějinách země. Jednohaléře vzoru 1953 byly hmotností 0,5 g nejlehčími mincemi v dějinách Československa a Česka.\n\nJejich platnost v České republice byla ukončena dnem 30. dubna 1993 vyhláškou č. 101/1993 Sb.\n\nZinkový dvouhaléř (s námětem Karlova mostu, stříbrné barvy) byl vydáván v letech 1923–1925 a během první republiky byl platidlem nejnižší nominální hodnoty. Autorem návrhu mince byl Otakar Španiel.\n\nTříhaléř byl zaveden roku 1953, ražba proběhla v letech 1953, 1954, 1962 (velmi malý počet) a 1963. Zrušila jej vyhláška č. 131/1975 Sb. s koncem ledna 1976, kdy již stejně prakticky nebyl v oběhu.\n\nMosazný pětihaléř (s námětem Karlova mostu, měď 92 %, zinek 8 %) byl vydáván od roku 1923 každoročně do roku 1932. Velký počet těchto mincí byl vyražen také v roce 1938. Pětihaléř s letopočtem 1924 patří mezi sběratelsky nejvzácnější mince, jeho cena na aukci v roce 2006 dosáhla 253 000 korun. Autorem prvorepublikových pětihaléřů byl Otakar Španiel.\n\nHliníkové pětihaléře vzorů 1953 (ražba 1953–1955) a 1960 (ražba 1962, 1963, 1966, 1967, 1970, 1972–1976) byly staženy vyhláškou 124/1978 Sb. s koncem roku 1978.\n\nPětihaléře nové série začaly platit 1. července 1977 (vyhl. 33/1977 Sb.). Byly ze slitiny hliníku a hořčíku, o hmotnosti 0,75 g, průměru 16,2 mm, s hladkou hranou. Byly vydávány každoročně mezi lety 1977 a 1990 (některé ročníky pouze pro sběratelské sady) v ČSSR a upravené pro ČSFR v letech 1991 a 1992. Platnost československých pětihaléřů v České republice byla ukončena dnem 30. dubna 1993 vyhláškou č. 101/1993 Sb. Česká republika již pětihaléře nevydala.\n\nMosazné desetihaléře (s námětem Karlova mostu, měď 92 %, zinek 8 %) byly vydávány každoročně od roku 1922 do roku 1938. Jejich autorem byl Otakar Španiel.\n\nHliníkové desetihaléře vzorů 1953 (vydány 1953–1956, 1958) a 1960 (vydány 1961–1971) byly staženy vyhláškou 66/1977 Sb. s koncem roku 1977.\n\nDesetihaléř nového vzoru byl zaveden vyhláškou č. 82/1974 Sb. Byl z hliníku s malou příměsí hořčíku (2 %), o hrubé váze 0,9 g a průměru 18,2 mm, s hladkou hranou. Ražba probíhala v letech 1974–1990 a v upravené podobě (nový státní znak a název státu) i v letech 1991 a 1992. V České republice byla jeho platnost ukončena vyhláškou 107/1993 Sb. dnem 31. července 1993.\n\nMědiniklový dvacetihaléř (měď 80 %, nikl 20 %) s námětem pětiklasového snopu a srpu byl vydáván každý rok v letech 1921 –1933 (s výjimkou let 1923 a 1932, ročník 1933 pak ve velmi malé edici) a poté během let 1937 a 1938. Dvacetihaléře navrhl Otakar Španiel.\n\nPo válce byly dvacetihaléře (mince nejnižší nominální hodnoty) stejného grafického provedení, avšak z mosazi (měď 92 %, zinek 8 %) vydány v letech 1947–1950, v letech 1951 a 1952 v hliníkovém provedení. S měnovou reformou v roce 1953 dvacetníky zanikly.\n\nDvacetihaléře byly znovu zavedeny v 70. letech, začaly platit roku 1972 na základě vyhlášky č. 62/1972 Sb. (touž vyhláškou byly zavedeny dvoukorunové mince). Byly z mosazi (79 % mědi, 20 % zinku a 1 % niklu), o hrubé váze 2,6 g a průměru 19,5 mm, s vroubkovanou hranou. Byly raženy každoročně v letech 1972–1990 a upravené pak i během let 1991 a 1992. V České republice byla jeho platnost ukončena vyhláškou 108/1993 Sb. dnem 31. července 1993.\n\nMědiniklový 25haléř (s námětem ozdobně vyvedeného čísla, autor Otakar Španiel, měď 80 %, nikl 20 %) byl vpuštěn do oběhu roku 1933 (jediný ročník). Existuje i 25haléř z roku 1932, jedná se však o zkušební ražbu, dnes již velice vzácnou a ceněnou.\n\nHliníkový 25haléř byl znovu zaveden roku 1953 (ročníky 1953 a 1954, v novém provedení 1962–1964) a přestal platit s koncem roku 1972 na základě vyhlášky 63/1972 Sb. spolu s tříkorunovými mincemi a dvěma druhy státovek. Do té doby se používal jako platidlo ve veřejných telefonních automatech.\n\nMědiniklový padesátihaléř (měď 80 %, nikl 20 %) s námětem šesti klasů obilí svázaných stužkou s lipovými větvičkami byl vydáván v letech 1921–1927 a v roce 1931. Autorem mince je Otakar Španiel.\n\nPo válce byly padesátihaléře stejného grafického provedení, avšak z mosazi (měď 92 %, zinek 8 %) vydány v letech 1947–1950, v letech 1951–1953 v hliníkovém provedení.\n\nTmavý tombakový (měď 90 %, zinek 10 %) padesátihaléř vzoru 1963 (dle vyhl. 28/1963 Sb.) se po zrušení 25haléřů používal jako platidlo ve veřejných telefonních automatech (dokud nebyly místní hovory zdraženy na 1 Kčs). Byl vyražen v letech 1963–1965 a 1969–1971. Stažení mincí stanovila vyhláška č. 139/1979 Sb. s koncem roku 1979.\n\nPadesátihaléře nové série platily od 2. října 1978 (vyhl. 101/1978 Sb.). Byly z mědiniklu (80 % měď, 20 % niklu), měly hmotnost 3,2 g a průměr 20,8 mm a vroubkovanou hranu. Ražba probíhala každoročně v letech 1978–1990 (ročníky 1980 a 1981 pouze pro sběratelské sady) a v upravené podobě ještě v letech 1991 a 1992. V České republice byla jejich platnost ukončena vyhláškou 109/1993 Sb. dnem 31. července 1993.\n\nVšechny druhy haléřových mincí za Protektorátu Čechy a Morava byly výhradně zinkové. 10, 20 a 50haléřová mince z roku 1940 námětově a graficky odpovídaly dosavadním československým mincím. Jejich ražba probíhala v letech 1940–1944.\n\nPo zániku Československa a měnové odluce zpočátku platily v České republice dosavadní československé mince (zatímco bankovky byly odlišeny kolkováním). Během roku 1993 byly postupně vydány české mince.\n\nDesetihaléřová mince vzoru 1993 (podle vyhl. 107/1993 Sb.) byla plochou nejmenší mince v dějinách československé a české měny. Autorem návrhu byl Jiří Prádler.\n\nPlatnost českých desetihaléřových mincí byla ukončena vyhláškou č. 79/2003 Sb. k 31. říjnu 2003. Současně novela vyhlášky č. 634/1992 Sb., o ochraně spotřebitele, stanovila způsob zaokrouhlování cen.\n\nČeská dvacetihaléřová mince byla zavedena vyhláškou 108/1993 Sb. Jejím autorem byl Jaroslav Bejvl.\n\nPlatnost českých dvacetihaléřových mincí byla ukončena vyhláškou č. 79/2003 Sb. současně s ukončením platnosti desetihaléřů k 31. říjnu 2003.\n\nPadesátihaléřové mince vzor 1993 (podle vyhl. 109/1993 Sb.) se skládají z 99 % hliníku a 1 % hořčíku, mají hmotnost 0,9 g, kulatý tvar, průměr 19 mm, sílu 1,7 mm, hrana střídavě hladká a vroubkovaná (6 plošek hladkých a 6 vroubkovaných každá 7 vroubků). Přípustné odchylky jsou tyto: tolerance složení kovu je 0,5 % v hmotnosti, v průměru 0,1 mm, v síle 0,05 mm.(zdroj www.cnb.cz). Autorem padesátníku je akademický sochař Vladimír Oppl.\n\nDo oběhu jich bylo od 12. května 1993 postupně vypuštěno přes 420 miliónů.\n\nJeště v červenci 2003 Česká národní banka prohlašovala, že o stažení 50haléřů neuvažuje. Idnes.cz toto prohlášení interpretovala tak, že budou platit až do nahrazení Eurem. Platnost byla vyhláškou č. 174/2008 Sb. ukončena k 31. srpnu 2008.\n\nV roce 1939 byly jako platidla koruny slovenské zavedeny mosazné mince po 10 haléřích (92 % mědi, 8 % zinku, ražba 1939 a 1942), v roce 1940 i mosazné po 20 (ražba 1940–1942) a mědiniklové po 50 haléřích (ražba 1940, 1941). Od 14. prosince 1942 byly zavedeny zinkové pětihaléře (jediný ročník 1942), mosazné dvacetihaléře byly nahrazeny hliníkovými (ražba 1942 a 1943). V roce 1943 byly mědiniklové padesátihaléře nahrazeny hliníkovými (ražba 1943 a 1944). Výtvarnými autory mincí 10 a 20 haléřů byli Anton Hám a Andrej Peter, pětihaléřovou minci navrhli Anton Hám a Štefan Grosch, padesátník vytvořili Gejza Angyal, Anton Hám a Andrej Peter. Průměr mincí byl od 14 mm (5 h) odstupňován po 2 mm (50haléř měl průměr 20 mm). Námětem 10haléřové mince byl bratislavský hrad, 20haléřové mince nitranský hrad, 50haléřové mince pluh, 5haléřové minci dominoval nápis 5 h.\n\nPo zániku Československa a měnové odluce zpočátku platily ve Slovenské republice dosavadní československé mince. Během roku 1993 byly postupně vydány nové, slovenské mince po 10, 20 a 50 haléřích, výtvarně je navrhl Drahomír Zobek. Všechny slovenské haléře byly vyrobeny z hliníku s menší příměsí hořčíku (10 a 50 h: 98 % Al, 2% Mg, 20 h: 96 % Al, 4 % Mg). V roce 1996 byly zavedeny padesátihaléře pozměněného vzoru (námětově shodné, vyrobené ale galvanicky poměděné oceli), které platí současně s 50haléři vzor 1993.\n\nMince o hodnotách 10 a 20 haléřů byly staženy z oběhu s koncem roku 2003, platnost 50haléřových mincí zanikla společně se slovenskou korunou na konci roku 2008. Od začátku roku 2009 začalo na Slovensku platit Euro.\n\n\n"}
{"id": "104439", "url": "https://cs.wikipedia.org/wiki?curid=104439", "title": "Claudius Claudianus", "text": "Claudius Claudianus\n\nClaudius Claudianus (asi 369, Alexandrie – po 404 a před 408, Řím) byl římský básník.\n\nPůvodem byl alexandrijský Řek, získal literární a gramatické vzdělání. Roku 395 (podle některé literatury až 396) přišel do Říma, kde působil jako dvorní básník císaře Honoria. Dvorním básníkem se stal přednesem velmi servilní panegyrické básně.\n\nBásník měl negativní vztah k černochům a rasovému míšení. Napsal, že nesmí dojít k sjednocení s africkými barbary a barevný bastard pošpiní kolébku.\n\nZachoval se značný počet epigramů, básní, idyl, pamfletů atp. Tento autor byl velmi uznáván ve středověku. Jeho silnou stránkou byly krátké lyrické básně. Bývá považován za posledního básníka klasické římské mytologie. Jeho dílo je spjato s politikou Stilichona.\n\n\nDále se zachovaly dvě svatební písně \"De nuptiis palladii et Celerinae\" a \"De nuptiis Honor et Mariae\".\n"}
{"id": "104441", "url": "https://cs.wikipedia.org/wiki?curid=104441", "title": "Biblioteka imeni Lenina (stanice metra v Moskvě)", "text": "Biblioteka imeni Lenina (stanice metra v Moskvě)\n\nBiblioteka imeni Lenina ( , do češtiny lze název stanice přeložit jako \"Leninova knihovna\") je stanice moskevského metra, pojmenovaná po svém vzniku podle nedaleké knihovny. Přestože ta změnila svůj název na \"Ruská státní knihovna\", název stanice samotné se od roku 1991 nezměnil. Biblioteka imeni Lenina je součástí Sokolničeské linky.\n\nStanice patří k těm z nejstarších, které se v celé síti Moskevského metra nacházejí. Otevřena byla spolu s prvním úsekem první linky dne 15. května 1935. Je to jednolodní mělce založená stanice se stropní klenbou umístěnou jen pouhé dva metry pod úrovní ulice. Postavena byla bez nutnosti vytvořit na povrchu stavební zábor. Při svém otevření měla dva výstupy, severní, který byl dočasný a zrušen ve 40. letech a jižní, který vede do povrchového vestibulu a slouží cestujícím stále. Kromě toho také ještě z prostředka nástupiště stanice vychází schodiště, které je napojuje na síť přestupních chodeb vedoucích do stanic Aleksandrovskij sad na Filjovské lince (od roku 1938), Borovickaja na Serpuchovsko-Timirjazevské lince (v roce 1990) a Arbatskaja na lince Arbatsko-Pokrovské.\n\n"}
{"id": "104454", "url": "https://cs.wikipedia.org/wiki?curid=104454", "title": "Bakerův ostrov", "text": "Bakerův ostrov\n\nBakerův ostrov, anglicky \"Baker Island\", je neobydlený atol nedaleko rovníku uprostřed Tichého oceánu, asi 3100 km jihozápadně od Honolulu. Leží zhruba v polovině cesty z Austrálie na Havaj. Jeho nejbližším sousedem je Howlandův ostrov, který leží asi 70 km na sever. Relativně nedaleko (několik set kilometrů na jihovýchod, jih a jihozápad) se také nachází souostroví Kiribati.\n\nBakerův ostrov patří mezi tzv. nezačleněná území Spojených států amerických, pro statistické účely se ostrov zařazuje pod Menší odlehlé ostrovy USA. Dříve se také jmenoval \"New Nantucket\" nebo \"Phoebe Island\".\n\nCelý ostrov patří spolu s okolními 123 km² mořského dna pod přírodní rezervaci \"Baker Island National Wildlife Refuge\", spravovanou U.S. Fish and Wildlife Service pod americkým ministerstvem vnitra.\n\nObranu ostrova mají na starosti Spojené státy. Přestože je neobydlený, každoročně ostrov navštěvují zaměstnanci U.S. Fish and Wildlife Service.\n\nV roce 1832 ostrov spatřil americký námořník, kapitán Michael Baker, jehož jméno dnes ostrov nese.\n\nSpojené státy se přihlásily k vlastnictví ostrova v roce 1857 na základě Guano Islands Actu přijatého 1856. Mezi lety 1886 a 1934 byl Bakerův ostrov britským zámořským územím. Jeho zásoby guana dolovaly americké a britské firmy ve druhé polovině 19. století. V roce 1935 došlo ke krátkému pokusu o kolonizaci Bakerova a sousedního Howlandova ostrova. Byla založena osada Meyerton se čtyřmi americkými obyvateli. Ti byli evakuování v roce 1942 po japonských vzdušných a námořních útocích. Během druhé světové války byl ostrov obsazen americkou armádou.\n\nPo válce zůstal ostrov neobydlený. Vstup na něj je dovolen jen na zvláštní povolení amerického úřadu pro ryby a zvěř, které se obvykle vydává jen vědcům a výzkumníkům.\n\nBakerův ostrov leží nedaleko od rovníku, má rozlohu 1,64 km² (405 akrů) a délku pobřeží 4,8 km. Klima je rovníkové, s málo srážkami, stálým větrem a pálícím sluncem. Terén je nízký a písčitý: korálový ostrov obklopený úzkým zřaseným útesem, se sníženou centrální oblastí. Nejvyšší bod leží 8 m nad hladinou moře.\n\nNa ostrově nejsou přirozené zdroje pitné vody. Nerostou zde stromy, sporá vegetace sestává z trávy a plazivých keřů. Jsou zde roztroušené zříceniny, hřbitov a zbytky staveb z někdejší osady se nacházejí nedaleko západního pobřeží. Ostrov je hnízdištěm mořských ptáků a vodního živočišstva.\n\nSpojené státy si nárokují exkluzivní ekonomickou zónu 200 námořních mil (370 km) a teritoriální vody 12 námořních mil (22 km).\n\nNa ostrově nejsou přístavy, musí se kotvit dál od pobřeží. Na západním pobřeží mohou přistávat čluny. Opuštěná přistávací dráha z války, 1665 m dlouhá, je pokrytá vegetací a nepoužitelná.\n\n"}
{"id": "104458", "url": "https://cs.wikipedia.org/wiki?curid=104458", "title": "Pernovka", "text": "Pernovka\n\nPernovka je přírodní památka ev. č. 306, která se nachází severozápadně od Nového Města na Moravě v okrese Žďár nad Sázavou. Správa CHKO Žďárské vrchy.\n\nDůvodem ochrany je rašelinná loučka s typickou vegetací.\n\n"}
{"id": "104462", "url": "https://cs.wikipedia.org/wiki?curid=104462", "title": "Pekárka", "text": "Pekárka\n\nPekárka je přírodní památka ev. č. 303, která se nachází v Ivančicích v okrese Brno-venkov, na katastru Alexovic. Spravována je AOPK Brno. Poprvé byla vyhlášena v roce 1946, nově byla vyhlášena Nařízením Jihomoravského kraje č. 25/2014.\n\nDůvodem ochrany jsou skalní a travobylinná společenstva s roztroušenými dřevinami na slepencových svazích s výskytem evropsky chráněného hvozdíku moravského (\"Dianthus moravicus\") a dalších chráněných a vzácných druhů rostlin a živočichů.\n"}
{"id": "104465", "url": "https://cs.wikipedia.org/wiki?curid=104465", "title": "Pavlečkova skála", "text": "Pavlečkova skála\n\nPavlečkova skála je přírodní památka ev. č. 900, která se nachází v okrese Prostějov západně od obce Žárovice. Chráněné území, jehož výměra je 0,38 ha (včetně ochranného pásma 1,28 ha), je ve správě Krajského úřadu Olomouckého kraje.\n\nNa území, jehož geologický podklad tvoří kulmské jílovité břidlice, se vyskytuje teplomilná vegetace. Z význačných druhů je to především koniklec velkokvětý, dále zde roste travnička prodloužená, rozrazil rozprostřený či ostřice nízká.\n"}
{"id": "104469", "url": "https://cs.wikipedia.org/wiki?curid=104469", "title": "Patočkova hora", "text": "Patočkova hora\n\nPatočkova hora je přírodní památka ev. č. 892 v okrese Brno-venkov, která se nachází severovýchodně od zástavby v katastru obce Neslovice v místní lokalitě Na kopečkách. Lokalitu o rozloze 1,24 ha spravuje Krajský úřad Jihomoravského kraje.\n\nDůvodem ochrany je zbytek stepní vegetace, především koniklec velkokvětý.\n"}
{"id": "104472", "url": "https://cs.wikipedia.org/wiki?curid=104472", "title": "Pašínovická louka", "text": "Pašínovická louka\n\nPašínovická louka je přírodní památka ev. č. 1404, která se nachází v okrese České Budějovice. Důvodem ochrany je bohatá lokalita výskytu bledule jarní.\n"}
{"id": "104478", "url": "https://cs.wikipedia.org/wiki?curid=104478", "title": "Biskupství českobudějovické", "text": "Biskupství českobudějovické\n\nBiskupství českobudějovické je budova v centru Českých Budějovic v Biskupské ulici, ve které sídlí úřad spravující českobudějovickou diecézi. Budova má barokní fasádu, vnitřní uspořádání je podle původního určení jako školy. V patře je byt biskupa a kaple Nejsv. Trojice.\n\nV roce 1763 začali piaristé stavět rozsáhlý areál, který měl sloužit jako škola, kolej i kostel. Stavitelem byl možná Anselmo Martino Lurago. V roce 1769 byla hotová jižní část budovy, severní byla dokončena až v roce 1780. K dokončení v původně plánovaném rozsahu nedošlo, protože v roce 1785 bylo zřízeno v Českých Budějovicích sídlo nově vzniklé diecéze a tato budova ve stala sídlem úřadu biskupství.\n\nZ pověření českobudějovického biskupství vydává Sdružení Sv. Jana Neumanna v Českých Budějovicích periodikum s názvem Aktuality-Setkání.\n\n\n"}
{"id": "104479", "url": "https://cs.wikipedia.org/wiki?curid=104479", "title": "Diecézní charita České Budějovice", "text": "Diecézní charita České Budějovice\n\nDiecézní charita České Budějovice (DCHČB) je nezisková humanitární organizace zřizovaná biskupstvím českobudějovickým podle Kodexu kanonického práva (kánon 114, 116) jakožto církevní právnická osoba. Je členem Charity Česká republika a součástí římskokatolické církve. Její činnost se zaměřuje zejména na oblast českobudějovické diecéze. Je profesionálním poskytovatelem sociálních služeb na regionální i krajské úrovni. Diecézní charita svou činností také zajišťuje metodickou podporu, koordinaci a servis farním, městským a oblastním Charitám v českobudějovické diecézi, která se rozkládá na celém území Jihočeského kraje, části Kraje Vysočina, části Středočeského kraje a části Plzeňského kraje.\n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" Organizace provozuje řadu sociálně-zdravotních zařízení na území českobudějovické diecéze. Jde zejména o \"pomoc matkám s dětmi v tísni, ohroženým ženám, lidem bez přístřeší, osobám se zdravotním a mentálním postižením, sociálně slabým rodinám, drogově závislým, ohrožené mládeži, starým a nemocným lidem, osobám, které se ocitly v osobní krizi, migrantům a uprchlíkům, vězňům, osobám odsouzeným k alternativním trestům a vracejícím se z výkonu trestu.\"\n\nDiecézní charita České Budějovice (DCHČB) je poskytovatelem sociálních služeb:\nDalší projekty DCHČB: \n\nDCHČB také v omezené míře organizuje humanitární pomoc v zahraničí, konkrétně jde (mimo příležitostné sbírky pro oběti katastrof) o projekty projekty:\n\n\nDCHČB organizuje humanitární pomoc v ČR po povodních, nebo jiných přírodních katastrofách, poskytuje potravinovou pomoc aj.\n\nCharity s právní subjektivitou:\nFCH Boršov nad Vltavou,\nMCH České Budějovice,\nFCH Český Krumlov,\nOCH Horažďovice,\nFCH Jindřichův Hradec,\nFCH Kamenice nad Lipou,\nCH Kaplice,\nFCH Katovice,\nCH Malenice, \nFCH Milevsko,\nFCH Pacov,\nOCH Pelhřimov,\nOCH Písek,\nFCH Prachatice,\nOCH Strakonice,\nOCH Sušice,\nFCH Tábor,\nOCH Třeboň,\nFCH Týn nad Vltavou,\nFCH Veselíčko,\nOCH Vimperk,\nFCH Vyšší Brod,\nCH Zliv,\nCharity bez právní subjektivity:\nCH Bílá Hůrka,\nFCH Hartmanice,\nCH Husinec,\nFCH Kájov,\nFCH Lažiště,\nFCH Lštění u Vimperka,\nFCH Netolice,\nCH Nová Bystřice,\nOCH Nové Hrady,\nFCH Rožmitál pod Třemšínem,\nFCH Velešín,\nMCH Veselí nad Lužnicí,\nFCH Vlachovo Březí,\nFCH Volary,\nFCH Železná Ruda,\n\n"}
{"id": "104487", "url": "https://cs.wikipedia.org/wiki?curid=104487", "title": "Cyklotron", "text": "Cyklotron\n\nCyklotron, jinak též cyklický vysokofrekvenční urychlovač slouží k urychlování těžkých nabitých částic pomocí vysokofrekvenčního elektrického pole. Používá se od roku 1930, kdy Ernest Orlando Lawrence postavil první funkční prototyp.\n\nKonstrukce cyklotronu není tak masivní, jako u lineárních urychlovačů částic, je však obvykle složitější. Cyklotron se skládá ze tří hlavních částí a to:\n\n\nČástice se pohybují uvnitř dutých urychlovacích elektrod svou setrvačností a jejich dráha je zakřivována magnetickým polem, orientovaným kolmo na rovinu dráhy částic. Duté elektrody působí jako Faradayova klec a proto uvnitř nich neovlivňuje dráhu částic elektrické, ale pouze magnetické pole. Urychlování probíhá pouze v mezeře mezi duanty. Ty jsou napájeny vysokofrekvenčním střídavým proudem vhodné frekvence. Elektrické pole mezi duanty působí vždy takovým směrem, aby zvýšilo rychlost částic. Kinetická energie urychlené částice může po mnoha obězích dosáhnout hodnoty až 50 MeV.\n\nU cyklotronu je magnetické pole využíváno pouze k vedení svazku částic a nikoliv k jejich urychlování. Pole je orientováno kolmo na dráhu částic (ve schématu kolmo na rovinu kresby). Způsobuje zakřivování dráhy do kruhu. Při rostoucí rychlosti částic se poloměr tohoto kruhu zvětšuje, takže částice se pohybují po přibližně spirálové dráze. Doba průchodu jednotlivými smyčkami spirály je ale konstantní (rychlejší částice se pohybují po kruhu o větším poloměru). Ve zkratce by se princip zařízení dal popsat: \"„Opakovaným průchodem svazku částic urychlovacím zařízením.“\"\n\nformula_1\n\nCyklotronová frekvence (f) vychází z velikosti elektrického náboje částice (q), z velikosti magnetické indukce (B) a z hmotnosti částice (m).\n\nSíla magnetického pole (F) (Lorentzova síla) působící na částice je rovna síle odstředivé F; (r) je poloměr duantů (r = R).\n\nformula_2\n\nformula_3\n\nPorovnáním těchto dvou rovnic získáme:\n\nformula_4 ; z čehož můžeme odvodit rychlost částice formula_5\n\nNakonec můžeme vypočítat kinetickou energii částice:\n\nformula_6\n\nPrvního předchůdce cyklotronu postavil roku 1929 až 1930 americký fyzik Ernest Orlando Lawrence z University of California. Měl průměr jen necelých 10 cm a výstupní energii 80 keV. V roce 1931 postavil přístroj o průměru komory 22,5 cm a výstupu 0,5 MeV. Další dva cyklotrony vybudovala univerzita v letech 1933-1935, pátý univerzitní cyklotron byl dokončen v roce 1938. Energie urychlených částic již dosahovala několika desítek MeV, což je několikrát více, než poskytovaly tehdy používané přirozené radionuklidy. Poslední cyklotron už narazil na meze, dané relativistickým nárůstem hmotnosti částic. Pro její kompenzaci musel mít hlavní magnet nehomogenní magnetické pole\n\nCyklotrony se staly součástí mnoha fyzikálních laboratoří. Například roku 1939 postavil tým pod vedením fyzika Igora Kurčatova první sovětský cyklotron.\n\n"}
{"id": "104499", "url": "https://cs.wikipedia.org/wiki?curid=104499", "title": "Britské muzeum", "text": "Britské muzeum\n\nBritské muzeum nacházející se v londýnském obvodu Camden je jedno z největších a nejvýznamnějších muzeí historie a kultury. Bylo založeno roku 1753 a jeho základem se stala sbírka lékaře a vědce sira Hanse Sloana. Muzeum bylo zpřístupněno pro veřejnost 15. ledna 1759 a bylo umístěno v \"Montagu House\" v Bloomsbury, na místě kde se nachází současná budova muzea.\n\nBritské muzeum obsahuje sbírky obsahující více než sedm miliónů předmětů ze všech kontinentů dokumentujících historii lidstva od počátku až do současnosti. Mnohé objekty jsou uschovány mimo budovu muzea z důvodu nedostatku místa.\n\nVstup do muzea, podobně jako do mnoha dalších britských muzeí je volný, platba vstupného je požadována pouze na některé specializované akce.\n\nPůvodně byly obsahem sbírek muzea umělecké předměty a starožitnosti. V současné době je muzeum zaměřeno jako \"všeobecné\" muzeum. První kolekce věnovaná Hansem Sloanem obsahovala asi 40 000 knih, 7 000 rukopisů, tisky Albrechta Dürera a mnohé starožitnosti z Egypta, Řecka, středního a dalekého východu a Ameriky. Zakládací listina z 7. června 1753 zařadila do sbírek muzea i další dvě knihovny – \"Cottonian Library\" sira Roberta Cottona a \"Harleian Library\" – prvního a druhého hraběte z Oxfordu. Roku 1757 byla do sbírek přidána i \"Royal Library\".\nSprávní rada muzea (jejímiž členy byli až do roku 1693 a Arcibiskup Canterburský, lord kancléř a mluvčí Dolní sněmovny) rozhodla o umístění muzea v \"Montagu House\", který byl odkoupen od rodiny Montaguových za 20 000 £. Návrh na umístění do \"Buckingham House\" (později dobudovaný na Buckinghamský palác) bylo z důvodu vysokých nákladů a nevhodného umístění odmítnuto.\n\nPo svém založení muzeum obdrželo další dary včetně \"Thomason Library\" a \"David Garrick's Library\" obsahující 1000 tištěných her ale ve sbírkách bylo pouze málo starověkých předmětů a nebylo veřejností vnímáno jako moderní muzeum. Prvním významným rozšířením sbírek o předměty staršího data byl roku 1782 nákup sbírek řeckých a římských artefaktů od sira Williama Hamiltona. Po porážce Francie v bitvě u Abukiru roku 1801 získalo muzeum mnoho egyptských soch. Po roce 1805 se sbírky rozšířily i o řecké sochy především z \"Towneley collection\".\n\nRozsah sbírek narůstal a stal se kritickou poté co byla roku 1822 muzeu darována osobní knihovna Jiřího III., obsahující 65 000 svazků, 19 000 spisů, map a topografických nákresů. Zchátralý starý \"Montagu House\" byl roku 1845 zbořen a nahrazen neoklasicistní stavbou sira Roberta Smirka.\n\nV době kdy byl ředitelem muzea Antonio Panizzi, se rozsah knihovny značně rozrostl a zlepšila se její organizace, takže se dostala na úroveň, kdy mohla být nazývána národní knihovnou. Zastřešený čtvercový dvůr uprostřed nové budovy muzea byl na Panizziho požadavek upraven na čítárnu.\n\nPřírodopisné sbírky byly součástí muzea do jejich vyčlenění do Natural History Museum roku 1887. Etnografická kolekce byla přechodně převedena do \"Museum of Mankind\" na Piccadilly ale nyní jsou součástí Oddělení Afriky, Oceánie a Ameriky Britského muzea.\n\nSpeciální výstava \"Tutanchámonovy poklady\" pořádaná muzeem roku 1972 byla nejúspěšnější výstavní akcí s počtem 1 694 000 návštěvníků. V tomtéž roce byl vydán zákon ustavující Britskou knihovnu do níž byly z Britského muzea převedeny sbírky rukopisů a knih.\n\nFasáda budovy směrem na \"Great Russell Street\" je typickým příkladem stylu Roberta Smirka. Průčelí budovy, inspirované řeckým chrámem zasvěceným bohyni Athéně, zdobí 44 iónských sloupů. Trojúhelníkový štít nad vchodem je zdoben plastikami Richarda Westmacotta z roku 1852, zobrazujícími růst civilizace.\n\n\"Duveen Gallery\" byla navržena architektem Johnem Russellem Pope. V době druhé světové války byla poškozena při bombardování a znovu zpřístupněna po opravě roku 1962.\n\nVelká dvorana Alžběty II. je zastřešená plocha v centru budovy muzea, navržená společností \"Foster and Partners\". Byla otevřena v prosinci 2000 a je největším zastřešeným prostorem v Evropě. Střecha je tvořena kovovou konstrukcí vyplněnou 1 656 skleněných panelů. V centru velké dvorany se nachází čítárna uvolněná Britskou knihovnou, která její funkci zabezpečuje v St Pancras.\n\nStarověké kamenné monumenty ze střední Asie\nAntické Řecko\nStarověký Egypt\nKamenná architektura Malé Asie\n\nStředověká Evropa\n\nRenesance\n\nMimoevropské umění\n\n"}
{"id": "104500", "url": "https://cs.wikipedia.org/wiki?curid=104500", "title": "Freudovo muzeum (Londýn)", "text": "Freudovo muzeum (Londýn)\n\nFreudovo muzeum v Londýně bylo založeno roku 1982 a nachází se v obvodu Camden.\n\nPo anexi Rakouska nacistickým Německem roku 1938 byl Sigmund Freud, zakladatel psychoanalýzy, nucen opustit Vídeň a přestěhovat se do Londýna. Koupil dům v \"Maresfield Gardens\" číslo 20 v Hampsteadu, intelektuální čtvrti Londýna. V tom roce bylo Freudovi 80 let a následující rok zemřel. Dům zůstal vlastnictvím jeho rodiny do smrti jeho nejmladší dcery Anny, zakladatelky dětské terapie, roku 1982. Po její smrti se z domu stalo Freudovo muzeum.\n\nFreudova rodina při stěhování do Londýna vzala s sebou veškerý nábytek a zařízení domácnosti. Nejvzácnějším exponátem muzea tak je psychoanalytická pohovka. Nacházejí se zde i biedermeierová skříň, stůl, příborník a rakouský venkovský malovaný nábytek z 18. a 19. století. Muzeum vlastní Freudovy egyptské, řecké, římské a orientální starožitnosti a jeho knihovnu.\n\nMuzeum je přístupné veřejnosti pět dní v týdnu. Organizuje rovněž výzkumné a publikační programy a poskytuje vzdělávací služby jako semináře, konference a speciální návštěvy muzea.\n\nDopravní spojení - metro - Finchley Road, Swiss Cottage.\n\nDalší muzea věnovaná Freudovu odkazu se nacházejí ve Vídni a v rodišti Freuda v Příboře.\n\n"}
{"id": "104501", "url": "https://cs.wikipedia.org/wiki?curid=104501", "title": "Geffrye Museum", "text": "Geffrye Museum\n\nGeffrye Museum se nachází na \"Kingsland Road\" v Londýnském obvodu Hackney. Je pojmenováno po siru Robertu Geffrym, což byl bývalý Lord Mayor of London.\n\nJe věnováno britskému nábytku, textiliím, obrazům a dekorativnímu umění. Zachycuje změny stylu anglického domácího interiéru v sérii pokojů z jednotlivých období od roku 1600 až do současnosti. Důraz je kladen spíše na styl střední společenské třídy než na vybavení královských a šlechtických sídel, kterým se věnují jiná muzea.\n\nDům byl postaven na požadavek Roberta Geffrye roku 1714. Modernizace a dostavba budovy z roku 1998 obsahuje i restauraci.\nSoučástí muzea je i expozice v exteriéru. Zahrada je upravena jako uzavřený prostor nabízející pohled do zahradních úprav ve čtyřech různých historických dobách.\n"}
{"id": "104503", "url": "https://cs.wikipedia.org/wiki?curid=104503", "title": "HMS Belfast (C35)", "text": "HMS Belfast (C35)\n\nHMS Belfast (C35) byl lehký křižník podtřídy Edinburgh třídy Town britského válečného námořnictva – Royal Navy. Byl nejtěžším britským lehkým křižníkem, který se zapojil do bojů druhé světové války. V současné době je zakotven na řece Temži poblíž Tower Bridge a slouží jako muzeum. Toto muzeum, jako poslední velký válečný křižník, spravuje Imperial War Museum.\n\nLoď byla spuštěna na vodu 17. března 1938 (na den svatého Patrika) a do služby vstoupila 5. srpna 1939. Krátce po zahájení války byla poškozena minou, která poškodila její trup a zranila několik členů posádky. Tato nehoda vyřadila křižník z provozu na tři roky. Mezi její nejznámější akce patří účast v bitvě u Severního mysu, kde byl potopen německý bitevní křižník Scharnhorst a dělostřelecká podpora vylodění v Normandii. Křižník byl také použit při podpoře sil OSN v době korejské války.\n\nLoď byla vyřazena z provozu 24. srpna 1963 a roku 1971 byla zakoupena pro Imperial War Museum za 1 £. Byla odvlečena do nového kotviště v \"Symon's Wharf\" na řece Temži a 21. října téhož roku u příležitosti oslav bitvy u Trafalgaru zpřístupněna veřejnosti.\n\nPohon křižníku zajišťovaly čtyři sestavy přetlakových kondenzačních parních turbín (tzv. turbína Parsonsova), každá o jmenovitém výkonu 14,9 MW (20 000 hp) při otáčkách vrtulí 300 ot/min, které byly vyrobeny v Belfastu loděnicí Harland & Wolff. Každá turbína sestávala z vysokotlaké a nízkotlaké části, které přes reduktory poháněly čtveřici lodních vrtulí (každá sestava turbín poháněla jeden hřídel). Zpětný chod zajišťovaly reverzní turbíny, umístěné na společném hřídeli s nízkotlakou turbínou (jsou umístěny za výstupem do kondenzátoru). Mimo to každá sestava turbín byla pro ekonomický provoz při nižších rychlostech doplněna turbínou pro cestovní chod. Při ekonomické rychlosti 13 uzlů (při plném výtlaku), při 106 ot/min. vrtulí, činila hodinová spotřeba paliva cca 3,86 tuny.\n\nPáru dodávaly tříbubnové vodotrubné kotle s přehřívači a předehříváním vzduchu, šlo o kotle standardizované konstrukce (Admiralty type). Maximální pracovní tlak byl 350 psi (cca 24,6 kp/cm², 2413 kPa). Kotle rovněž vyrobila firma Harland & Wolff.\n\nTakticko-technická data:\n\n\"Technická data platí pro stav při zařazení HMS Belfast do služby\".\n\n"}
{"id": "104504", "url": "https://cs.wikipedia.org/wiki?curid=104504", "title": "Horniman Museum", "text": "Horniman Museum\n\nHorniman Museum je muzeum v Londýnském obvodu Lewisham v oblasti \"Forest Hill\". Bylo založeno roku 1898 a zpřístupněno pro veřejnost roku 1901. Autorem návrhu budovy muzea byl Charles Harrison Townsend.\n\nMuzeum bylo založeno viktoriánským obchodníkem s čajem Frederickem Johnem Hornimanem a obsahuje jeho sbírky přírodopisných předmětů, kulturních artefaktů a hudebních nástrojů.\n\nRoku 1911 byla muzeu věnovaná další budova synem zakladatele Emsliem Hornimanem. Roku 1999 bylo muzeum rekonstruováno a 14. června 2002 znovu zpřístupněno.\n\nMuzeum obsahuje tzv. budovu CUE (\"Centre for Understanding the Environment\" – centrum pro poznání životního prostředí). Ta byla otevřena roku 1996 a jejím autorem je místní společnost \"Architype\". Budova má střechu osázenou trávníkem a je postavena z materiálů, které odpovídají myšlence trvale udržitelného rozvoje. Je také vybavena pasivní ventilací.\n\nMuzeum se specializuje na antropologii, přírodovědu a hudební nástroje a její sbírky obsahují 350 000 předmětů. Mezi jeho nejvýznamnější exponáty patří rozsáhlá kolekce vycpaných zvířat.\n\nMuzeum je obklopeno zahradami s plochou 65 000 m², v nichž lze mimo jiné nalézt skleník, hudební pavilón z roku 1912, malou oboru a naučnou stezku.\n"}
{"id": "104505", "url": "https://cs.wikipedia.org/wiki?curid=104505", "title": "Churchillovo muzeum a Cabinet War Rooms", "text": "Churchillovo muzeum a Cabinet War Rooms\n\nChurchillovo muzeum a Cabinet War Rooms sdílí areál v \"Horse Guards Road\" naproti St. James's Parku v Londýnském obvodu Westminster, který se nachází základech budovy \"HM Treasury\".\n\nMístnosti využitelné pro jednání vlády byly vybudovány roku 1938 a v době druhé světové války je v hojné míře využíval Winston Churchill. Místnosti byly konstruovány jako bunkr a strop tvořila železobetonová deska. Přesto byla konstrukce bunkru zranitelná při přímém úderu a krátce po válce byly místnosti uzavřeny. Pro veřejnost bylo muzeum zpřístupněno roku 1984 a v současné době je ve správě Imperial War Museum.\n\nVstup do muzea pro veřejnost je úzký otvor na rohu v přízemí budovy. V době války byl přístup do místností z budovy nad nimi prostřednictvím podzemních tunelů.\nČást \"War Rooms\" přístupná veřejnosti je ve skutečnosti jen malou částí rozlehlých prostorů. Původně zaujímaly plochu 12 000 m² a byly zařízeny pro 528 lidí, a byly vybaveny jídelnou, nemocnicí, střelnicí a ložnicemi. Centrem bunkru je \"Cabinet Room\", ve které jednala v době války Churchillova vláda. Poblíž se nachází \"Map Room\", v níž byly plánovány válečné operace. Je ve stavu připomínajícím válečnou dobu, včetně map na stěnách a s telefony na okrajích velkého stolu. Churchill spal v ložnici, která sousedí s touto místností a měl k dispozici přímé telefonické spojení s Bílým domem ve Washingtonu.\n\n\"Cabinet War Rooms\" prošly v nedávné době rekonstrukcí tak aby byly zpřístupněny další prostory. Roku 2003 byly otevřeny pokoje používané Churchillem a jeho rodinou. Tyto pokoje jsou označovány jako \"Churchill Suite\". Samostatné Churchillovo muzeum bylo otevřeno roku 2005. Chronologicky zobrazuje Churchillův veřejný a soukromý život.\n"}
{"id": "104507", "url": "https://cs.wikipedia.org/wiki?curid=104507", "title": "Imperial War Museum", "text": "Imperial War Museum\n\nImperial War Museum ( Imperiální válečné muzeum) se nachází v londýnském obvodu Lambeth zaměřené na vojenskou historii. Jeho sbírky obsahují vojenská vozidla, zbraně, knihovnu, fotografický archív a umělecká díla vztahující se k válečným konfliktům 20. století, speciálně těch, kterých se účastnila Velká Británie. Budova na \"Lambeth Road\" je centrálou několika poboček. Muzeum je částečně subvencováno vládou ale je závislé i na soukromých příspěvcích.\n\nObsahem sbírek muzea nejsou výhradně jen britské exponáty, ale obsahují i předměty z Francie, USA, Německa, Itálie a Ruska. Jeho rozsáhlé sbírky zahrnují více než 15 000 obrazů, kreseb a soch a více než 30 000 plakátů. Podle informací muzea jsou v jeho sbírkách „předměty od letadel, obrněných bojových vozidel a plavidel až po uniformy, nášivky označující příslušnost k druhu zbraně, osobní výstroj, medaile, dokumenty, knihovna s více než 155 000 svazky; 40 milionů metrů filmu a více než 6 500 hodin videa; více než 6 milionů fotografií a negativů“. Před vchodem do muzea jsou umístěna dvě děla z křižníků Royal Navy.\n\nImperial War Museum původně sídlilo v Crystal Palace na \"Sydenham Hill\". Bylo založeno roku 1917 pro připomínku padlých v první světové válce (která ještě v době založení muzea probíhala). Poté co byla 30. listopadu 1936 budova muzea zničena požárem, bylo pro ně nalezeno nové místo. Budova, v níž v současnosti sídlí centrála muzea, byla původně psychiatrickou nemocnicí – \"Bethlem Royal Hospital\". Od roku 1939 muzeum shromažďovalo i předměty vztahující se k druhé světové válce a od roku 1953 byly do sbírek zařazovány exponáty ze všech válečných konfliktů, v nichž se Velká Británie angažovala. Po skončení druhé světové války věnovala muzeu více než 3000 uměleckých děl War Artists' Advisory Committee, Poradní výbor pro válečné umění, což byla britská vládní agentura založená v rámci Ministerstva informací s cílem sestavit komplexní umělecký a dokumentární dokument o dějinách Británie během války.\n\nMuzeum má ve Velké Británii několik poboček:\n\n"}
{"id": "104510", "url": "https://cs.wikipedia.org/wiki?curid=104510", "title": "Los číslo 9672", "text": "Los číslo 9672\n\nLos číslo 9672 \"(1886, Un billet de loterie)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". V jednom svazku s tímto románem současně vyšla krátká pochmurná až strašidelná novela \"Fffff...plesk! (Frritt-Flacc)\" z roku 1884.\n\nRomán se odehrává v Norsku v provincii Telemark na pobřeží průlivu Skagerrak mezi Jutským a Skandinávským poloostrovem. Zde vede vdova Hansenová hostinec. K ruce má svou dceru Huldu, zatímco její syn Joël pracuje jako horský průvodce pro turisty. Hulda netrpělivě čeká na návrat lodě Viking rybáře jménem Ole Kamp, který je jejím snoubencem. Venkovskou idylu naruší nepříjemný host pan Sandgoist, kterého spojuje s vdovou Hansenovou nějaké tajemství. Mezitím běží přípravy na svatbu Huldy a Oleho, neboť příjezd Vikinga se blíží. Ale ubíhá den za dnem a loď nikde. Začíná intenzivní pátrání, jehož výsledkem je nalezení a vylovení lahve se vzkazem. Vzkaz napsal Ole Kamp na zadní stranu losu číslo 9672 a loučí se v něm s Huldou, neboť Viking ztroskotal. Zveřejnění příběhu má za následek velký zájem o los, který podle mínění veřejnosti musí mít díky svému příběhu šanci na výhru. Hulda jej však přes slušné finanční nabídky nehodlá prodat, pro ni to není los, ale poslední zpráva od jejího milého. Tu se však demaskuje Sandgoist, který je lichvářem a má na hostinec vdovy Hansenové dlužní úpis. Získá los a chce ho prodat tomu, kdo nabídne nejvíce. Ale veřejnost je tak znechucena jeho činem, že nedostane žádnou nabídku. Nastává den slosování a los číslo 9672 vyhraje první cenu. Ale Sandgoist nic nezíská, protože se nenadále objeví právoplatný vlastník losu Ole Kamp, který se zachránil na plovoucím ledovci. Štěstí obou snoubenců tak již nestojí nic v cestě.\n\nKnihu \"Los číslo 9672\" ilustroval George Roux.\n\n\n\n"}
{"id": "104511", "url": "https://cs.wikipedia.org/wiki?curid=104511", "title": "London Transport Museum", "text": "London Transport Museum\n\nLondon Transport Museum je muzeum zaměřené na historii dopravy v Londýně.\n\nNachází se v oblasti Covent Garden v Londýnském obvodu Westminster. Hlavní část sbírek muzea je umístěna v rozsáhlé budově postavené roku 1872, dříve používané jako květinová tržnice.\n\nSbírky muzea obsahují mnoho autobusů, tramvají a železničních dopravních prostředků. Exponáty v muzeu obsahují různé typy předmětů od pohlednic s dopravní tematikou po kompletní soupravu metra z roku 1938, která je umístěna v depozitáři muzea. V souvislosti s rekonstrukcí budovy v Covent Garden je většina exponátů přemístěna do depozitáře na \"Gunnersbury Lane\", rozsáhlého účelového komplexu. Depozitář je přístupný po několik víkendů v roce a pro objednané prohlídky doprovázené průvodcem.\n\nMuzeum bylo otevřeno v Covent Garden roku 1980. Původně bylo označováno jako \"London Transport Museum\" a specializovalo se na historii \"London Transport\" – organizace zabezpečující provoz metra a autobusové dopravy.\n\nMuzeum bylo krátce přejmenováno na \"London's Transport Museum,\" ale později se přejmenovalo zpět na\" London Transport Museum.\"\n\nRoku 2000 se vlastníkem muzea stala organizace Transport for London, nově vytvořený správní orgán zodpovědný za dopravu ve Velkém Londýně. V té době se také rozšířilo zaměření sbírek muzea tak, aby postihlo všechny aspekty dopravy v Londýně.\n\nV posledních letech muzeum prošlo náročnou rekonstrukcí, dnes je opět otevřeno pro veřejnost. Hlavní budova v Covent Garden byla z důvodu rozsáhlé rekonstrukce, která byla dokončena v roce 2007, uzavřena pro veřejnost\n\n"}
{"id": "104513", "url": "https://cs.wikipedia.org/wiki?curid=104513", "title": "Museum of Performance", "text": "Museum of Performance\n\nMuseum of Performance (dříve \"Theatre Museum\") je národní muzeum divadelního umění nacházející se v ulici \"Russell Street\" v oblasti Covent Garden v Londýnském obvodu Westminster. Je pobočkou národního muzea aplikovaného umění Victoria and Albert Museum.\n\nPočátky muzea se datují do roku 1911 kdy sběratelka Gabrielle Enthovenová začala kampaň za založení Národního muzea divadelního umění. Victoria and Albert\nMuseum přijalo roku 1924 do své správy její sbírky a ona sama je rozšiřovala až do své smrti roku 1950. Roku 1971 Harry R. Beard věnoval muzeu svou sbírku více než 20 000 divadelních a operních textů a programů.\n\n\"Theatre Museum\" bylo vyčleněno jako samostatná jednotka roku 1974 kdy byly sloučeny sbírky z muzea Victoria and Albert Museum, \"British Theatre Museum Association\", které byly založeny roku 1957 a \"Friends of the Museum of Performing Arts\" – soukromá sbírka obsahující velké množství materiálu ruského baletu.\n\nNově vytvořené muzeum rozšiřovalo své sbírky pomocí darů, nákupu a odkazem dědictví. Mezi jinými to byl archív \"English Stage Company\", sbírka návrhů \"Arts Council\" a \"British Council\", \"Antony Hippisley Coxe Circus Collection\" a \"British Model Theatre and Puppet Guild Collection\".\n\nRoku 1987 bylo muzeum přestěhováno do budovy na \"Russell Street\" v Covent Garden.\n\nMuzeum zobrazuje historii divadelního umění ve Velké Británii od 16. století do současnosti. Pokrývá všechny obory divadelnictví – drama, tanec, operu, muzikál, cirkus a loutkové divadlo. Muzeum má nejrozsáhlejší sbírky dokumentů a artefaktů z oboru divadelnictví na světě. V jeho sbírkách se také nacházejí kostýmy, návrhy, rukopisy, knihy, videonahrávky, včetně Národního video archívu divadelnictví, plakáty a obrazy.\n\nMuzeum je financováno ze státních prostředků. Vstup do muzea je volný, bez poplatků.\n\nDopravní spojení metro - Covent Garden, železnice - Waterloo, Charing Cross\n\n"}
{"id": "104515", "url": "https://cs.wikipedia.org/wiki?curid=104515", "title": "Muzeum designu (Londýn)", "text": "Muzeum designu (Londýn)\n\nMuzeum designu (The Design Museum) se nachází v Kensingtonu v Londýně a věnuje se průmyslovému, užitému a grafickému designu, módě a architektuře. Bylo založeno roku 1989 sirem Terencem Conranem jako první muzeum moderního designu.\n\nV červnu 2011 daroval sir Terence Conran 17,5 milionu liber na přesun muzea z původní budovy na jižním břehu Temže do budovy v Kensingtonu, která dříve sloužila jako Institut Commonwealthu a pochází z 60. let 20 století. Nová budova poskytuje muzeu třikrát více výstavních prostor a návštěvníkům se otevřela 24. listopadu 2016. V okolí muzea jsou také další známé galerie, jako Royal College of Art, V&A, Science Museum, Natural History Museum a Serpentine Gallery.\n\nStálá expozice \"Designer Maker User\" je volně přístupná, doprovodné výstavy mohou být zpoplatněny.\n"}
{"id": "104518", "url": "https://cs.wikipedia.org/wiki?curid=104518", "title": "Muzeum Londýna", "text": "Muzeum Londýna\n\nMuzeum Londýna (\"Museum of London\") je muzeum zaměřené na historii Londýna od paleolitu do současnosti. Nachází se v budově ze 70. let 20. století poblíž Barbican Centre, asi 10 minut chůze od katedrály svatého Pavla v City. Je řízeno správním orgánem City Corporation of London.\n\nMuzeum bylo otevřeno v roce 1970 a obsahuje sbírky, které byly původně umístěny v Guildhall i z jiných zdrojů. Muzeum Londýna je zodpovědné za organizaci vykopávek v rámci Londýna.\n\nObsahuje několik výstavních sálů obsahujících originální artefakty, modely, obrazy a nákresy. Zachycuje sociální a ekonomickou historii města s důrazem na městskou výstavbu. Od roku 2004 je muzeum zapojeno do dlouhodobého programu doplnění stálé expozice o specializované výstavy. Rovněž byla doplněna část zachycující prehistorický Londýn (\"London Before London\"). Největším lákadlem muzea je slavnostní kočár starosty City. Poblíž muzea je možno vidět zbytky původních londýnských hradeb.\n\nV roce 2003 muzeum otevřelo pobočku v Docklands – \"Museum in Docklands\". Nachází se v budově doku z 19. století poblíž Canary Wharf na ostrově \"Isle of Dogs\". Tato pobočka zachycuje historii sociálního a ekonomického rozvoje Docklands.\n"}
{"id": "104521", "url": "https://cs.wikipedia.org/wiki?curid=104521", "title": "National Maritime Museum", "text": "National Maritime Museum\n\nNational Maritime Museum (NMM) je největší muzeum námořnictví ve Velké Británii a jedno z nejvýznamnějších na světě. Nachází se v Londýnském obvodu Greenwich v sousedství Greenwich Parku.\n\nNMM obsahuje širokou a různorodou kolekci exponátů vztahujících se k historii britského námořnictva – lodní kotvy, královské veslice, námořní uniformy a obrazy námořních hrdinů a cestovatelů.\n\nMuzeum má rovněž pobočku v přístavní budově ve Falmouthu.\n\nMimo vystavované exponáty muzeum uchovává i rozsáhlý archív předmětů a dokumentů vztahujících se k námořnictví, navigaci a lodím. Většinu těchto předmětů je možno prohlédnout pomocí Internetu.\n"}
{"id": "104522", "url": "https://cs.wikipedia.org/wiki?curid=104522", "title": "Přírodopisné muzeum (Londýn)", "text": "Přírodopisné muzeum (Londýn)\n\nPřírodopisné muzeum (\"Natural History Museum\") je jedním ze tří velkých muzeí na Exhibition Road (dalšími jsou Science Museum a Victoria and Albert Museum) v Londýnském obvodu Kensington a Chelsea. Muzeum obsahuje asi 70 miliónů předmětů, které jsou rozděleny do pěti hlavních kolekcí – botanika, entomologie, mineralogie, paleontologie a zoologie. Muzeum je známé sbírkou koster dinosaurů, především kostrou diplodoka, která tvoří výraznou dominantu u vstupu do muzea.\n\nZákladem muzea byly sbírky irského lékaře sira Hanse Sloana obsahující sušené rostliny, vycpaná zvířata a lidské kostry, původně umístěné v \"Montague House\", odkázané po jeho smrti. V druhé polovině 50. let 19. století ředitel oddělení přírodovědného oddělní Britského muzea navrhl vyčlenění přírodopisných sbírek do samostatného muzea.\n\nByl zakoupen pozemek v jižním Kensingtonu a roku 1864 se konalo výběrové řízení na architektonický návrh muzea. Vítězem se stal projekt kapitána Francise Fowkeho, který však krátce nato zemřel. Projekt převzal Alfred Waterhouse a provedl na něm drobné úpravy, přepracoval především průčelí do románského slohu. Stavba byla zahájena roku 1873 a byla dokončena roku 1880. Muzeum bylo otevřeno roku 1881. Interiér i exteriér budovy je vyzdoben keramickými cihlami pro ochranu před působením znečištěného ovzduší. Cihly obsahují obrázky zvířat a zkamenělin.\n\nPrávně bylo muzeum oddělením Britského muzea. Roku 1963 se muzeum stalo samostatným s vlastní správní radou a roku 1986 bylo do něj začleněno Geologické muzeum Britské geologické společnosti.\n\nV období let 1974 až 1988 se Geologické muzeum stalo známým modelem aktivní sopky, exponátem předvádějícím zemětřesení a první počítačově řízené expozice (\"Treasures of the Earth\"). Výstavní síně byly roku 1988 rekonstruovány a vybaveny multimediální expozicí \"Earth Galleries\". V 90. letech 20. století byla vytvořena nová expozice – \"The Life Galleries\". Přírodovědecké muzeum vystavuje mineralogickou sbírku ve formě jaká byla používaná v 19. století.\n\nNově vytvořené centrum (pojmenované po Charlesi Darwinovi) je největším rozšířením muzea od jeho otevření. Nový osmipodlažní objekt centra se jmenuje \"Cocoon\" podle tvaru připomínajícího obří hmyzí kokon a je dílem dánského architektonického ateliéru C.F. Møller. Obsahuje sbírku 17 milionů exemplářů hmyzu a tři miliony rostlinných vzorků. Jeho výstavba stála 78 milionů liber. První fáze výstavby Darwinova centra se stala domovem pro zoologické sbírky – organizmy konzervované v alkoholu. Druhá fáze umožnila zpřístupnit entomologické a botanické sbírky.\n\nV Darwinově centru se mimo mnoha jiných exponátů nachází 8 m dlouhá oliheň, která byla vylovena rybářskou sítí poblíž Falklandských ostrovů. Oliheň je vystavena na význačném místě ve zvláštní místnosti ve vyztuženém skleněném akváriu obsahujícím směs formaldehydu a solného roztoku. Vystaveny jsou ale např. i staré herbáře, včetně původních herbářů Charlese Darwina. Darwinovou centrum je však založeno zejména na interaktivitě, kterou zprostředkovávají desítky počítačů s dotykovými obrazovkami.\n\n"}
{"id": "104523", "url": "https://cs.wikipedia.org/wiki?curid=104523", "title": "Science Museum (Londýn)", "text": "Science Museum (Londýn)\n\nScience Museum se nachází na \"Exhibition Road\" v Londýnském obvodu Kensington a Chelsea a je součástí \"National Museum of Science and Industry\".\n\nMuzeum bylo založeno roku 1857 Bennetem Woodcroftem ze sbírek \"Royal Society of Arts\" a zbylých exponátů z \"Great Exhibition\". Původně bylo částí \" South Kensington Museum\" ale roku 1858 se osamostatnilo a bylo pojmenováno \"Museum of Patents\" a později roku 1863 \"Patent Office Museum\". Toto muzeum obsahovalo sbírky, jejíž hlavní exponáty jsou nyní součástí Science Museum. Roku 1863 byly sbírky \"Science Collections\" vyčleněny do nově zřízeného Science Museum. \"Patent Office Museum\" bylo začleněno do Science Museum roku 1909.\n\nSbírky muzea obsahují více než 300 000 předmětů včetně tak známých exponátů jako je Stephensonova první parní lokomotiva, \"Puffing Billy\" (jiná historická lokomotiva) první tryskový motor, první model DNA, dochované historické parní stroje, funkční exponát diferenčního počítače a první prototyp hodin \"Clock of the Long Now\". Od 1. prosince 2001 je vstup volný, bez poplatku.\n\nKolekce muzea také obsahuje sbírky Henryho Wellcoma zaměřené na medicínu. Tyto exponáty jsou vystavovány na 4. a 5. poschodí muzea. V rámci muzea se také nachází vědecká knihovna a od roku 1960 i \"Britain's National Library for Science, Medicine and Technology\".\n\nV listopadu 2003 Science Museum otevřelo Dana Centre. Jedná se o bar a kavárnu připojené k muzeu, které jsou vyhrazeným místem pro diskusi o kontroverzních vědeckých tématech.\n\nScience Museum obsahuje mnoho výstavních sálů v nichž existují stálé expozice nebo jsou v nich pořádány specializované výstavní akce.\n\nEast Hall se nachází nejblíže ke vstupu do muzea. Na přízemí jsou umístěny známé parní stroje různých typů. Pod stropem je zavěšen mohutný kovový kruh, který je pokryt LED diodami zobrazujćími text, který návštěvníci mohou napsat v kiosku. V této hale se také nachází kavárna a knihkupectví.\n\nSpace je historický výstavní sál vyplněný raketami (například raketa Black Arrow a model první britské družice Prospero X-3) a dalšími exponáty zaměřenými na dobývání vesmíru a přínosy, které tyto činnosti přinesly lidstvu (například telekomunikace).\n\nMaking the Modern World je relativně nová expozice muzea, ve které jsou umístěny nejznámější exponáty muzea – Stephensonova parní lokomotiva, přistávací modul kosmické lodi Apollo – chronologicky zobrazující úspěchy technologického vývoje.\n\nFlight je jednou ze starších expozicí situovanou v západním křídle na čtvrtém patře. Obsahuje velké množství rozměrných exponátů letadel, vrtulníků, motorů letadel a příčný průřez letadlem Boeing 747. Vše ve skutečném měřítku.\n\n"}
{"id": "104525", "url": "https://cs.wikipedia.org/wiki?curid=104525", "title": "Gerd Kaiser", "text": "Gerd Kaiser\n\nGerd Kaiser (* 1933) je německý historik, který se zaměřuje zejména na druhou světovou válku a vojenskou historii a politiku.\n\nV letech 1951–1956 studoval historii na moskevské Lomonosovově univerzitě. Po ukončení svých studií působil do roku 1968 v armádě Německé demokratické republiky, do roku 1990 by spolupracovníkem východoněmecké televize. Od roku 1990 pracuje na volné noze.\n\nDo češtiny byla přeložena jeho kniha o masakru v Katyni \"Katyň: Státní zločin - státní tajemství\".\n\n"}
{"id": "104526", "url": "https://cs.wikipedia.org/wiki?curid=104526", "title": "Bzenec-Přívoz", "text": "Bzenec-Přívoz\n\nBzenec-Přívoz je osada mezi Bzencem a Strážnicí, základní sídelní jednotka města Bzenec. Leží na řece Moravě a na železniční trati 330 Břeclav – Přerov. V osadě se nachází továrna KM Beta, dům dětí a mládeže v přírodě, úpravna vody VaK Hodonín, SOU Lesnické, dva panelové domy a pískovna.\n\nNachází se na modré turistické stezce v borovém lese mezi Strážnicí a Bzencem asi 6 km od CHKO Bílé Karpaty. Kolem je velká síť cyklostezek. Kapacita základny na budově je 35 míst a v chatách je 92.\n\n"}
{"id": "104527", "url": "https://cs.wikipedia.org/wiki?curid=104527", "title": "Soane Museum", "text": "Soane Museum\n\nSir John Soane's Museum (často uváděno jen jako \"Soane Museum\") je muzeum architektury, nacházející se v původním domě architekta sira Johna Soaneho. V jeho sbírkách se nachází mnoho návrhů a modelů projektů na nichž se podílel a obrazy, návrhy a starožitnosti, které nashromáždil. Muzeum se nachází na Lincoln's Inn Fields v Londýnském obvodu Camden.\n\nSoane nechal zbořit a přestavět tři domy, které předtím koupil, na Lincoln's Inn Fields. Začal s domem číslo 12 (v letech 1792 až 1794), který byl z vnějšku jednoduchým nenápadným domem typickým pro dobu svého vzniku. Poté co se stal roku 1806 profesorem architektury na \"Royal Academy\", koupil sousední dům číslo 13. V období let 1808 až 1809 si nechal postavit svou pracovnu a \"muzeum\". Roku 1812 nechal upravit průčelí domu od úrovně přízemí až do prvního patra. Poté co se přestěhoval do čísla 13 nechal přestavět i interiér budovy. Roku 1823 kdy mu bylo 70 let koupil i dům číslo 14, který nechal v letech 1823 až 1824 přestavět. To mu umožnilo vytvořit obrazovou galerii.\n\nMuzeum bylo ustaveno ještě za doby Soaneho života, zákonem schváleným parlamentem roku 1833, který nabyl účinnosti po Soaneho smrti roku 1837. Domy číslo 12 a 13 tak byly s veškerými sbírkami \"věnovány národu\" (s klauzulí, že budou zachovány v co nejméně pozměněné podobě tak, jak je John Soane zanechal v době své smrti). Na konci 19. století byl vytvořen průchod mezi domy číslo 12 a 13 aby byly místnosti domu číslo 12 zpřístupněny pro muzeum a od roku 1969 se dům číslo 12 stal součástí muzea a nachází se v něm vědecká knihovna, kanceláře a od roku 1995 \"Soaneho galerie\" vyhrazená pro specializované výstavní akce. Od roku 1947 je muzeum podporováno vládními granty. Soaneho muzeum je v současnosti národním centrem pro studium architektury. Roku 1997 správní rada z prostředků loterijního fondu zakoupila pro muzeum i dům číslo 14. Potože během let došlo k mnoha změnám v rozvržení muzea, od roku 2011 toto prochází třífázovou rekonstrukcí, která by měla být ukončena v létě 2016 a vrátit dům o kousek blíže jeho původní podobě (především rekonstrukcí a znovuotevřením Soanových soukromých pokojů) a zároveň vytvořit bezbariérový přístup do muzea.\n\nSbírky muzea obsahují asi 30 000 architektonických návrhů od knih návrhů domů z alžbětinské doby od Johna Thorpeho až po nejrozsáhlejší sbírku originálů návrhů Roberta Adama. Kolekce obsahuje také architektonické modely. Sbírka neoklasicistních skulptur zahrnuje sádrová i terakotová díla Johna Flaxmana.\n\nSe sbírek obrazů jsou nejznámější díla Williama Hogartha a tři významné obrazy Canaletta.\n\nV přízemí muzea je vystaven Alabastrový sarkofág Setiho I. ze 13. století př. n. l., nejcennější kousek který kdy Soane zakoupil.\n"}
{"id": "104528", "url": "https://cs.wikipedia.org/wiki?curid=104528", "title": "IKEA", "text": "IKEA\n\nIKEA je švédská nábytkářská firma, zaměřující se na prodej a výrobu levného nábytku a bytových doplňků. Vlastní a provozuje síť prodejen v Evropě, Asii i v USA a Austrálii. Společnost založil v roce 1943 Ingvar Kamprad jako zásilkovou společnost. Vlastníkem IKEA Group je v současné době nadace Stichting INGKA Foundation.\n\nFirmu založil Ingvar Kamprad ve svých sedmnácti letech za finanční dar, který obdržel od svého otce za úspěšné ukončení studií. Název IKEA tvoří iniciály zakladatele Ingvara Kamprada a první písmena slov Elmtaryd a Agunnaryd, farmy a vesnice, kde vyrůstal. Zpočátku IKEA prodávala tužky a pera, peněženky, rámečky na obrázky, hodinky, klenoty, nylonové punčochy apod., tedy levné zboží, které bylo možno dobře prodat.\n\nIKEA se řídí podnikatelskou filozofií, kterou Kamprad vysvětlil ve svém téměř náboženském spisku \"Zpověď prodejce nábytku\". Na rozdíl od tradičních obchodů je zboží vystaveno přímo ve skladech a počet prodavačů je minimální. Firma je známá i marketingovým inovátorstvím, byla například první společností, která v televizní reklamě zobrazila homosexuální pár diskutující o společné budoucnosti v bytě zařízeném jejím nábytkem.\n\nSkupina IKEA Centres je investorem, developerem a správcem nákupních center. Vlastní 28 obchodních center s rozlohou více než 1 000 000 m maloobchodní plochy v Rakousku, České republice, Slovenské republice, Polsku, Německu, Francii a Švýcarsku.\nRočně navštěvuje nákupní centra IKEA Centres přibližně 90 miliónů zákazníků a roční obrat převyšuje 22 miliard euro. Skupina IKEA Centres je v České republice zastoupena společností IKEA Centres Česká republika s. r. o., která zde provozuje obchodní centra v Brně a Ostravě (Avion Shopping Park).\n\nIKEA má v Česku čtyři své obchodní domy. Prvním obchodním domem IKEA byla prodejna v Praze na Zličíně (1996), v Brně (1998), v Ostravě (2001) a poslední pak na Pražském Černém Moste v roce 2004. V plánu je další v Praze, Hradci Králové a možná v Plzni (stav v roce 2019).\n\nV roce 2016 IKEA vyhrál český šestiletý chlapec soutěž na podobu jedné z hraček, která se bude vyrábět a prodávat v obchodních domech, jmenuje se „dvojptáček\". Celosvětově se u této soutěže sešlo 52 000 obrázků, porota z nich vybrala 10.\n\nOd září 2018 do srpna 2019 měla IKEA zkušebně otevřený menší obchod IKEA Point na pražském Václavském náměstí.\n\nV roce 2020 IKEA v České republice otevře 7 výdejních míst. Provozovateli budou externí společnosti.\n\n"}
{"id": "104529", "url": "https://cs.wikipedia.org/wiki?curid=104529", "title": "Victoria and Albert Museum", "text": "Victoria and Albert Museum\n\nVictoria and Albert Museum (často zkracováno na \"V&A\") je muzeum specializované na aplikované a dekorativní umění. Nachází se na rohu \"Cromwell Gardens\" a Exhibition Road v londýnském obvodu Kensington a Chelsea.\n\nBylo založeno roku 1852 jako \"South Kensington Museum\", po úspěchu velké výstavy roku 1851. Jejím prvním ředitelem byl sir Sir Henry Cole, spolupořadatel velké výstavy, který získal některé exponáty z této akce pro sbírky muzea. Původně kolekce muzea obsahovala jak umělecké tak i vědecké předměty a bylo založeno proto, aby návštěvníkům předvedla exponáty z obou oborů.\n\nRoku 1913 byly vědecké sbírky vyčleněny a vytvořily základ Science Museum. Od té doby plnilo muzeum roli jednoho z největších muzeí dekorativního umění. Roku 1899 bylo na počest královny Viktorie a jejího manžela prince Alberta přejmenováno na Victoria and Albert Museum. Od 80. let 20. století je muzeum oficiálně označováno jako \"Victoria and Albert Museum, the National Museum of Art and Design\".\n\nMuzeum obsahuje rozsáhlé sbírky evropského, indického, čínského, korejského a islámského dekorativního umění. Obsahuje výstavní sály pro sochy, sklo, bižuterii, brnění, zbraně, kostýmy, textilie, hudební nástroje, tepané železo, barevné sklo, ozdobné kovové předměty, keramiku, nábytek, architekturu, fotografie, akvarely britských umělců a mnoho dalších předmětů.\n\nJednou z výrazných částí muzea je \"Cast Court\", sál s výškou dvou poschodí, v němž se nachází množství sádrových soch. Dominantu tvoří replika Trajánského sloupu v původní velikosti, který je zkrácen, aby se vešel do místnosti. V dalším sále se nachází různé práce italských renesančních sochařů, včetně repliky Michelangelova Davida v původní velikosti.\n\nV muzeu se také nachází britská národní sbírka soch, včetně Berniniho fontány s Neptunem a Tritonem a \"Tři grácie\" od Antonia Canovy.\n\nBudova muzea se rozkládá na ploše 45 000 m², obsahuje 145 výstavních sálů a 4 milióny předmětů.\n\nOd 22. listopadu 2001 je vstup do muzea volný.\n\nSbírka obsahuje více než 500 000 snímků z rané doby fotografie, nejstarší obraz je z roku 1839. Galerie exponáty a výstavy různě obměňuje.\n\nSbírka zahrnuje práce mnoho fotografů z historie, jako například: Fox Talbot, Julia Margaret Cameron, Clementina Hawarden, Gustave Le Gray, Benjamin Brecknell Turner, Frederick Hollyer, Samuel Bourne, Roger Fenton, Man Ray, Henri Cartier-Bresson, Ilse Bing, Bill Brandt, Cecil Beaton (muzeum vlastní přes 8000 jeho negativů), Don McCullin, David Bailey, Jim Lee nebo Helen Chadwick; až po umělecká fotografická díla 21. století.\n\nJednu z výjimečných sbírek tvoří 781 desek Eadwearda Muybridge z cyklu \"Animal Locomotion\" z roku 1887. Tyto sekvence fotografií pořízených ve zlomcích sekundy od sebe zachycují obrazy různých zvířat a lidí při různých akcích.\n\nSbírka obsahuje sedm snímků ze série londýnského pouličního života \"Street Life in London\" Johna Thomsona z roku 1876. Muzeum také vlastní portréty Jamese Lafayetta, tato kolekce obsahuje více než 3 500 skleněných desek a celuloidových negativů z konce 19. a počátku 20. století a zobrazuje širokou škálu lidí společnosti toho období, včetně biskupů, generálů, dam ve společenském oblečení, Indické maháradžy, etiopské vládce a další zahraniční vůdce, herečky, lidé v automobilech a řadu fotografií hostů na známém maškarním plese konaném v Devonshire House v roce 1897 na oslavu diamantového jubilea královny Viktorie.\n\nV roce 2003 a 2007 Penelope Smail a Kathleen Moffat velkoryse darovali muzeu rozsáhlý archiv Curtise Moffata. Moffat tvořil dynamické abstraktní fotografie, inovativní barevná zátiší, glamour společenské portréty z období 20. a 30. let 20. století. Je považován také za významnou postavu modernismu. V Paříži během dvacátých let spolupracoval s Man Rayem, se kterým tvořil portréty a abstraktní fotogramy neboli 'rayogramy'.\n"}
{"id": "104532", "url": "https://cs.wikipedia.org/wiki?curid=104532", "title": "Courtauldův institut umění", "text": "Courtauldův institut umění\n\nCourtauldův institut umění (též Courtauldův umělecký institut, anglicky Courtauld Institute of Art) je součást Londýnské univerzity specializující se na historii umění. Courtauldův institut je jednou z nejvýznamnějších organizací ve svém oboru. Byl založen roku 1932 sběratelem umění Samuelem Courtauldem, diplomatem a sběratelem umění lordem Arturem Leem z Farehamu a historikem umění sirem Robertem Wittem. Původně institut sídlil v \"Home House\" na náměstí Portman Square a od roku 1989 je umístěn v paláci Somerset House.\nZáklady umělecké sbírky položil Samuel Courtauld, který věnoval roku 1932 rozsáhlou kolekci obrazů francouzských impresionistů a postimpresionistů, která byla rozšířena pozdějšími dary v 30. letech 20. století a pozůstalostí roku 1948. Jeho sbírka obsahovala díla takových mistrů jako byli Edouard Manet, Pierre-Auguste Renoir, Camille Pissarro, Edgar Degas a osm stěžejních obrazů Paula Cézanna. Další významní autoři zastoupeni ve sbírce byli Vincent van Gogh, Paul Gauguin, Henri Toulouse-Lautrec a Amedeo Modigliani.\n\nPo smrti významného kritika umění Rogera Frye roku 1934 institut obdržel jeho sbírku umění 20. století. Po druhé světové válce byly institutu odkázány některé pozůstalosti, z nichž nejdůležitější byla sbírka děl starých mistrů lorda Leea. Obsahovala mimo jiné obrazy Lucase Cranacha a Petera Paula Rubense. Sir Robert Witt také odkázal institutu svou sbírku děl starých mistrů. Roku 1966 Mark Gambier-Parry odkázal sbírku svého dědečka obsahující obrazy a majoliku z období rané italské renesance a středověká smaltovaná a slonovinová umělecká díla.\n\nRoku 1974 zde proběhla výstava 30 Turnerových akvarelů. Roku 1978 obdržel institut \"Princes Gate Collection\" - sbírku obrazů starých mistrů Antonia Seilera. Tato kolekce obsahovala díla Pietera Bruegela staršího, Quentina Matsyse, Anthonyho van Dycka a Giovanniho Battisty Tiepola. Sbírka rovněž obsahovala díla z 19. a 20. století autorů Camilla Pissarra, Edgara Degase, Pierra-Augusta Renoira a Oskara Kokoschky. Později institute obdržel i sbírky Liliany Browseové a Alastaira Huntera zahrnující obrazy, kresby a sochy autorů z období 19. a 20. století.\n\nCourtauldova galerie (Courtauld Gallery) se nachází na ulici Strand v Somerset House a je přístupná veřejnosti.\n\nV institutu je také knihovna, která vznikla věnováním dvou soukromých sbírek – \"Conway library,\" obsahující architektonické nákresy, sochy a rukopisy, a \"Witt library\", obsahující obrazy, kresby a rytiny. Tato knihovna je jedním z nejrozsáhlejších archivů knih zabývajících se historií umění a výstavních katalogů.\n"}
{"id": "104533", "url": "https://cs.wikipedia.org/wiki?curid=104533", "title": "Jizerka (pravostranný přítok Jizery)", "text": "Jizerka (pravostranný přítok Jizery)\n\nJizerka je nevelká říčka na katastrálním území kořenovské osady Jizerka, pramenící v Jizerských horách na rozvodí mezi Baltským a Severním mořem v sedle mezi Vlašským a Středním Jizerským hřebenem. Mělké údolí, kterým protéká, se nazývá Malá jizerská louka a je vyplněno několika vrchovišti chráněnými národní přírodní rezervací Rašeliniště Jizerky. Délka toku činí 7,3 km. Plocha povodí měří 13,4 km².\n\nJejími přítoky zleva jsou Příčná voda a Pařezový potok, zprava Hlinitý, Safírový a Sklářský potok. \n\nJizerka se vlévá do Jizery pod Bukovcem.\n\nPřed ústím Jizerky překlenoval Jizeru na státní hranici od roku 1901 železobetonový most spojující osadu Jizerka s osadou Orle. Tento most byl Poláky začátkem osmdesátých let stržen. Dnešní dřevěnou lávku nechala postavit obec Kořenov. Od 15. července 2005 je zde česko-polský turistický hraniční přechod.\n\nExistuje také levostranný přítok Jizery stejného jména, který pramení u Horních Míseček. \n"}
{"id": "104534", "url": "https://cs.wikipedia.org/wiki?curid=104534", "title": "Dulwich Picture Gallery", "text": "Dulwich Picture Gallery\n\nDulwich Picture Gallery je umělecká galerie nacházející se v Londýnském obvodu Bromley. Budova, v níž galerie sídlí, byla navržena roku 1811 je první účelovou stavbou pro uměleckou galerii na světě. Byla otevřena roku 1814.\n\nZákladním architektonickou charakteristikou budovy, jejímž autorem byl John Soane, je síť spojených místností osvětlených stropními okny bez oken ve stěnách. Pro vyvážení vzhledu exteriéru byly použity \"slepá\" okna.\nZákladem sbírky je odkaz sira Edwarda Alleyna, který založil roku 1605 Dulwich college. Sbírku koncem 17. století rozšířil William Cartwright a zejména francouzský obchodník s obrazy Noël Desenfans a jeho přítel sir Francis Bourgeoise. Oba dva provozovali obchod s uměním v Londýně a roku 1790 byli pověřeni Polsko-Litevským králem Stanislavem II. Augustem vytvořit Národní polskou uměleckou sbírku. Po dobu pěti let cestovali po Evropě a nakupovali umělecká díla ale roku bylo 1795 Polsko rozděleno. Obchodníci se pokoušeli prodat sbírku u jiných královských dvorů ale nebyli úspěšní. Desenfans oslovil Britskou vládu s nabídkou věnovat sbírku jako základ British National Collection, ale byl odmítnut.\n\nDesenfans proto přítele požádal, aby sbírku zachoval a umožnil její vystavení. F. Burgeoise sbírku zdědil roku 1807 a v závěti sbírku odkázal College of God's Gift s podmínkou, že bude pro ni postavena nová budova. Jako stavitele určil sira Johna Soana a ke 2 000 liber pro její výstavbu přispěla dalšími 4 000 librami vdova po Desenfansovi.\nGalerie byla založena jako sídlo výtvarného umění a zároveň mauzoleum pro manžele Desenfansovy a F. Burgeoise.\n\nDulwich Picture Gallery byla zpřístupněna pro veřejnost roku 1817. Bourgeois a Desenfans, spolu s jeho manželkou jsou pohřbeni v mauzoleu, které se nachází v jednom křídle budovy galerie.\nBěhem pobytů v Londýně (1973-75) přicházel studovat plátna starých mistrů v Dulwichské obrazárně i Vincent van Gogh a je zde podepsán v knize návštěv.\nGalerii ve 20. století opakovaně navštívili zloději a malý Rembrandtův portrét Jacoba II de Gheyn byl ukraden již čtyřikrát.\n\nChudobinec v sousedství budovy muzea byl rekonstruován na výstavní prostory roku 1880 a další rozšíření muzea bylo realizováno počátkem 20. století.\nModernizace a dostavba obsahující kavárnu, nový vstup a zakrytý ochoz byla realizována roku 1999 z výtěžku Národní loterie a s přispěním sponzorů. Síň pořádá pravidelně výstavy a představuje i moderní umění (Howard Hodgkin, Henry Moore, Peter Randall-Page nebo Philip Hass).\n\nCena jednotlivé vstupenky pro dospělého (2006) - 6 £.\n\nDopravní spojení železnice - West Dulwich Station,North Dulwich.\n\nKolekce Dulwich Picture Gallery obsahuje vybraný soubor evropských starých mistrů, obrazy většinou ze sedmnáctého a osmnáctého století nejvyšší kvality. Muzeum je malé, ale hostí často významné dočasné výstavy.\n\n\n\n\n\n\n\n\n"}
{"id": "104535", "url": "https://cs.wikipedia.org/wiki?curid=104535", "title": "Estorick Collection of Modern Italian Art", "text": "Estorick Collection of Modern Italian Art\n\nEstorick Collection of Modern Italian Art je galerie na \"Canonbury Square\" v Londýnském obvodu Islington. Je to jediná galerie ve Velké Británii specializovaná na moderní italské umění.\n\nGalerie byla založena americkým sociologem a spisovatelem Erikem Estorickem (1913-1993), který se po svém přestěhování do Anglie po ukončení druhé světové války začal věnovat sběratelství umění. Estorick a jeho žena Salome (1920-1989) objevili knihu Umberta Boccioniho \"Futurist Painting and Sculpture\" (1914), když byli na dovolené. Před svým návratem navštívili v Miláně futuristu Maria Sironiho a koupili většinu předmětů z jeho ateliéru, včetně stovek obrazů.\n\nVětšinu své sbírky shromáždili v letech 1953 až 1958. Kolekce byla vystavována na specializovaných výstavních akcích, například roku 1956 i v Tate Gallery a nejvýznamnější díla sbírky byly v Tate na dlouhodobé zápůjčce v letech 1966 až 1975. Estorick odmítl nabídku na prodej své sbírky od italské vlády a muzeí v USA a Izraeli.\n\nPůl roku před svou smrtí založil Estorick nadaci \"Eric and Salome Estorick Foundation\", které věnoval svou sbírku italského umění. Estorick Collection byla přemístěna do místa kde se nachází v současnosti v \"Northumberland Lodge\" roku 1998. Projekt byl podporován výnosy z Loterijního fondu kulturního dědictví (\"Heritage Lottery Fund\").\n\nZákladní část sbírky tvoří díla futuristů, ale obsahuje také figurativní díla a sochy z období let 1890 až 1950. Obsahuje díla hlavních autorů futuristického stylu - Giacomo Balla, Umberto Boccioni, Carlo Carrà, Gino Severini, Luigi Russolo, Ardengo Soffici, Giorgio de Chirico, Amedeo Modigliani, Giorgio Morandi, Mario Sironi a Marino Marini.\n\nCena jednotlivé vstupenky pro dospělého (2006) - 3,5 £\n\nDopravní spojení - metro a železnice - Highbury and Islington\n\n"}
{"id": "104536", "url": "https://cs.wikipedia.org/wiki?curid=104536", "title": "Ján Šmok", "text": "Ján Šmok\n\nJán Šmok (30. prosince 1921 Lučenec, Slovensko – 10. prosince 1997 Praha) byl československý fotograf, teoretik fotografie a vysokoškolský pedagog. Díky jeho vlivu vznikla na pražské FAMU samostatná katedra fotografie. Šmok se tímto způsobem zasadil o uznání fotografie jako uměleckého směru, který má smysl studovat v tehdejším Československu na úrovni vysoké školy (do té doby byla považována za učební obor – reprodukční techniku). Díky jeho aktivitám patřila FAMU po celou dobu normalizace až do sametové revoluce v roce 1989 k relativně svobodným místům.\n\nJán Šmok žil do roku 1939 s rodiči na Slovensku, vychodil obecnou školu v Levoči, gymnázia v Kežmarku a v Bratislavě. Na začátku druhé světové války přesídlil do Prahy, kde studoval obor knižní vazba na Státní grafické škole. Na konci války byl zaměstnancem společnosti PragFilm.\n\nMezi lety 1946–1951 studoval na filmové a televizní fakultě Akademie múzických umění v Praze. V roce 1951 se stává jejím kmenovým zaměstnancem, tajemníkem katedry filmové fotografie a techniky, později je jmenován proděkanem (1957). V roce 1958 se habilitoval na docenta v oboru kamera, roku 1975 byl jmenován profesorem. Mezi roky 1973–1976 byl prorektorem AMU.\n\nV roce 1960 vznikla z jeho iniciativy na katedře filmového a televizního obrazu FAMU fotografická specializace. Jde o první a na dlouhou dobu jediné místo, kde lze ve východní Evropě studovat fotografii jako umělecký obor na úrovni vysoké školy. V roce 1975 prosadil založení samostatné katedry fotografie na stejné škole, kterou vedl až do roku 1987. Od tohoto roku až do své smrti byl řadovým pedagogem FAMU, od roku 1991 vyučoval i na Institutu tvůrčí fotografie Slezské univerzity v Opavě.\n\n\n"}
{"id": "104537", "url": "https://cs.wikipedia.org/wiki?curid=104537", "title": "Gilbert Collection", "text": "Gilbert Collection\n\nGilbert Collection byla vytvořena anglickým obchodníkem sirem Arthurem Gilbertem, který vydělal značné prostředky při obchodování v Kalifornii. Původně se zajímal o stříbro a tak shromáždil obrovskou sbírku dekorativních předmětů, kterou věnoval roku 1996 britskému národu. V současné době je tato sbírka vystavována v Somerset House v Londýně.\n\nPo desetiletí byla tato sbírka vystavována v \"Los Angeles County Museum of Art\" a Arthur Gilberte slíbil, že zde zůstane natrvalo. Přesto, k velkému ohromení a zklamání návštěvníků muzea v Los Angeles, slib zrušil a nechal sbírku přemístit do země svého rodiště. Důvodem byly i spory se správou muzea v Los Angeles o umístění a vystavení jeho sbírky.\n\nSbírka je vystavena v 17 sálech a obsahuje tyto typy předmětů:\n\n"}
{"id": "104540", "url": "https://cs.wikipedia.org/wiki?curid=104540", "title": "Hayward Gallery", "text": "Hayward Gallery\n\nHayward Gallery je umělecká galerie nacházející se na jižním nábřeží Temže v Londýnském obvodu Southwark. Sousedí s některými dalšími budovami zaměřenými na umění – Royal Festival Hall, Queen Elizabeth Hall a Royal National Theatre.\n\nGalerie byla otevřena 9. července 1968 a její masivní betonová budova je klasickým příkladem \"brutální\" architektury. Budovu navrhlo oddělení architektury a urbanistického projektování Greater London Council. Galerie byla pojmenována po Isaacu Haywardovi, bývalém čelném představiteli London County Council, předchůdci GLC.\n\nGalerie pořádá dočasné výstavní akce a nevlastní žádné stálé sbírky. V letech 1968 až 1986 řídil galerii \"Arts Council of Great Britain\", ale poté přešla její správa do působnosti \"South Bank Centre\". Galerie je také základnou pro program národní putovní výstavy organizované \"Arts Council\" a od roku 2002 \"Arts Council Collection\".\n\nGalerie je zaměřena na vystavování děl současných autorů.\n\nAčkoli je galerie podporovaná z veřejných prostředků platí se zde vstupné ve výši cca 7,50 £.\n"}
{"id": "104541", "url": "https://cs.wikipedia.org/wiki?curid=104541", "title": "Národní portrétní galerie (Londýn)", "text": "Národní portrétní galerie (Londýn)\n\nNárodní portrétní galerie je umělecká galerie v centru Londýna, otevřená roku 1856. Její sbírky obsahují portréty významných postav britské historie s ohledem na význam portrétované osobnosti. Kolekce obsahuje fotografie a karikatury stejně jako obrazy, kresby a sochy. Po vzoru této galerie vznikly další národní portrétní galerie v jiných, zejména anglosaských zemích.\n\nNe všechny portréty jsou významné z uměleckého hlediska i když sbírka obsahují vlastní podobizny Williama Hogartha, sira Joshuy Reynoldse a jiných významných britských malířů. Některé z nich, například společný portrét účastníků konference v Somerset House roku 1604, jsou významnými historickými dokumenty samy o sobě. Některá díla jsou spíše ceněna pro svou kuriozitu než uměleckou hodnotu, například portrét Eduarda VI., portrét sester Charlotte, Emily a Anny Brontëových od Patricka Branwelal Brontëho nebo socha královny Viktorie a prince Alberta ve středověkých kostýmech. Portréty žijících postav byly poprvé zahrnuty do sbírek roku 1969.\n\nŘada z lidí, kteří se nechali portrétovat ve fotografickém studiu Fredericka Scotta Archera, náležela k známým osobnostem své doby (Marquis of Northampton, Lord Albert Conyngham, William Smith). Jejich portrétní fotografie vytvořené Archerovým studiem jsou k vidění v této galerii. Z fotografických děl sbírky obsahují tři snímky českého fotografa Ericha Auerbacha.\n\nDo budovy na sever od sousední Národní galerie byla přemístěna roku 1896. Původní budova byla rozšířena dvakrát. První rozšíření, financované lordem Deveenem roku 1933, se rozprostírá kolem Orange Street a druhé pořízené za přispění Christophera Ondaatje pochází z roku 2000. Tato přístavba se nachází mezi budovami Národní galerie a National Portrait Gallery a je pozoruhodná svým obrovským pohyblivým schodištěm zasahujícím do dvou poschodí.\n\nKromě stálé expozice historických portrétů vystavuje galerie i sbírku současných prací, předvádí portréty z dílny současných autorů a pořádá každoroční soutěž \"BP Portrait Prize\".\n\nDoprava – metro – Charing Cross, Embankment, Leicester Square.\n\n"}
{"id": "104542", "url": "https://cs.wikipedia.org/wiki?curid=104542", "title": "Royal Academy of Arts", "text": "Royal Academy of Arts\n\nRoyal Academy of Arts je umělecká instituce nacházející se na Piccadilly v londýnském obvodu Westminster.\n\nRoyal Academy of Arts byla založena jako konkurent \"Society of Arts\", po sporu dvou významných architektů sira Williama Chamberse a Jamese Paineho. Paine vyhrál, ale Chambers využil své styky u dvora a roku 1768 založil novou uměleckou organizaci. Ustavující schůze akademie 10. prosince 1768 se konala za účasti čtyřiceti zakládajících členů. Prvním prezidentem byl Joshua Reynolds.\n\nDo roku 1771 sídlila akademie na Pall Mall. Poté byla přestěhována do Somerset House, vládní budovy určené pro vzdělávací instituce. Roku 1837 byla přemístěna do nově zbudované budovy Národní galerie na Trafalgar Square a poté, roku 1868 do Burlington House na Piccadilly, kde se nachází i v současnosti.\n\nRoyal Academy of Arts není podporována státem ani královským dvorem. Jedním z nejdůležitějších zdrojů financování její činnosti je pořádání specializovaných výstav. Ty jsou na velmi vysoké úrovni srovnatelné s Národní galerií nebo Tate Gallery.\n\nPod vedením Normana Rosenthala akademie hostila v roce 1997 ambiciózní výstavu současného umění \"Sensation\" – sbírku prací mladých britských umělců vlastněnou Charlesem Saatchi.\n\nAkademie také pořádá pravidelnou letní výstavu současného umění, která se stala významnou společenskou událostí.\n\nKaždý může akademii poslat svůj obraz, a pokud je obraz vybrán, je vystaven vedle děl akademiků. Mnoho z těchto obrazů je možno koupit.\n\nAkademie také provozuje postgraduální školu umění a vědeckou knihovnu. \"Royal Academy Schools\" je nejstarší školou umění v zemi a sídlí v Burlington House.\n\nPočet členů je limitován počtem 80 akademiků, kteří mohou být malíři, tiskaři, sochaři nebo architekté a musí být profesionálně činní ve Velké Británii.\n\nPravidla určují minimální podíl jednotlivých profesí – 14 sochařů, 12 architektů, 8 tiskařů a zbytek je doplněn malíři. Noví akademici jsou voleni současnými členy akademie.\n\n19. května 1997 byla členkou akademie zvolena architektka Eva Jiřičná.\n\n"}
{"id": "104543", "url": "https://cs.wikipedia.org/wiki?curid=104543", "title": "Saatchi Gallery", "text": "Saatchi Gallery\n\nSaatchi Gallery je galerie současného umění v Londýně založená Charlesem Saatchim roku 1985, který chtěl veřejnosti zpřístupnit své rozsáhlé (a měnící se) sbírky. Tato galerie sídlila na několika místech, nejprve na severu Londýna (\"St John's Wood\"), poté na jižním nábřeží a později na \"King's Road\" v obvodu Kensington a Chelsea (zde má být galerie otevřena roku 2007). Sbírky původně obsahovaly díla amerických minimalistů, poté byly zaměřeny na mladé britské umělce (\"Young British Artists\") a nakonec se přiklonily pouze na obrazy zavedených autorů.\n\nGalerie měla zásadní vliv na britské umění od svého otevření. Mnoho autorů, kteří v ní vystavovali byli neznámí pro veřejnost i pro obchodníky s uměním. Poté co vystavovali v galerii, většinou zaznamenali významný komerční úspěch.\n\nPo otevření galerie roku 1985 obsahovaly její sbírky v \"St John's Wood\" díla amerických minimalistů například Jeffa Koonse, Ashleyho Bickertona, Davida Salleho, Carrol Dunhamové, Kennyho Scharffa, Philipa Gustona, Andyho Warhola, Cy Twomblyho, Richarda Serra, Brice Mardena, Bruce Naumana, Donalda Judda, Caral Andreho, Sol LeWitt, Alexe Katze a mnoha jiných. Tito američtí umělci byli inspirací pro generaci \"Young British Artists\", jejichž díla byla hlavní náplní sbírek v 90. letech (díla amerických minimalistů Saatchi prodal). Galerie byla netradiční velkým otevřeným prostranstvím vyplněným vysokými bílými zdmi.\n\nV dubnu 2003 se galerie přestěhovala do County Hall. V té tobě se galerie stále zaměřovala na díla skupiny \"Young British Artists\" například Damiena Hirsta, Jakea a Dinos Chapmanových a Tracey Eminová.\n\nPři požáru skladiště obrazů Momart dne 24. května 2004 zničil část sbírek galerie v hodnotě asi 50 miliónů liber.\n\nRoku 2005 změnil Saatchi orientaci galerie na díla zavedených evropských autorů například Marlene Dumasové, Martina Kippenbergera, Luca Tuymanse a Petera Doiga, kteří nebyli ve Velké Británii příliš známí. Dalším plánem je seznámení britské veřejnosti s mladými americkými a německými a nadějnými britskými umělci.\n\nV současné době probíhá rekonstrukce budovy na \"King's Road\" poblíž \"Sloane Square\" v Chelsea.\n"}
{"id": "104544", "url": "https://cs.wikipedia.org/wiki?curid=104544", "title": "Somerset House", "text": "Somerset House\n\nSomerset House je rozsáhlá budova nacházející se na jižní straně ulice Strand v Londýnském obvodu Westminster na nábřeží Temže poblíž Waterloo Bridge. Centrální, neoklasicistní část budovy pochází z období let 1776 až 1796 a jejím autorem byl sir William Chambers. Později byla na severu a jihu přistavěna viktoriánská křídla. Dům stejného jména stál na tomto místě již před dvěma sty lety.\n\nNázev Somerset House pochází ze jména Edwarda Seymoura, vévody ze Somersetu, strýce (z mačiny strany) a rádce nedospělého krále Eduarda VI. Seymour roku 1547 si postavil na nábřeží Temže velkou rezidenci, jeden ze šlechtických domů stojících podél ulice Strand. Dům byl postaven z kamene pocházejícího z oltáře a kláštera katedrály svatého Pavla, které byly zbořeny Somersetem a jinými vedoucími představiteli protestantů jako součást zrušení klášterů.\n\nPoté co Somerset upadl roku 1551 v nemilost (a následně byl roku 1552 popraven), připadl dům pod státní správu. Za panování Marie Tudorovny zde žila její nevlastní setra, princeznou Alžběta, předtím než byla roku 1558 korunována; v 17. století pak manželky králů Jakuba I., Karla I. a Karla II.\n\nV době vlády Jakuba I., kdy byl dům rezidencí jeho ženy Anny Dánské, byl přejmenován na \"Denmark House\". Anna nechala provést rekonstrukci a rozšíření stavby Inigo Jonesem. Přístavba probíhala i za vlády Karla I., včetně kontroverzní dostavby katolické kaple (rovněž navržené Inigo Jonesem), již nechala postavit manželka Karla I. Henrietta Marie.\n\nZa anglické občanské války nabídl parlament nedostavěnou budovu Somerset House k prodeji, ale neúspěšně. Po restauraci se dům opět stal královskou rezidencí a roku 1685 byl upraven Christopherem Wrenem. V 18. století se vztah královského dvora k domu vytratil, a budova byla využita jako skladiště, pro ubytování méně významných návštěv a jako kasárna. Roku 1775 byl dům zbořen.\n\nNový dům na tomto místě začal na sklonku svého života od roku 1775 stavět sir William Chambers. Ve stavbě budovy pokračoval jeho syn Thomas Hardwick a dům byl dokončen po smrti Chamberse Jamesem Wyattem.\n\nDům byl určen jako sídlo pro vzdělávací instituce, včetně Royal Academy of Arts, kterou Chambers zakládal. V budově sídlily i vládní úřady a pro jejich potřeby byla ve 30. letech 19. století přistavěna dvě křídla.\n\nSpolu s Royal Academy of Arts později v Somerset House sídlily i \"Royal Society\" a \"Society of Antiquaries\". Dvě posledně zmíněné společnosti a \" Geological Society\" se v 19. století přestěhovaly do \"Burlington House\" na Piccadilly.\n\nVe 20. století se do budova znovu stala významným centrem uměleckých institucí. První z nich byla Courtauld Institute of Art, zahrnující \"Courtauld Gallery\", jejíž sbírky jsou zaměřeny na díla starých mistrů. Na konci 90. let 20. století bylo centrální nádvoří stalo parkovištěm a terasy s výhledem na řeku byly rekonstruovány a zpřístupněny veřejnosti. Do Somerset House byla také přemístěna Gilbert Collection, sbírka dekorativního umění a \"Hermitage Rooms\" – specializovaná výstava obrazů zapůjčených z galerie Ermitáž. Východní křídlo využívá převážně King's College London.\n\nV zimě je centrální nádvoří využíváno jako přírodní kluziště.\n"}
{"id": "104545", "url": "https://cs.wikipedia.org/wiki?curid=104545", "title": "Tate Britain", "text": "Tate Britain\n\nTate Britain je spolu s Tate Modern, Tate Liverpool a Tate St Ives část britské sítě galerií Tate Gallery. Nachází se na místě původní galerie Tate na Millbank v Londýnském obvodu Westminster, která byla přejmenována poté co se roku 2000 vyčlenily sbírky moderního umění do Tate Modern. V současnosti jsou zde vystavovány sbírky historického a moderního britského umění. Její součástí je i \"Clore Gallery\" navrženou Jamesem Stirlingem roku 1986 pro expozici díla J. M. W. Turnera.\n\nV hlavních výstavních prostorech jsou vystavována díla z historie britského umění a část ze sbírek moderního umění. Galerie rovněž pořádá specializované výstavní akce specializované na určitá období britské historie nebo průřezové akce jednotlivých autorů.\n\nTate Britain je národní galerií britského umění od roku 1500 do současné doby. Příkladem moderních autorů zastoupených v jejich kolekci jsou díla Davida Hockneye, Petera Blake a Francise Bacona. Galerie má vyčleněné sály pro výstavu děl Tracey Eminová a Chrise Ofiliho.\n\nTate Britain je místem každoročního kontroverzního vyhlašování Turnerovy ceny, soutěže čtyř autorů ve věku do 50 let vybraných porotou. Každý třetí rok je pořádáno trienále, v němž hostující kurátor vybírá pro výstavu díla současného britského umění.\n\nHlavní vchod je přístupný po schodišti. V nedávné době byla galerie vybavena vstupem pro návštěvníky pohybující se na vozíku. V prostorách budovy se nachází i restaurace, kavárna, klub pro členy, provozní kanceláře knihovnu \"Tate Gallery's Library\" a kancelář ředitele.\n\nVstupné je zdarma.\n"}
{"id": "104546", "url": "https://cs.wikipedia.org/wiki?curid=104546", "title": "Tate Gallery", "text": "Tate Gallery\n\nTate Gallery je síť čtyř britských galerií: Tate Britain (otevřena roku 1897), Tate Liverpool (1988), Tate St Ives (1993) a Tate Modern (2000). Tate má statut britského národního muzea a je financována ze státního rozpočtu. Správní rada jmenuje ředitele se sedmiletým funkčním obdobím.\n\n Původní galerie Tate byla oficiálně označována jako Národní galerie britského umění a nacházela se na ulici Millbank v Londýnském obvodu Westminster. Po své smrti zanechal J. M. W. Turner sbírku, obsahující asi 2000 obrazů a maleb, ze svého ateliéru národu. Národní galerie nebyla schopna splnit Turnerovo přání aby byly obrazy vystavovány, což rozpoutalo debatu o nutnosti postavit národní galerii britského umění. Henry Tate, úspěšný podnikatel s cukrem a rovněž sběratel umění z Viktoriánského období, nabídl financování stavby galerie s podmínkou, že stát bude financovat koupi pozemku a provozní náklady. Henry Tate rovněž galerii věnoval svou sbírku umění. Byla to sbírka zaměřená pouze na díla moderních britských malířů.\n\nRoku 1915 Hugh Lane věnoval galerii svou sbírku evropského moderního umění, což rozšířilo kolekci o díla zahraničních umělců a stále směřovalo záběr galerie na současné umění.\n\nV letech 1926 a 1937 obchodník s uměním a mecenáš Joseph Duveen financoval dvě výrazné dostavby budovy galerie.\n\nV polovině 20. století galerie plnila dvě funkce – ukazovat historii britského umění a zároveň i mezinárodní současné umění. Roku 1954 byla Tate Gallery vyčleněna z Národní galerie.\n\nBylo logickým krokem, že byly odděleny sbírky specializované na britské a moderní umění a obě části jsou nyní vystavovány v oddělených budovách. Tate Modern v budově bývalé elektrárny \"Bankside\" na jižním nábřeží Temže vystavuje národní sbírku moderního umění od roku 1900 do současné doby. Původní galerie je nyní nazývána Tate Britain a obsahuje kolekci britského umění od roku 1500 do současné doby. Díla moderního britského umění se nacházejí v obou galeriích.\n\nCelkově galerie spravuje téměř 60 tisíc položek, z toho asi 4100 pláten, více než 50 tisíc grafik, akvarelů či kreseb a přes 1400 soch. Všechny pobočky galerie jsou přístupné zdarma (kromě krátkodobých výstav).\n\n"}
{"id": "104547", "url": "https://cs.wikipedia.org/wiki?curid=104547", "title": "Tate Modern", "text": "Tate Modern\n\nTate Modern je britské národní muzeum moderního umění a spolu s Tate Britain, Tate Liverpool a Tate St. Ives část Tate Gallery.\n\nGalerie se nachází v budově původní elektrárny \"Bankside\", jejímž tvůrcem byl sir Giles Gilbert Scott, architekt elektrárny Battersea. Elektrárna v Bankside byla postavena ve dvou etapách v letech 1947 a 1963 a byla vyřazena z provozu roku 1981. Po rekonstrukci byla otevřena jako galerie 12. května 2000 a stala se velmi populární pro obyvatele Londýna i turisty. Vstup do galerie je volný.\n\nStálá expozice se nachází ve třetím a pátém poschodí, zatímco ve čtvrtém patře probíhají specializované výstavní akce. Po otevření byla sbírka galerie uspořádána tematicky ve skupinách: historie – paměť – společnost; nahota – akce – tělo; krajina – hmota – prostředí; zátiší – objekty – reálný život.\n\nTurbínová hala, kde se nacházel elektrický generátor původní elektrárny, je vysoká sedm poschodí a má plochu 3 400 m². Je každoročně využívaná pro speciální výstavy současných umělců v období mezi říjnem a březnem. Mezi umělce, kteří vystavovali v Turbínové hale, patří Louise Bourgeoisová, Juan Muñoz, Anish Kapoor, Ólafur Elíasson, Bruce Nauman a Rachel Whitereadová.\n\nV září 2011 bylo poprvé v galerii Tate Modern představeno současné české umění - projekt Kateřiny Šedé \"Od nevidím do nevidím / From Morning till Night\".\n\nV červnu 2016 byla galerie rozšířena o nové prostory v podobě desetipatrové pyramidy, která rozšířila prostory galerie o 60 procent.\n"}
{"id": "104548", "url": "https://cs.wikipedia.org/wiki?curid=104548", "title": "Wallace Collection", "text": "Wallace Collection\n\nWallace Collection (Wallacova sbírka) je národní umělecké muzeum v Londýně.\nVzniklo ze soukromých sbírek prvních čtyř markýz z Hertfordu a sira Richarda Wallaceho, který byl nemanželským, později legitimizovaným synem čtvrté z nich, velké sběratelky obrazů. Markýza žila ve Francii na zámečku v Bouloňském lesíku, proto byly základem sbírek artefakty francouzské.\n\nSbírky odkázala Velké Británii vdova po Wallacovi roku 1897 podle jeho poslední vůle z roku 1890. Muzeum bylo zpřístupněno veřejnosti roku 1900 v \"Hertford House\", rodinném domě Hertfordů a manželů Wallaceových na Manchester Square v londýnském obvodu Westminster, kde je dosud. Před několika lety bylo vnitřní prostranství zakryto skleněnou střechou.\n\nSbírky muzea se skládají ze čtyř oblastí sběratelství:\n\n"}
{"id": "104549", "url": "https://cs.wikipedia.org/wiki?curid=104549", "title": "Whitechapel Gallery", "text": "Whitechapel Gallery\n\nWhitechapel Gallery, založená roku 1901, je jednou z prvních galerií financovaných z veřejných prostředků v Londýně pro časově omezené výstavní akce.\n\nNachází se na ulici \"Whitechapel High Street\" v londýnském obvodu Tower Hamlets. Galerie je zaměřena na vzdělání a aktivity přesahující hranice běžných činností zajišťovaných uměleckými galeriemi. Vystavuje díla současných autorů ale stejně tak pořádá i retrospektivní expozice zaměřené na místní asijskou populaci.\n\nV poválečné historii britského umění byla nejdůležitější akcí pořádanou v této galerii \"This is Tomorrow\" roku 1956. Iniciátorem této výstavy byla skupina \"Independent Group\". Výstava poprvé seznámila širokou veřejnost s Pop artem a uvedla umělce, designéry a fotografy, kteří později určovali směr \"Swinging Sixties\".\n\nVe druhé polovině 60. let a v 70. letech 20. století se důležité akce určující vývoj umění přesunuly do nových galerií například do Hayward Gallery, ale v 80. letech se význam Whitechapel Gallery znovu obnovil a v poslední době je plánována rekonstrukce a dostavba galerie.\n"}
{"id": "104551", "url": "https://cs.wikipedia.org/wiki?curid=104551", "title": "Suva", "text": "Suva\n\nSuva je fidžijské hlavní město. Nachází se na jihovýchodním pobřeží ostrova Viti Levu, v centrálním obvodu, jehož je též hlavním městem. Suva se stala hlavním městem v roce 1877. Při sčítání v roce 1996 měla 77 366 obyvatel, v roce 2007 85 691 obyvatel. Včetně příměstských oblastí měla v roce 1996 Suva 167 975 obyvatel, a v roce 2007 172 392 obyvatel. Celá sídelní oblast suvské aglomerace včetně přilehlých samostatných měst Lami, Nasinu a Nausori pak měla v roce 2007 327 971 obyvatel, takže je největší obydlenou oblastí Jižního Pacifiku vyjma Austrálie a Nového Zélandu.\n\nSuva je hospodářským a politickým centrem Fidži. Je fidžijským hlavním přístavem. Suva je sídlem Jihopacifické univerzity, která má své pobočky v 13 dalších městech na různých ostrovech v Tichém oceánu.\n\nAčkoliv město leží na výběžku ostrova a je téměř celé obklopeno mořem, nejbližší pláž je vzdálena 40 kilometrů v Pacific Harbour. Okolní pobřeží je lemováno mangrovými porosty. Značná část centra, včetně budovy parlamentu, je postavena na mangrovníkových bažinách.\n\nSuva je známá vysokým úhrnem srážek, výrazně vyšším než v Nadi, v západní části Viti Levu, která je místními označována jako „žhnoucí západ“.\n\nZa slib, že zaplatí dluhy za náčelníka z Bau, Seru Epenisa Cakobau, které měl vůči Spojeným státům, získala Australany založená Polynéská společnost v roce 1868 5000 km² půdy, z toho 575 km² u tehdejší osady Suva. Původním záměrem společnosti bylo pěstování bavlny, ale půda a podnebí se ukázaly pro toto jako nevhodné.\nPo připojení Fidži ke Spojenému království v roce 1874, rozhodly koloniální úřady v roce 1877 přenést hlavní město z Levuky do Suvy. K oficiálnímu přenesení hlavního města došlo v roce 1882. Plukovník Královských ženistů F. E. Pratt, jmenovaný v roce 1875 generálním zeměměřičem, navrhl nové hlavní město, ve spolupráci s W. Stephensem a plukovníkem R. W. Stewartem.\nPo vyhlášení Nařízení o zřízení městské samosprávy v roce 1909, získala v roce 1910 Suva statut města.\nMěsto původně leželo na území o rozloze jedné čtverečné míle, přičemž tyto hranice zůstaly zachovány až do roku 1952, kdy byly připojeny části Muanikau a Samabula, čímž své území rozšířilo na 13 km². V říjnu toho roku byla Suva vyhlášena za City – na Fidži první. Následně byla připojeno předměstí Tamavua, a při posledním rozšíření hranic města byla připojeno předměstí Cunningham, ležící na sever od města. Růst města způsobil vznik mnoha dalších předměstí, které zůstávají mimo hranice města, ale spolu s městem tvoří metropolitní oblast, známou jako oblast Velké Suvy.\nMěsto hostilo v roce 2003 Jihopacifické hry, již potřetí v řadě, ve 40leté historii. V rámci hostování akce byly v Suvě a okolí vybudovány nové tělocvičny a sportovní hala, plavecký bazén, stadion, hřiště pro pozemní hokej, financované vládou a 16 mil. dolary z rozvojové pomoci Čínské lidové republiky.\n\nSuva je hlavním městem Fidži a přístavním městem ležícím na Suvském poloostrově, vybíhajícím do moře. Město se rozkládá na kopcovitém poloostrově mezi zálivy Laucala Bay a Suva Harbour na jihovýchodě ostrova Viti Levu. Hory na severu a západě zachycují jihovýchodní pasáty, přinášející vlhké podnebí po celý rok.\nJe směsicí moderních budov a tradiční koloniální architektury. Suva je komerčním a politickým centrem Fidži, ani ne tak kulturní centrum, jako největší městská oblast v jižním Pacifiku mimo Austrálii a Nový Zéland. Je hlavním fidžijským přístavním městem.\n\nObchodní centrální okrsek zahrnuje území známé jako Střed. Jedna ze šesti částí Suvy zabírá téměř celou jihozápadní část Suvského poloostrova.\n\nMěsto má šest částí, počínaje od středu města na sever po směru hodinových ručiček jsou to:\n\nSuva patří svým podnebím do klimatického pásma tropického deštného pralesa.\nV průběhu roku zastihne město nepřeberné množství srážek. Průměrně zde spadne 3000 mm srážek ročně, v nejsušším měsíci červenci v průměru 125 mm. Ve skutečnosti, v průběhu všech 12 měsíců roku, je Suva na srážky bohatá. Stejně jako v mnoha jiných městech klimatického pásma tropického deštného pralesa jsou teploty relativně konstantní po celý rok, s průměrnou výškou asi 28 °C a minimem v průměru kolem 22 °C. Suva je známá svými dešti, má výrazně vyšší srážky než Nadi na západní straně ostrova Viti Levu, který je mezi obyvateli Suvy znám jako \"žhnoucí západ\". První guvernér Fidži, pan Arthur Gordon, prý poznamenal, že v Suvě prší jako nikde jinde, stěží hledat jeden den bez deště. Nejvydatnější srážky jsou pozorovány od listopadu do května, zatímco mírně chladnější měsíce od června do října, jsou podstatně sušší.\n\n\nNa rozdíl od většiny měst a obcí na Fidži i jinde po celém světě, se Suva nerozvinula na základě jednoho odvětví, ale postupně se rozvíjela z křižovatky v jedno z největších měst v Austrálii a Oceánii.\nSuva je komerčním centrem, sídlem většiny bank na Fidži, které mají své sídlo zde v Tichomoří, včetně Australia and New Zealand Banking Group(ANZ) a banky Westpac. Sídlí zde většina národních finančních institucí, nevládních organizací a ministerstev a úřadů. Sídlo tu má Air Pacific tak i and Air Fiji. \nVelká část fidžijské mezinárodní přepravy se provádí na Kings Wharf Suva, stejně jako kotvení mezinárodních výletních lodí, což vedlo k růstu významu Suvy v cestovním ruchu.\nV Suvě je poskytována řada služeb a vytvářejí základnu pro průmyslové a obchodní aktivity. Jsou zde velké průmyslové oblasti, největší se nachází u zálivu Walu Bay, kde je velká koncentrace továren a skladů dovozních a exportních firem. V této oblasti je také řada loděnic na stavbu lodí a jejich opravy, stejně jako kontejnerových překladišť. Nachází se zde také pivovar a mnoho tiskáren. Jiné významné průmyslové zóny se nachází ve Vatuwaqa, Raiwaqa a Laucala Beach.\nSuva a její ulice, jako populární Cumming Street Parade a Victoria, jsou rovněž velkou obchodní a nákupní scénou. Je zde mnoho nákupních komplexů a mnoho trhů, které lze navštívit.\n\n\n"}
{"id": "104556", "url": "https://cs.wikipedia.org/wiki?curid=104556", "title": "Seznam prezidentů Ghany", "text": "Seznam prezidentů Ghany\n\nV následující tabulce jsou uvedeni prezidenti Ghany.\n\nV letech 1957–1960 byl Kwame Nkrumah, předsedou vlády podle britského vzoru. Hlavou státu byla britská královna Alžběta II. \n"}
{"id": "104564", "url": "https://cs.wikipedia.org/wiki?curid=104564", "title": "Taharka", "text": "Taharka\n\nTaharka, dle asyrských nápisů Tarka, v bibli Tyrháka, dle Manehta Tarkos či Tarakos byl egyptským faraonem 25. dynastie. Vládl přibližně v letech 690–664 př. n. l. Na trůně vystřídal svého staršího bratra Šabataku.\n\nTaharka během své vlády pobýval střídavě buď ve Vesetu či v Mennoferu. Především se staral o samotný Egypt. Obnovoval a stavěl chrámy, snažil se, aby byl Egypt prosperujícím a uvnitř zkonsolidovaným státem. V tom mu také velmi pomohla příroda, ačkoli sám Taharka prohlašoval, že mu pomohl bůh Amon. V šestém roce jeho vlády byla Núbie (všichni králové 25. dynastie byli núbijského původu) zasažena abnormálně vydatnými dešti, které vedly k velmi mohutným záplavám v okolí Nilu, to vedlo k velké úrodě pěstovaných rostlin. Na stéle v jednom chrámu nechal Taharka vytesat nápis, ve kterém stojí, \"že naplnil všechny sýpky a zásobil obětní stoly bohů, že země byla požehnána, jako bývala za vlády Usira, že ráno každý dlouho spal a nenaříkal při každé příležitosti, pravdou se řídila správa a lež byla přibita k zemi\".\n\nKdyž vládl Taharka, mohl se Egypt stát opět opravdovou velmocí. Tento rozkvět země však zastavila stále sílící Asýrie. Již během 24. dynastie dobyl asyrský král Sargon II. všechny sousední říše, egyptští králové v zájmu své země poskytli svým sousedům na východě vojenskou pomoc, která však nebyla příliš účinná. Během vlády Taharky se na podobné tažení vydal Sargonův nástupce Sinacherib. Taharka také východním sousedům Egypta poskytl vojenskou pomoc. V bibli je zmíněn jako spojenec judského krále Ezechiáše. Obrovská asyrská armáda, která prý měla až 200 000 mužů, obsadila Sýrii a severní Palestinu. Poté se, ačkoli měla mnohem, větší ambice, stáhla zpátky. Egyptská tradice i bible to vysvětlují tím, že se stal zázrak. Podle Hérodota, který se toto tvrzení dozvěděl od Egypťanů, \"zaplavilo asyrské vojsko v noci velké množství myší, které jim rozhryzaly toulce, tětivy luků a držadla štítů, takže druhý den beze zbraní utekli a mnoho jich zahynulo\". Asyrské prameny ústup vojsk také potvrzují. Je možné, že se vojáci nakazili morem, který potom celé vojsko zdecimoval. Symbolem moru byla ve starém Egyptě právě myš. Později byl však Sinacherib zavražděn a na trůn v Asýrii usedl Asarhaddon, který podnikl proti Egyptu přímý útok. V krátké době okolo 670 př. n. l. porazil v několika bitvách mnohem slabší egyptská vojska. Dostal se až k Mennoferu, který dokonale vyplenil. Taharka se stáhl na jih. Za dva roky se zmocnil Mennoferu, ve kterém obnovil svou vládu. Část Dolního Egypta se ale stále nacházela pod nadvládou Asyřanů. V roce 667 př. n. l. do Egypta vpadl nový asyrský král Aššurbanipal, aby neztratil také poslední tamější asyrské državy. Pod tlakem jeho vojsk byl pak Taharka donucen stáhnout se až do Napaty, hlavního města Núbie. Titulu egyptského krále se však nevzdal. Zde také v roce 664 př. n. l. zemřel.\n\nTaharka se do egyptských dějin zapsal také řadou staveb, které byly částečně však zničeny už za nadvlády Asyřanů. V Medínit Habu nechal upravit zádušní chrám Thutmose I. a Thutmose II. V Núbii rozšířil chrám boha Amona pod horou Barkal poblíž Napaty, v Kavě u třetího nilského kataraktu, nechal postavit úplně nový chrám, který byl také zasvěcen Amonovi. V Amonově chrámu v Karnaku nechal postavit na prvním nádvoří velkou kolonádu, kterou tvořilo deset sloupů, z nichž každý měřil 21 metrů, před chrámem Ramesse II. nechal vybudovat sloupovou síň, z doby jeho vlády pochází také svatyně u severního rohu Svatého jezera.\n\nZachovalo se nám velké množství soch znázorňujících samotného Taharku. Většinou se totiž nacházely v chrámech, jejichž trosky je brzy zasypaly a tím je vlastně zachránily před lupiči. Všechny zdůrazňují Taharkovy negroidní rysy. Svým způsobem provedení připomínají spíš sochy z období Staré říše.\n\nTaharkova hrobka se nachází v Nuri, na levém břehu Nilu u Napaty. Jeho hrobka je vlastně miniaturní pyramidou, její základna měla rozměry zhruba 14x14 metrů, výška celé stavby dosahovala zhruba 20 metrů. V její podzemní části se nacházela pohřební komora. Po Taharkovi si zde nechalo hrobku postavit ještě zhruba okolo 20 králů Núbie, tato je z nich i přes své nepříliš velké rozměry tou největší.\n"}
{"id": "104572", "url": "https://cs.wikipedia.org/wiki?curid=104572", "title": "Maniche", "text": "Maniche\n\nNuno Ricardo Oliveira Ribeiro (* 11. listopadu 1977 v Lisabonu) je bývalý portugalský fotbalový záložník. Přezdívku Maniche [čti Maniš], pod kterou je znám ve fotbalových kruzích, získal v Benfice po legendárním Dánovi, který zde hrál – Michaelu Mannichovi.\n\nSvou kariéru začal v juniorském týmu Benfiky Lisabon, jeho dalšími týmu byly FC Alverca a A-tým Benfiky. Po úspěšném působení v FC Porto, se kterým vyhrál Pohár UEFA i Ligu mistrů, se v roce 2005 stěhoval do Dynama Moskva, kam přestoupil ze 16 milionů eur.\n\nV lednu 2006 byl propůjčen na půlroční hostování do Chelsea, kde se setkal se svým někdejším trenérem z Porta José Mourinhem. Chelsea zvažovala dotáhnutí transferu do konce, ale posléze koupila Michaela Ballacka a Maniche si musel hledat nové angažmá. To našel v Atletiku Madrid.\n\nManichova role v Chelsea byla velká. I přestože jeho první zápas proti West Hamu United byl tragický. Na začátku utkání fauloval hráče v pokutovém území a daroval tím soupeři penaltu. O tři minuty později srazil dalšího hráče zezadu a okamžitě viděl červenou kartu. Zbývajících sedmdesát minut hry, ale už patřilo Chelsea, která dokázala neuvěřitelný obrat i v deseti a po gólech Drogby, Crespa, Terryho a Gallase se radovala z vítězství 4-1. Na konci se sezóny se Maniche radoval s ostatními londýnskými spoluhráči ze zisku ligového titulu, ačkoli neodehrál mnoho zápasů.\n\nS Portugalskem skončil na EURU 2004 na druhém místě (porážka 0:1 ve finále s Řeckem).\n\nNa mistrovství světa 2006 v Německu si připsal dva góly, první do sítě Mexika v základní skupině. Druhý byl mnohem důležitější, padl za záda Edwina van der Sara v osmifinále, kde se utkalo Portugalsko s Nizozemskem.\n\n\n"}
{"id": "104573", "url": "https://cs.wikipedia.org/wiki?curid=104573", "title": "Novopohanství", "text": "Novopohanství\n\nNovopohanství, často jen pohanství, je souhrnný název pro nová náboženská hnutí hlásící se k odkazu archaických náboženství, především předkřesťanských náboženství Evropy. Přestože jde o velmi různorodou skupinu hnutí většinu z nich spojuje polyteismus, animismus či panteismus, přírodně orientovaná spiritualita, kult předků a důraz na rituální praxi. Novopohanství se může prolínat s různými esoterickými a okultními proudy, především New Age, neošamanismem a rituální magií.\n\nNovopohanství, vzhledem k tomu že jeho pramenem jsou především domorodá náboženství Evropy je rozšířeno především v Západním světě a ve východní Evropě. V anglosaském prostředí jsou rozšířeny především tradice jako Wicca nebo neodruidismus, které kladou menší důraz na etnicitu, zatímco v severní a východní Evropě především tradice etnické jako germánská nebo rodnověří, které se pokouší rekonstruovat historickou podobu náboženství praktikovaného určitým etnikem. První ze zmiňovaných proudů je pro svůj charakter označován jako eklekticismus, druhý jako etnický rekonstrukcionismus, v praxi však zůstává hranice mezi nimi nejasná.\n\nVýrazy novopohanství, moderní pohanství či pohanství jsou běžně užívány v akademické sféře i příslušníky těchto hnutí, ale někteří takové označení odmítají. Odmítnutí se může týkat jak pouze výrazu novopohanství, tak i samotného pojmu pohanství, z důvodu jeho křesťanského původu a pejorativního významu. Namísto toho jsou navrhována označení jako etnické či přírodní náboženství. Existují také výrazy jako heathen, hellén nebo jazyčník, která odkazují na konkrétní předkřesťanskou tradici. Ta sice mají stejné problémy s původem a významem jako slovo pohan, ale jsou užívána k zdůraznění určité etnické identity a odstupu od eklektických forem novopohanství. Kromě toho existují také různé novotvary jako Ásatrú nebo Rodnověří, které opět odkazují k určité etnické tradici.\n\nVyznavači archaických náboženství, k jejichž odkazu se dnešní pohané hlásí, neměli pro své konkrétní náboženství žádné specifické označení, do jisté míry byly užívány pouze opisné výrazy jako latinské \"mos maiorum\" „zvyk předků“ nebo severské \"siðr\" „obyčej“. Až potřeba po slově označujícím člověka nevyznávajícího křesťanství vedla ke vzniku výrazů jako je latinské \"paganus\", staroanglické \"hǣthen\", řecké \"hellén\" nebo starocírkevněslovanské \"iazykъ\", s významem „nekřesťan“. Všechna tato slova jsou tak původně exonymy, poprvé užitými křesťany a zpravidla užívaná s hanlivou a negativní konotací. Taktéž se jedná o obecná označení, která neberou ohled na rozdílnost jednotlivých „pohanských“ náboženství a všechna je chápou jako v základě stejná.\n\nPřijetí těchto slov, ač původem křesťanských a hanlivých, současnými následovníky archaických náboženství je vysvětlováno několika způsoby. Může vyjadřovat jak odmítnutí křesťanství, případně judaismu či islámu, a radikální rozchod s ním, ale také přihlášení k pozitivnímu obrazu pohanství, vzniklému v romantismu 19. století. Posledním důvodem může být hrdé přihlášení k něčemu co křesťanství, případně jiná náboženství, potlačovalo a zakazovalo a vzdání cti svým dávným předchůdcům, podobně jako homosexuálové přijali původně hanlivý termín \"queer\" za svůj a snaží se mu dát pozitivní rozměr, nebo jako bojovnice za ženské práva přijaly termín \"sufražetka\".\n\nVíce než pohan a pohanství jsou kontroverzní termíny novopohan a novopohanství. Současní pohané předponu novo- často odmítají a chápu sami sebe jako následovníci stejného náboženství jako jejich předchůdci, často též poukazují že přes výrazné rozdíly mezi praxi i učení jiných náboženstvích v různých dobách se nemluví o novokřesťanech či novomuslimech. Akademičtí badatelé však z praktických důvodů a potřeby odlišit historické a současné pohany shledávají tento pojem užitečným, ač často dávají přednost kompromisním termínům jako současné pohanství (anglicky \"Contemporary Paganism\") nebo \"moderní pohanství\" (\"Modern Paganism\").\n\nČeské slovo \"pohan\" ve významu „příslušník některého z náboženství uznávajících mnohobožství; člověk vyznávající jinou víru než křesťanství“ nebo expresivně a hanlivě „člověk nevěřící v existenci Boha“ vychází z latinského adjektiva \"pagānus\" „venkovský“ a to zase z \"pagus\" „venkovský okres, venkov“. Důvod proč se stalo se adjektiva pagānus mezi lety 360 až 420 v latinské části Římské říše substantivum pagānus „pohan“ není zcela jasný. Podle tradičního výklad zastávaného ve středověku, ale převládající i na počátku 21. století, došlo ke změně významu v situaci kdy předkřesťanská náboženství přežívala na venkově a je to označení hanlivé a pohrdavé, které mělo poukázat na nekulturnost a barbarství vyznavačů starých náboženství. Problémem takového výkladu je však fakt že na počátku 4. století zůstávalo „pohanství“ v Západořímské říši stále náboženstvím městským a vyznávaným elitami. Slovo pagānus, pokud bylo užito ve významu „venkovský“ navíc mělo mělo pozitivní či neutrální konotaci, na rozdíl od běžnějších výrazů \"rusticus\" a \"agrestis\" tedy nevyjadřovalo nekulturnost či neotesanost.\n\nNa základě faktu že významem slova \"pagānus\" bylo v období raného císařství nikoliv „venkovský“, ale „civilní“ jako opak k „vojenský“, již v 16. století spisovatel Andrea Alciato navrhl odlišný důvod k užívání slova \"pagānus\": kontrast pohanů „civilistů“ s křesťany jako vojáky Kristovými. I takový výklad je však problematický - Výraz \"milites Christi\" byl opravdu hojně užíván například Tertulliánem (160-220), ten však užíval pro nekřesťany výrazy \"gentes\", \"nationes\", \"ethnici\", zatímco výrazu \"pagānus\" užil jen dvakrát a to vždy zjevně ve smyslu civilisty, v jednom z těchto případů dokonce výslovně ve smyslu křesťanského civilisty. Klasický badatel Alan Cameron poukazuje na fakt že ještě na přelomu 4. a 5. století Aurelius Augustinus uvádí výraz \"pagānus\", ač jej sám s oblibou užíval, jako výraz lidový či nový. Po vzoru klasické badatelky Christine Mohrmann považuje význam „nekřesťan, pohan“ za odvozený z dalšího významu \"pagānus\" a to „nepatřící ke skupině, nečlen, osoba bez úřadu, soukromá osoba“ a považuje jej spíše za neutrální výraz původně označující jen fakt že daná osoba není členem křesťanské církve.\n\nAnglické slovo \"heathen\" vykládá \"The American Heritage Dictionary\" jako hanlivý výraz pro toho „kdo není křesťan, muslim ani žid“, nebo „vyznavače germánského novopohanství“, případně hovorově „člověka nábožensky lhostejného, necivilizovaného, neosvíceného“. Oxford Lexico vykládá toto slovo jako „osoba která nenáleží k náboženství většiny (především taková která není křesťan, žid či muslim“, případně „polytheista, pohan“ nebo hovorově „člověk postrádající kulturu či morálku“.\n\nSlovo heathen má své protějšky v dalších germánských jazycích jako nizozemské \"heiden\", německé \"Heide\" nebo islandské \"heidhin\", a vychází ze staroanglického \"hǣthen\" „obyvatel otevřené krajiny, divoch“ a to zase z \"hǣth\" „neobdělávaná zem, vřesoviště“. Význam „nekřesťan, pohan“ vychází nejspíše z Wulfilova překladu Bible do gótštiny v kterém je užito výrazu \"haiþno\" „pohanka“ jako překlad pro řecké \"gune hellenis\". Lze předpokládat že právě z toho překladu se rozšířilo posunutí významu do dalších germánských jazyků, stejně jako se stalo v případě dalších výrazů základní křesťanské slovní zásoby. Slovo \"haiþno\" „pohanka“ tak může být odvozeno od \"haiþi\" „obyvatel divoké krajiny, vřesoviště“, přičemž tím byla po vzoru latinského \"paganus\" vyjádřena necivilizovanost pohanů, zároveň je však možný vliv vnější podobnosti s řeckým \"ethné\" užívaném pro „(pohanské) národy“ v překladech Bible. \"Haiþno\" dokonce může být přejímkou tohoto řeckého slova prostřednictvím arménského \"hethanos\", snad jen lidovou etymologií spojeného s \"haiþi\". Germanista Dirk Boutkan se naopak domnívá že haiþno vychází z pragermánského \"*haiþana\", jehož význam „obyvatel vřesoviště“ však vykládá jako „žijící na společné půdě, člen komunity“ a považuje jej za neutrální výraz, který sami pro sebe používali vyznavači tradičních nábožensství, nikoliv hanlivé označení vzniklé v křesťanském prostředí.\n\nPřes svoji původní hanlivost se anglické slovo \"heathen\", \"heathenism\" a \"heathenry\" nebo německé \"Heidentum\" stalo oblíbeným u následovníků germánské předkřesťanské tradice. Podle Mattiase Gardella slovem se chtějí odlišit od pohanů obecně, pohanů jiných tradic i vyjádřit odstup od různých praktik a představ které považují za vlastní hnutí New Age, podle Jenny Blain britští heatheni uživají termín novo-pohanství především pro různé formy eklektického pohanství. Lidé jejich mateřská řeč nenáleží mezi germánské jazyky nejsou s hanlivostí výrazu heathen vždy obeznámeni či na ní mají tendenci zapomínat. Z těchto důvodů je například ruský výraz \"rodnoverie\" často překládán anglickým \"heathenism\", nikoliv jako \"paganism\", čímž může být zároveň vyjádřen stejný odstup od eklektického novopohanství jako mají následovníci germánských tradic.\n\n Řecké slovo \"hellén\" (Ἕλλην), původně „Řek“, se stalo slovem pro nekřesťana a vyznavače starých náboženství ve 4. století. Historii tohoto významu lze sledovat již do období makabejského povstání (167 – 161 př. n. l. ) a Pavla z Tarsu (5 – 64/67) a to jako opozici Židů a „nevěřících“ Řeků. Ve 4. století jej ve smyslu nekřesťana začali používat křesťané, ale v době vlády Juliána (360-363) jej pro sebe tak sami začali ze vzdoru nazývat sami někteří pohané. Nakonec toto slovo v běžném užívání prakticky ztratilo svoji spojitost s kulturou, ač nad tím mnozí doboví autoři, křesťanští i pohanští, hořekovali. Tento vývoj se odrazil i v latině, kde bylo někdy užíváno užíváno \"graecus\" „Řek“ jako synonymum k \"paganus\" a \"hellén\" překládáno jako \"paganus\".\n\nV současnosti slovo hellén užívají jako sebeoznačení následovníci řecké tradice, například členové Nejvyšší rady etnických Helénů.\n\nVe slovanském prostředí je užíváno také výrazu \"jazyčník\", ten je odvozen od praslovanského \"*językъ\" ve významu jak „jazyk (orgán)“ tak „jazyk (řeč). Ve staré církevní slovanštině získal tento výraz – \"iazykъ\", i význam „člen kmene či národa mluvícího určitým jazykem“ a bylo užíváno jako překlad latinského \"gentiles\" „(pohanské) národy“. Do slovanských jazyků bylo také přejato latinské \"paganus\" – pohan, to však ve východoslovanských jazycích získalo především význam „špatný, nepoživatelný“ a v náboženském významu se stalo pouze archaismem, v ruštině je tak \"jazyčnik\" běžným překladem pro slovo pohan. Ačkoliv je tak slovo jazyčník původně výrazem hanlivým a křesťanským, v rodnověří je snaha o jeho rehabilitaci, očištění a chápání jeho významu jako „obyvatel venkova spjatý s přírodou“ či „věrný původní řeči kmene“.\n\n Slova pohan, heathen a obdobná slova v jiných jazycích jsou některými lidmi, kteří se hlásí k odkazu archaických náboženství, vnímána jako problematická a nevhodná pro jejich užívání křesťany jako hanlivých výrazů. Dobrým příkladem k ilustraci této diskuse byl průběh konference nazvané \"World Pagan Congress\" (Světový pohanský kongres) konané v roce 1998 v litevském Vilniusu. Během akce byla delegáty nejprve odmítnuta slovo \"pagan\" a heathen, poté i výraz \"Native European religion\" „rodné evropské náboženství“ vzhledem ke snaze učastníků zapojit do činnosti kongresu podobných náboženství celého světa. Výraz indigenous „domorodý“ byl odmítnut s poukazem na jeho užití evropskými kolonizátory, výraz tradiční pro svou neurčitost a nakonec se delegáti shodli na etnickém náboženství a organizace byla pojmenována \"World Congress of Ethnic Religions\" „Světový kongres etnických náboženství“. Výraz \"přírodní náboženství\" je zase oblíbený ve Spojených státech a Kanadě, kde novopohané kladou menší důraz na etnickou identitu, podobným výrazem je \"earth religion\" „náboženství země“.\n\nNejčastějším pojetím božství v novopohanství je polyteismus, víra ve více bohů. Ten může být rozdělený na \"silný\", který chápe božstva jako nezávislá na sobě i na lidské mysli, a \"měkký\", který chápe božstva jako aspekty jediného božství nebo jungiánské archetypy. Některé novopohanské tradice mají také tendence k henoteismu či přímo monoteismu. Významný je duoteistický koncept Wiccy, která ctí Bohyni a Boha, kteří mohou zahrnovat všechny bohyně a bohy. Běžný je také panteismus a animismus.\n\nBožstva mají zpravidla lidskou podobu, podobně jako lidé i jednají a žijí a mýty o nich mohou obsahovat i komické prvky. Na rozdíl například od křesťanského Boha, nejsou všemocní a dokonalí. Především v tvrdém polytheismu můžou být někteří bohové chápáni jako imanentní s přírodními jevy. Blíže monotheistickému chápání Boha má v některých novopohanských tradicích představa neosobního vesmírného řádu jako je severský \"wyrd\" (\"osud\"), litevský \"darnumas\" nebo egyptská \"maat\". Podobným konceptem je hinduistická a buddhistická \"dharma\".\n\nÚstředním prvkem novopohanské praxe jsou obřady a rituály, které vykazují velkou variabilitu forem. Obvykle se v nich snoubí prvky bohoslužebné, mystické i magické a folklórní. Může se jich účastnit libovolný počet osob, některé však mohou být praktikovány i jednotlivci v soukromí (modlitby, magické úkony aj.).\n\nJako veřejné jsou zpravidla slaveny rituály sezonní, které mohou mít i podobu festivalů, související s přírodními cykly, jako slunovraty, rovnodennosti nebo dožínky. Nejznámější novopohanské svátky jsou zahrnuty ve wiccanském Kolu roku, zahrnujícím osm sabatů jako je například Beltaine nebo Jule. Jiné novopohanské tradice mají svůj vlastní cyklus svátků, ale většina z těchto kalendářů zahrnuje stejně jako Kolo roku slavení slunovratů, zemědělského cyklu a svátku mrtvých.\n\nSoukromé rituály souvisí zpravidla s domácím kultem představovaným domácím oltářem či magickými praktikami. Mohou zahrnovat i modlitby a meditace.\n\nDůležitou součástí rituálů jsou oběti, nejčastěji chleba, ovoce, květin, piva, vína a jiných nápojů. Lidské oběti praktikované v některých formách historického pohanství jsou odmítány, to ve většině případů platí i o obětech zvířecích. Při rituálech je často kladen důraz na estetiku, umělecké vyjádření a radostnou až extatickou náladu. Využívá se zpěv, poesie nebo tanec a oltáře i zpodobnění božstev jsou rozmanitými způsoby zdobeny. Časté je zapalování ohňů, v případě rituálů v uzavřených prostorech nahrazených svícemi.\n\nVelká část novopohanských tradic následuje náboženský a kulturní odkaz určitého etnika, jedná se například o Rodnou víru, Ásatrú nebo keltský rekonstrukcionismus. Na tento aspekt je kladen důraz spíše v Evropě, zatímco v Severní Americe, jejíž obyvatelé se méně odvolávají na své evropské předky, není tak důležitý.\n\nModerní pohanství bývá také v některých případech mylně spojováno s nacismem a to pod vlivem germánsky orientované mystiky a esoterismu existujících v Německu na konci 19. a počátku 20. století. I v současnosti, především mezi germánskými pohany, existují skupiny a jednotlivci hlásící se k odkazu nacismu, ačkoliv německý nacismus se snahám o obnovu germánského náboženství bránil.\n\nU některých novopohanů je kladen také důraz na dávnou indoevropskou jednotu. Přesto však všechny formy moderního pohanství nenásledují indoevropské náboženské tradice, nejtypičtějším příkladem je egyptské, finské a maďarské novopohanství a zpravidla feministická orientovaná hnutí jako Reclaiming nebo Goddess Movement, která se považují za následovníky matriarchálních tradic Indoevropany zničených.\n\nRekonstrukcionismus (též rekonstrukcionalismus) je forma novopohanství, která se snaží praktikovat co nejvíce autentickou verzi historického náboženství na základě vědeckého studia historie a mytologie, to se soustředí především na středověké texty, folklór, archeologické nálezy a jazyk určité etnické skupiny. Ačkoliv se zpravidla nebrání novým interpretacím a adaptacím, preferují pokud možno největší přiblížení původní podobě historických tradic spjaté s mýty. Z tohoto důvodu se rekonstrukcionisté často živě zajímají o vědecké trendy v historii, archeologii, etnologii a dalších oborech souvisejících s pohanským odkazem, či se na nich přímo badatelsky podílí. Naproti volněji pojatému eklektismu jsou bohové vnímány konkrétně – mají konkrétní atributy a předem definovanou podobu nerozlučně spjatou s příslušnou tradicí a mýty. Folklór a starověké mýty zásadně určují náboženským obřadům a zvyklostem jejich obsah a podobu.\n\nRekonstrukcionismus je rozšířen především v severní a východní Evropě, kde je kladen větší důraz na etnickou identitu. Často se projevuje jako obnova náboženství etnických předků, ačkoliv toto není pravidlem ani podmínkou a řada rekonstrukcionistů vyznává náboženství kultury, s níž sami etnický původ nesdílejí. Mezi jeho nejznámější formy patří:\n\n\nDělení novopohanství na eklektické a rekonstrukcionistické není absolutní, neexistuje pevná hranice a oba tyto hlavní proudy se mohou více či méně navzájem ovlivňovat či prolínat. Příkladem mohou být různé formy germánského mysticismu a hnutí neo-völkisch nebo Isidino společenství. Naopak neodruidský řád ADF (Ár nDraíocht Féin - A Druid Fellowship) využívá rekonstrukcionistické metody.\n\nJako eklektické se označují novopohanské směry, které nekladou tak výrazný důraz na autenticitu a vnímají pohanské dědictví volněji jako zdroj duchovní inspirace, které dále rozvíjí moderním pohledem. Jejich praxe nebývá svázána s kulturou a historií konkrétního etnika, dochází často ke kombinování různých praktik a tradic i z velmi odlišných a vzdálených kultur. Nejčastěji se zde střetávají před-křesťanské (řecké, keltské a orientální) vlivy a sentimenty s moderním čarodějnictvím, astrologií a věštěním. Jisté postavení zde mají i zájmy o magii Vúdú a šamanismus (v amerických zemích je to zejména šamanismus indiánský). Eklektická forma novopohanství může v určitých případech hraničit s hnutím New Age. Božstva jsou vnímána jako univerzální přírodní síly, jejich podoba je vnímána zcela volně, nemají konkrétní podobu ani jméno. Mezi nejoblíbenější patří velké ženské božstvo (Trojná bohyně uctívaná zejm. wiccany). Ta bývá synkreticky ztotožňována s kteroukoli jinou starověkou bohyní (jedná se hlavně o bohyně s podobnými znaky: Eset/Isis, Démétér, Artemis/Artemis z Efesu, Diana, Hekaté, Astarte nebo různé keltské (galské, irské, velšské) bohyně. Totéž platí i o Rohatém bohovi.\n\nForma eklektismu je nejrozšířenější v anglosaských zemích, zejména Severní Americe a na Britských ostrovech, kde není kladen tak velký důraz na etnickou identitu.\n\nModerní čarodějnictví je označení pro širokou škálu novopohanských tradic, které se snaží navázat na evropské tradice lidové přírodní magie. Nejznámější z nich je tradice Wicca založená v polovině 20. století ve Spojeném království Geraldem Gardnerem. Jedná se o mysterijní iniciační tradici uctívají Bohyni a Rohatého boha, navazující na lidové čarodějnictví, inspirovanou řeckým pohanstvím, keltským pohanstvím i západním okultismem.\n\nWiccanské tradice, které předávají iniciaci v linii od Geralda Gardnera se v anglosaských zemích označují jako Britská tradiční Wicca. V České republice se setkáme s označením tradiční Wicca nebo prostě jen Wicca. Wiccanské rituály jsou založeny na oslavách svátků kola roku a jejich ústředními motivy jsou mýty a Rohatý Bůh společně s Velkou Matkou.\n\nOstatní tradice, jako Saská Wicca, Dianická Wicca nebo Keltská Wicca se označují jako eklektická wicca, protože nejsou založeny na iniciačním vztahu skupin (covenů), předpokládají samozasvěcení a čerpají i z jiných tradic.\n\nNěkteré tradice svůj původ z Wiccy vůbec neodvozují, jedná se například o italskou Stregherii, na extatické prožitky zaměřenou Feri a různé formy tradičního čarodějnictví. Čarodějnictví je kromě toho praktikováno i v jiných novopohanských směrech, například v Ásatrú se nazývá seidr (v případě mužského čarodějnictví galdr).\n\nTradice neodruidismu (neodruidství) sahá až do konce 18. století, kdy vznikaly ve Spojeném království první druidské řády jako např. Ancient Order of Druids (Dávný řád druidů) ovlivněné nastupujícím proudem romantismu a vlivem svobodným zednářstvím. Tyto společnosti však neměly skutečný náboženský ráz.\n\nNeodruidství je zaměřeno především na uctívání přírody a předků, častá je víra v reinkarnaci. Některé jeho tradice jsou monotheistické nebo jako OBOD přijímají členy bez ohledu na náboženské přesvědčení. Ačkoliv název druidství odkazuje na keltské dědictví, tak například členové si volí libovolný z indoevropských panteonů.\n\nV ČR se tento směr obvykle nazývá prostě \"druidství\".\n\nNa hranici hnutí New Age lze nalézt několik tradic a organizací, které se dají označovat za novopohanské. Jedná se například o Církev všech světů založenou v roce 1962, feministickou tradici Reclaiming založenou roku 1972 nebo Covenant of Unitarian Universalist Pagans, společnost unitářských universalistů, kteří se identifikují jako pohané.\n\nNa hranici s novopohanstvím se nachází také některé esoterické řády a tradice jako Theléma nebo různé formy germánského mysticismu.\n\nMimo hlavní formy novopohanství existují také různé odštěpné, odvrácené nebo okultistické skupiny, takzvané „stezky levé ruky“, „temné pohanství“ apod. které s novopohanstvím souvisí, nebo s ním mohou souviset jen okrajově.\n\nSměr Vanatrú (svůj název odvodil od Ásatrú) a magický směr „Rökkr“ souvisí se mýty a germánským novopohanstvím, jsou s ním spjaty a mohou být jeho součástí, nicméně tyto směry se eklekticky zaměřily pouze na jednu určitou skupinu bohů a můžou tedy fungovat i samostatně, byť je již pak není možno zařadit do rekonstrukcionismu a (kvůli historičnosti) zřejmě ani do eklekticismu.\n\nKřesťanopohanství (\"Christopaganism\") je neurčitý a zcela marginální směr (či spíše jev), ke kterému dochází v USA vzájemným slučováním (synkrezí) novopohanského směru s křesťanstvím. Nejčastěji k V Severní Americe se místně zpopularizované čarodějnictví octlo v prostředí s tradičně silným vlivem křesťanství a silně zakořeněnými náboženskými představami křesťanství ve společnosti. V rámci společenského soužití (a mnohdy i soužití mezipartnerského v rodinách) dochází mezi některými osobami k náboženské synkrezi, kdy jeden člen z rodiny soukromě praktikuje novopohanství a zároveň navštěvuje tradiční církevní organizaci. Pohanské bohyně tak mohou být snadno ztotožňovány nejen se starověkými bohyněmi, ale i s Pannou Marií z důvodu podobných atributům, kterými starověké bohyně obvykle disponují. Dalším důvodem k synkrezi obou směrů být zaujetí keltským křesťanství z Irska, jež je historicky i kulturně spjato s původním keltským náboženstvím. Není vyloučeno také ani to, že někteří jedinci mohou být snáze nakloněni jiným náboženským zkušenostem, popřípadě si nevystačí jen s jedním jednostranným náboženským pohledem a hledají další možnosti a zkušenosti. Sjednocení evropských-křesťanských tradic s těmi před-křesťanskými může pak dohromady tvořit jeden celek a jednu kulturní identitu.\n\nZájem o novopohanství a současně i setrvání v křesťanství může být motivováno mimo jiné společenským prostředím (rodinnými vazbami, předky, společností apod.) a církevním zasvěcením, to vše pak může být chápáno jako závazek k setrvání v křesťanské víře a ve společenství, kde je křesťanské přesvědčení pojímáno kolektivně.\n\nNovopohanství je rozšířeno především ve Spojených státech, Kanadě, Austrálii a Evropě. Americký badatel Michael Strmiska rozdělil moderní pohanství podle geografických zón na východevropskou, severoevropskou, západoevropskou a transatlantickou formu. Rozšíření pohanství ve světě také nepřímo souvisí s náboženskou svobodou a úpadkem tradičních náboženských představ (zejména v tradičně křesťanských zemích).\n\nNa rozdíl od jiných zemích západní Evropy se pohanství začalo v České republice šířit výrazněji až v devadesátých letech díky pádu železné opony a protinábožensky zaměřeného režimu, což usnadnilo přístup k informacím ze zemí, v nichž se pohanství rozvíjelo a rozrůstalo v průběhu druhé poloviny 20. století. V Česku, podobně jako i v dalších západních zemích, panuje největší zájem o civilizaci Keltů a čarodějnictví, a s nimi spojené náboženské představy (viz např. druidismus). Přítomno je však i germánské náboženství, slovanské, Wicca. V omezené míře se v ČR vyskytuje i hellénské, římské a egyptské pohanství. Jiné \"novo\"pohanské směry u nás zatím nebyly zaznamenány.\n\nO aktuální zmapování novopohanského proudu v ČR napříč tradicemi a jeho krátké historie se pokouší anglicky psaný článek z roku 2008. Konstatuje, že novopohanské směry se na našem území objevují až koncem 90. let 20. století v souvislosti s vydáním některých západních knih v českém překladu (v případě Wiccy) a vznikem neogermánského společenství Heathen Hearts of Boiohaemum a společenství slovanských rekonstrukcionistů Rodná víra. V současné době je v České republice pohanství reprezentováno především neziskovou organizací Česká pohanská společnost.\n\nV souvislosti se sčítáním 2011 se několik pohanských uskupení (např. česká pobočka Mezinárodní Pohanské federace, Dávný obyčej či Rodná víra) obrátilo na ČSÚ s žádostmi o přidělení vlastního sčítacího kódu pro \"novo\"pohanství (souhrnně napříč jednotlivými proudy), kterýmžto žádostem bylo 17. 2. 2011 vyhověno. Součet osob, které do kolonky náboženství vyplnily jako víru pohanství, tak je k dispozici nejen jejich vyznavačům, ale např. i religionistům, kteří se problematikou nové religiozity zabývají.\n\nDne 16. 12. 2011 byly úřadem zveřejněny výsledky v otázce náboženského vyznání, z nichž mimo jiné vyplynulo, že na tuto dobrovolnou otázku zodpovědělo pouze 54,8 % populace. K pohanství se přihlásilo celkem 863 osob.\n\n\n\n"}
{"id": "104577", "url": "https://cs.wikipedia.org/wiki?curid=104577", "title": "Dálnice D35", "text": "Dálnice D35\n\nDálnice D35 (do 31. prosince 2015 rychlostní silnice R35) je dálnice plánovaná na trase (Liberec) Úlibice – Hradec Králové, kde se setkává s dálnicí D11 (a se kterou bude peážovat mezi MÚK Plotiště a MÚK Sedlice), a dále přes Vysoké Mýto, Litomyšl, kolem Svitav, přes Mohelnici a okolo Olomouce až k Lipníku nad Bečvou, kde se napojuje na dálnici D1. Po dokončení bude druhou nejdelší dálnicí v Česku a měla by se spolu s dálnicí D11 v úseku Sedlice – Lipník nad Bečvou stát alternativní trasou k přetížené dálnici D1. \n\nNa dálnici se bude nacházet nejdelší dálniční tunel v Česku, a to tunel Dětřichov s délkou 3 983 metrů, a dále dva menší: tunel Maletín v délce 1 100 metrů a tunel Homole v délce 570 metrů.\n\nOd 1. ledna 2019 jsou vyjmuty z režimu časového zpoplatnění pro vozidla do 3,5 tuny následující úseky:\n\n\nVýstavba 3. patra křižovatky Opatovice nad Labem byla ukončena v prosinci 2015, uvedení tohoto patra do provozu se plánuje s dokončením výstavby navazujícího úseku Opatovice nad Labem – Časy.\n\nPůvodně byla plánována dálnice D35 z Hradce Králové do Lipníka nad Bečvou. V roce 1987 však bylo rozhodnuto o stavbě rychlostní silnice R35 namísto dálnice a o prodloužení její trasy až do Liberce. 1. ledna 2016 byl úsek rychlostní silnice R35 Úlibice – Lipník nad Bečvou opět přeřazen do kategorie dálnic, stala se z něj dálnice D35. Zbytek rychlostní silnice R35 je zařazen mezi silnice I. třídy jako silnice pro motorová vozidla.\n\nV současné době je v provozu úsek dálnice D35 Mohelnice – Olomouc – Lipník nad Bečvou s přerušením u Křelova u Olomouce. V provozu je rovněž úsek bývalé rychlostní silnice R35 Liberec – Turnov, který však nebyl zařazen mezi dálnice a od 1. ledna 2016 je silnicí pro motorová vozidla I/35.\n\n27. listopadu 2009 byl zprovozněn úsek dálnice D35 Sedlice (MÚK s dálnicí D11) – Opatovice nad Labem (MÚK se silnicí I/37) o délce přibližně 3,5 km. Třípatrová MÚK Opatovice patří k největším křižovatkám v Česku. Kolem Hradce Králové povede D35 peážně s dálnicí D11, která zde byla částečně zprovozněna roku 2008.\n\nDne 23. ledna 2008 byla zveřejněna studie firmy SUDOP, která doporučuje v dosud sporném úseku Zámrsk-Dětřichov u Moravské Třebové realizaci tzv. jižní varianty (v okolí současné silnice I/35). Tato varianta byla definitivně schválena zastupiteli Pardubického kraje. Proti této trase neprotestují ani ekologická sdružení a je již zanesena v územním plánu, což by mohlo urychlit její realizaci.\n\nPředmětem sporů je navržená varianta úseku Turnov – Úlibice, protínající Český ráj, která je však od 1. ledna 2016 vyřazena z dálniční sítě a je zařazena mezi silnice pro motorová vozidla. Ministerstvo životního prostředí podpořilo jako jedinou přijatelnou tzv. jižní variantu, která Český ráj obchází, dále existuje též severní varianta. Studie proveditelnosti zpracovaná společností Valbek doporučila severní variantu, která vede zhruba v trase současné silnice I/35 kolem Rovenska pod Troskami a jejíž náklady podle cen v roce 2008 jsou odhadovány na 20 miliard Kč. Výhodou jižní varianty (Jičín – Sobotka – Mnichovo Hradiště) jsou nižší náklady (15 miliard Kč), ale nevýhodou je, že by nezkrátila dopravu mezi Jičínem a Libercem. Superseverní varianta přes Lomnici nad Popelkou, kolem Semil a přes Železný Brod do Rychnova u Jablonce nad Nisou by byla výrazně dražší (37 miliard Kč). Zastupitelstvo Libereckého kraje 30. března 2010 schválilo usnesení, kterým doporučuje k realizaci severní variantu. Proti severní variantě vystupuje Správa CHKO Český ráj a koalice občanských sdružení S.O.S. Český ráj. Realizace severní varianty by podle nich znamenala vyškrtnutí Geoparku Český ráj ze seznamu UNESCO.\n\nV listopadu 2009 byla otevřena dvoupatrová křižovatka u Opatovic nad Labem, nazývaná „\"obří kruhový objezd\"“. Křižovatka stála cca 1,344 miliardy korun a 85 procent nákladů mělo být hrazeno z fondů Evropské unie. V květnu 2011 ovšem EU stavbu kritizovala jako předraženou. Na konci roku 2015 byla křižovatka kompletně dostavěna, konkrétně se jednalo o třetí patro křižovatky. Třetí patro bude až do otevření úseku Opatovice – Časy nevyužito. Úsek se začal stavět 14. 3. 2019.\n\nNa úseky Opatovice – Časy a Časy – Ostrov bylo vydáno stavební povolení a výstavba začala 14. 3. 2019.\n\nÚsek Ostrov – Staré Město je rozdělen do 6 staveb: Ostrov – Vysoké Mýto, Vysoké Mýto – Džbánov, Džbánov – Litomyšl, Litomyšl – Janov, Janov – Opatovec a Opatovec – Staré Město (s 3 983 m dlouhým tunelem Dětřichov). Zahájení výstavby většiny z nich je podle informačních letáků ŘSD plánováno na rok 2021 - 2024.\n\n"}
{"id": "104582", "url": "https://cs.wikipedia.org/wiki?curid=104582", "title": "-", "text": "-\n\nZnak - může označovat:\n\n"}
{"id": "104583", "url": "https://cs.wikipedia.org/wiki?curid=104583", "title": "Molekulový orbital", "text": "Molekulový orbital\n\nMolekulový orbital je grafické vyjádření prostorové komponenty vlnové funkce elektronu.\n\nTeoretická chemie se snaží mnoha metodami charakterizovat molekulové orbitaly (MO). MO popisuje chování jednoho elektronu v magnetickém poli generovaném atomovými jádry a průměrnou distribuci dalších elektronů.\n\nTeorie MO–LCAO (\"Molecular Orbital – Linear Combination of Atomic Orbitals\") popisuje vznik MO pomocí lineární kombinace atomových orbitalů (AO). K tomu dojde prostorovým překryvem AO atomů. Velikost překryvu je charakterizována \"integrálem překryvu S\", jeho velikost se pohybuje od 0 (nedošlo k překryvu) do 1 (mezijaderná vzdálenost atomů je nulová).\n\nAby mohlo k překryvu dojít, musí být splněny následující podmínky:\n\nEnergetický rozdíl mezi vzniklými MO a tím i síla vazby stoupá s rostoucí hodnotou integrálu překryvu.\n\nTato jednoduchá molekula se skládá ze dvou atomů vodíku, které můžeme označit jako H' a H''. Energeticky nejnižší AO, 1s' a 1s'', poskytnou tyto dva MO:\n\nSymetrická kombinace (\"vazebný orbital\") má nižší energii oproti antisymetrické (\"protivazebný orbital\"). Oba elektrony proto obsadí vazebný orbital, čímž vznikne kovalentní vazba s řádem jedna.\n\nOznačme vodíkové atomy této hypotetické molekuly jako H, H' (centrální) a H''. Lineární kombinací jejich AO získáme tři nové MO:\n\nDva elektrony obsadí vazebný orbital a zbývající třetí elektron obsadí nevazebný orbital.\n\n"}
{"id": "104586", "url": "https://cs.wikipedia.org/wiki?curid=104586", "title": "Carlos Marchena", "text": "Carlos Marchena\n\nCarlos Marchena López (* 31. července 1979 Seville) je španělský fotbalový obránce a reprezentant působící v klubu Deportivo La Coruňa. Mimo Španělska hrál na klubové úrovni v Portugalsku.\nJe známý mezi fanoušky jako Marchena.\n\nSvou fotbalovou kariéru začal v Seville, když mu bylo osmnáct, klub tehdy ještě hrál druhou ligu. Ve dvaceti měl svůj debut v La lize, kdy je ho tým sehrál zápas proti Realu Sociedad.\nKdyž Sevilla FC opět na konci roku 2000 sestoupila do druhé ligy, dohodl se s Benfikou Lisabon na ročním hostování, kde přitáhl na sebe pozornost a pro své služby si jej vyhlédl další španělský klub tentokrát Valencia CF. Zatímco chvíli trvalo Marchenovi než si na nový klub zvykne, Valencie vyhrála v sezóně 2002/03 po třiceti letech La Ligu a s tímto úspěchem se s klubem rozlučil i obránce Djukić. Jediná náhrada na jeho postu, kterou Valencia měla, byl Marchena.\n\nV sezóně 2003/04 vyhrála Valencia cenný double v podobě domácího titulu a triumfu v Poháru UEFA, kde hrál rozhodujíc roli v obraně Valencie.\n\nSezóna 2004/05 nebyla pro Valencii úspěšnou, nedostala se ani do Poháru UEFA ani do Ligy mistrů, přesto opory včetně Marcheny zůstaly a v sezóně 2005/06 si Valencie dokráčela pro třetí místo v La Lize.\n\nMarchena reprezentoval Španělsko již v mládežnických výběrech. V roce 2000 byl členem týmu U21, jenž na Mistrovství Evropy hráčů do 21 let konaném na Slovensku obsadil 3. místo.\n\nHrál následně i na Letních olympijských hrách 2000 v Sydney, kde Španělsko prohrálo s Kamerunem ve finále na penalty.\n\nJeho kvalitní výkony mu v roce 2002 vynesly pozvánku do A-mužstva španělské fotbalové reprezentace, mj. na EURO 2004, které se konalo v Portugalsku, i když zde jej někdejší reprezentační trenér Iñaki Sáez nominoval na poslední chvíli. Nakonec se na turnaji předvedl dobře, ačkoli Španělsko vypadlo už v základní skupině a on obdržel dvě žluté karty.\n\n\n"}
{"id": "104587", "url": "https://cs.wikipedia.org/wiki?curid=104587", "title": "CM", "text": "CM\n\nSpojení písmen C a M může mít různé významy:\n\n\n\n\n"}
{"id": "104588", "url": "https://cs.wikipedia.org/wiki?curid=104588", "title": "Stabat Mater", "text": "Stabat Mater\n\nStabat Mater, či Stabat Mater dolorosa (latinsky \"Stála Matka bolestná\") je první verš ze středověkého církevního hymnu \"Stabat Mater\", líčícího bolest Panny Marie pod Kristovým křížem. Některými křesťany je považována za jednu ze sedmi největších latinských hudebních sekvencí všech dob. Je založena na proroctví Simeona, podle kterého meč probodne Srdce Matky Ježíše Krista (Lk 2:35).\n\nSekvence pochází ze 13. století a bývala připisována papeži Inocenci III., který zemřel v roce 1216. Pravděpodobně ji však napsal Jacopone da Todi (1230–1306), nejprve právník, básník a posléze mnich řádu sv. Františka. I tento názor však bývá v literatuře zpochybňován s tím, že ne zcela průkaznou informaci o Todiho autorství měl jako první přinést teprve irský františkán Lukáš Wadding v díle \"Scriptores Ordinis Minorum\" z roku 1650 a starší pisatelé prý autora skladby neznali. Byla vyslovena též možnost, že autorem hymnu by mohl být Svatý Bonaventura.\n\nV roce 1727 byla katolickou církví báseň oficiálně zařazena jako sekvence při mši na svátek Panny Marie sedmibolestné (15. září).\n\nJímavá slova vyjadřující bolest matky nad ztrátou syna se stala inspirací pro umělecké vyjádření všech žánrů v celém průběhu historie od 13. století do současné doby.\n\nHans van der Velden, který se dlouhodobě zabýval historií sekvence, nashromáždil do roku 2007 sbírku 216 nahrávek hudebního zpracování této básně od různých autorů. Skladatelů, kteří zhudebnili tento text, je do dneška (2007) více než 600. Mezi nejznámější patří Orlando di Lasso (1532–1594), Palestrina (1526–1594), Giovanni Battista Pergolesi (1710–1736), Joseph Haydn (1732–1809), Gioachino Rossini (1792–1868), Franz Schubert (1797–1828), Giuseppe Verdi (1813–1901), Antonín Dvořák (1841–1904) a ze současných autorů např. Krzysztof Penderecki (*1933) nebo Karl Jenkins (skladba z roku 2008).\n\nJakub Jan Ryba (1765–1815), autor České mše vánoční, zhudebnil tuto sekvenci jednou na latinský text a dokonce dvakrát na český text. Druhá česká verze vznikla v roce 1790, je jedním z prvních větších Rybových děl a uvádí se pod názvem Stabat Mater aneb Stála Matka litující.\n\nPendantem k této básni je hymnus, patrně téhož autora, Stabat Mater speciosa (Stála matka radostná) vyjadřující radost matky nad narozením syna. I tato báseň byla mnohokrát zhudebněna, i když podstatně méně často.\n\n\n"}
{"id": "104590", "url": "https://cs.wikipedia.org/wiki?curid=104590", "title": "Luboš Kohoutek", "text": "Luboš Kohoutek\n\nLuboš Kohoutek (* 29. ledna 1935, Zábřeh na Moravě) je český astronom, objevitel několika komet a řady asteroidů.\n\nOd mládí se zajímal o astronomii. Po maturitě studoval fyziku na Přírodovědecké fakultě Masarykovy univerzity v Brně a na Matematicko-fyzikální fakultě Univerzity Karlovy. Poté se stal aspirantem v Astronomickém ústavu ČSAV. V roce 1970 se nevrátil z dlouhodobé stáže v Hamburku, kde dodnes působí na univerzitě. Od roku 1963 je členem Mezinárodní astronomické unie. \n\nObjevil několik komet, z nichž nejznámější je Kohoutkova kometa z roku 1973. V dalších letech se věnoval zejména pozorování planetárních mlhovin. Využil toho k vytvoření svého hlavního díla, II. vydání \"Katalogu planetárních mlhovin\", které obsahuje údaje o více než 1 500 těchto objektech. \n\nJeho bratrem je skladatel a hudební teoretik prof. PhDr. Ctirad Kohoutek.\n\n\n"}
{"id": "104591", "url": "https://cs.wikipedia.org/wiki?curid=104591", "title": "Wake (ostrov)", "text": "Wake (ostrov)\n\nWake je korálový atol v severní části Tichého oceánu mezi Havajskými ostrovy a ostrovem Guam. Jde o součást tzv. Území USA a v rámci nich nezačleněné území (\"unincorporated territory\") a území bez ustavujícího aktu Kongresu (\"unorganized territory\"). Území si nárokují i Marshallovy ostrovy. Wake je také jméno největšího ostrova atolu.\n\nBěhem druhé světové války (od 23. prosince 1941) byl atol obsazen Japonskem. Přístup na ostrov je omezený (například přistát na letišti je možno jen v případě nouze) a všechny aktivity řídí Letectvo Spojených států, armáda USA, a Chugach McKinley, Inc., soukromá firma provozující a obsluhující základny. Na ostrově se totiž nachází významná letecká a raketová základna.\n\nPřestože se Wake oficiálně označuje jako „ostrov“, je to ve skutečnosti atol složený ze tří ostrovů (Wake, Wilkes a Peale) okolo centrální laguny. Největší ostrov Wake je centrem všech aktivit a má 3 000 m dlouhou leteckou dráhu.\n\nNa ostrovy vznesla nárok republika Marshallovy ostrovy.\n\n"}
{"id": "104592", "url": "https://cs.wikipedia.org/wiki?curid=104592", "title": "Míchel Salgado", "text": "Míchel Salgado\n\nMiguel Ángel Salgado Fernández (* 22. října 1975, As Neves, Španělsko) je bývalý španělský fotbalový obránce, který naposledy hrál za anglický klub Blackburn Rovers. Je známý svou bojovností a útočnou hrou.\n\nJeho kariéra odstartovala v roce 1994 ve španělském klubu Celta Vigo, kterému pomohl probojovat se do nejvyšší španělské soutěže. V roce 1999 podepsal Salgado smlouvu s Realem Madrid za 6 milionů eur. Salgado pomohl Realu k vítězství v Lize mistrů v letech 2000 a 2002.\n\nV době svého působení v Madridu nejčastěji hrál po boku David Beckhama, který jako pravý záložník plnil svou úlohu před Salgadem.\n\nSe španělským národním týmem se probojoval na mistrovství světa ve fotbale v letech 2002 i 2006, zahrál si i na EURU 2004 v Portugalsku.\n\n"}
{"id": "104595", "url": "https://cs.wikipedia.org/wiki?curid=104595", "title": "Quintus Aurelius Symmachus Eusebius", "text": "Quintus Aurelius Symmachus Eusebius\n\nQuintus Aurelius Symmachus Eusebius (asi 345 – po 402 před 415), byl římský spisovatel, řečník a státník.\n\nVystudoval rétoriku. Vojenskou službu konal v Galii a po ní odešel do státních služeb. Kde se stal v roce 384 prefektem města Řím a roku 391 se stal konzulem.\n\nByl odpůrcem křesťanství a všemožně se snažil podporovat původní římské náboženství a kulturu. Všeobecně byl uznáván především pro řeči, které pronesl na soudech a před císařem. Řeči, které pronášel před císařem lze tematicky zařadit do oslavných projevů.\n\nZachovalo se několik jeho projevů a korespondence (přes 900 dopisů), kterou uspořádal jeho syn.\n"}
{"id": "104598", "url": "https://cs.wikipedia.org/wiki?curid=104598", "title": "Axiomat (sbírka povídek)", "text": "Axiomat (sbírka povídek)\n\nAxiomat je sbírka sci-fi povídek, autorem je Greg Egan. Z originálu \"Axiomatic\" (1995) byla přeložena roku 1998. Autory překladu jsou Petr Kotrle, Blanka Vykoukalová, a Jiří Emmer. Originál oproti českému Axiomatu obsahuje také povídky \"Eugene\", \"Blood Sisters\", \"The Moat\" a \"The Cutie\". Vydalo nakladatelstní AF167, Brno 1998, ISBN 80-85384-29-9.\nKniha obsahuje celkem 14 povídek a nejlépe ji snad vystihují slova na zadní straně přebalu knihy:\n„Axiomat obsahuje víc originálních nápadů než všechny ostatní sci-fi knihy za posledních deset let dohromady. Eganovy vědecké náměty oscilují od fyziky k molekulární biologii, od umělé inteligence až ke genetickému inženýrství a lékařské etice.“\n\nSbírka obsahuje tyto podvídky:\n"}
{"id": "104600", "url": "https://cs.wikipedia.org/wiki?curid=104600", "title": "Malawi (jezero)", "text": "Malawi (jezero)\n\nMalawi nebo Ňasa (Njasa) ( , , ) je jezero v Africe na hranicích Mosambiku, Tanzanie a Malawi. Nachází se ve zlomové propadlině. Má rozlohu 30 800 km². Dosahuje maximální hloubky 706 m. Leží v nadmořské výšce 472 m. V roce 1984 bylo zapsáno do světového dědictví UNESCO. \n\nBřehy jsou srázné a skalnaté, vysoké zvlášť na severu a severovýchodě. Jižní část kotliny leží v široké propadlině. Břehy jsou zde obklopeny úzkým pruhem pobřežní roviny.\n\nV severní části, kde je jezero nejhlubší, sahá hluboko pod úroveň moře.\n\nNa jezeře jsou ostrovy Likoma a Chizumulu.\n\nPrůměrný roční příbytek vody do jezera (přítok řek (Ruhuhu) a srážky) činí přibližně 72 km³. Vypařovaní představuje úbytek 66 km³ a zbytek odtéká řekou Shire, která ústí do řeky Zambezi. Sezónní kolísání hladiny dosahuje 1 m. Kromě sezónních se ještě vyskytují dlouhodobá kolísání úrovně hladiny. Ta jsou způsobena kolísáním srážek a vytvářením a rušením mělčin v místech odtoku řeky \"Shire\". Charakteristické jsou silné bouře a příboj u srázných břehů.\n\nJezero je bohaté na ryby (přibližně 880 druhů a mnohé čekají na vědecké popsání), k zvláštnostem patří, podobně jako v jezeře Tanganika, endemičtí tlamovci. Vyskytují se zde krokodýli, hroši a mnoho vodního ptactva.\n\nNa břehu leží přístavy Čipoka, Nkota-kota, Karonga, Bandave, Monki-Bej (\"Malawi\"), Mvaja, Mbamba-Bej (\"Tanzanie\"), Cobue a Metangula (\"Mosambik\").\n\nNa jezeře je rozvinutá místní lodní doprava. Není snadná a tak se pasažéři přepravují jen ve dne.\n\nJezero objevil David Livingstone v r. 1859 a pojmenoval ho \"\". Okolí jezera se tak stalo součástí britského koloniálního panství a neslo název Nyasaland.\n"}
{"id": "104609", "url": "https://cs.wikipedia.org/wiki?curid=104609", "title": "Malebo", "text": "Malebo\n\nMalebo ( dříve \"Stanley Pool\") je rozšíření řeky Kongo na středním toku, které svou charakteristikou připomíná jezero. Nachází se v Demokratické republice Kongo bezprostředně nad vtokem řeky do doliny, kterou si prořezala v pobřežní Jihoguinejské vysočině. Má rozlohu 555 km². Je 30 km dlouhé a maximálně 25 km široké. Dosahuje maximální hloubky 25 m.\n\nOstrov Bamu rozděluje \"Malebo\" na dvě části (ramena) s nízkými ostrůvky a písčitými mělčinami, které jsou zaplavovány v době velké vody.\n\nU jihozápadního konce leží důležité přístavy hlavní města \"Demokratické republiky Kongo\" (Kinshasa, na levém břehu) a \"Konga\" (Brazzaville, na pravém břehu).\n"}
{"id": "104612", "url": "https://cs.wikipedia.org/wiki?curid=104612", "title": "Leopoldovo jezero", "text": "Leopoldovo jezero\n\nLeopoldovo jezero (, do roku 1972 ) je jezero v centrální části Konžské pánve v Demokratické republice Kongo. Má rozlohu 2 325 km². Průměrná hloubka kolísá podle sezóny mezi 2,5 až 5 m a dosahuje maximální hloubky 7 m.\n\nPobřeží je silně členité, částečně vysoké a částečně nízké. Je bažinaté a pokryté hustými tropickými lesy.\n\nNejvyšší zvýšení hladiny nastává v září a v říjnu. V období dešťů se rozloha jezera zvětšuje až na 8 200 km². Z jezera odtéká řeka Fimi, pravý přítok řeky Kasai (povodí Konga).\n\nNa jezeře je rozvinutý rybolov.\n\nNa jezeře je rozvinutá místní vodní doprava\n\nBylo objeveno v roce 1882 H. M. Stanleyem a pojmenováno na počest Leopolda II., belgického krále.\n"}
{"id": "104615", "url": "https://cs.wikipedia.org/wiki?curid=104615", "title": "Mweru", "text": "Mweru\n\nMweru ( , ) je jezero v Africe na hranicích Demokratické republiky Kongo a Zambie. Má rozlohu 5100 km². Je 96 km dlouhé a maximálně 45 km široké. Průměrně je hluboké 9 až 15 m a dosahuje maximální hloubky 37 m. Objem jezera je 32 km³. Leží v nadmořské výšce 917 m.\n\nNa jezeře leží ostrovy Kilwa a Isokwe.\n\nDo jezera ústí řeky Luapula a Kalungwishi. Odtéká z něj řeka Luvua (přítok Konga).\n\nNa jezeře je rozvinutá místní lodní doprava. Hlavní přístavy jsou Kilva a Pveto v \"Demokratické republice Kongo\".\n\nNa pobřeží leží město Nchelenge.\n\nJezero bylo objeveno Davidem Livingstonem v roce 1867.\n"}
{"id": "104616", "url": "https://cs.wikipedia.org/wiki?curid=104616", "title": "Tumba (jezero)", "text": "Tumba (jezero)\n\nTumba ( ) je jezero v centrální části Konžské pánve v Demokratické republice Kongo. Má rozlohu 765 km². Dosahuje maximální hloubky 8 m. Vzniklo zatopením systému říčních údolí.\n\nVoda z jezera odtéká průtokem Irebu do řeky Kongo.\n\nJezero bylo objeveno v roce 1883 H. M. Stanleyem.\n"}
{"id": "104617", "url": "https://cs.wikipedia.org/wiki?curid=104617", "title": "Rukwa", "text": "Rukwa\n\nRukwa je bezodtoké mělké slané jezero ve Východní Africe na jihozápadě Tanzanie. Nachází se v tektonické propadlině. Má rozlohu 2600 km². Je 150 km dlouhé a 25 až 30 km široké. Leží v nadmořské výšce 792 m.\n\nV sezónách bohatých na vodu se naplňuje a v suchých letech někdy téměř celé vysychá.\n"}
{"id": "104618", "url": "https://cs.wikipedia.org/wiki?curid=104618", "title": "Sobota (kniha)", "text": "Sobota (kniha)\n\nSobota (angl. \"Saturday\") je román, jehož autorem je britský spisovatel Ian McEwan. Kniha vyšla v originále roku 2005 v nakladatelství Jonathan Cape, česky ji vydalo 2006 nakladatelství Odeon v překladu Marie Válkové.\n\nJe sobota 15. února 2003. Henry Perowne je spokojený člověk - úspěšný neurochirurg, oddaný manžel právničky Rosalindy a hrdý otec dvou dospělých dětí. Dcera Daisy žije ve Francii a je nadanou básnířkou. Syn Theo žije se svými rodiči v Londýně a je hudebníkem, konkrétně se věnuje blues. Henry se ten den neobvykle probouzí už ve 3:40 ráno. Vstane z postele a z okna ložnice se mu za chvíli naskytne pohled na hořící letadlo. První věc, která jej napadne je, že jde o teroristický útok. V hlavě se mu totiž honí myšlenky na nastávající válku v Iráku a vzpomínky na 11. září 2001. Dopoledne si jede Perowne jako obvykle zahrát squash. Zanedbatelná automobilová nehoda jej přivede do konfrontace s Baxterem, nervózním, agresivním, násilnickým mladíkem. Perowne však jako neuorchirurg pozná, že s ním není něco v pořádku. Ke konci dne nabitého událostmi a naplněného Perowneho oslavou životních potěšení - hudba, jídlo, láska, sportovní osvěžení a uspokojení z náročné práce - se sejde jeho rodina. Z Francie dorazí jeho dcera Daisy i jeho tchán, známý básník John Grammaticus. Objeví se zde však i Baxter a tak se zdá, že jsou Perowneho dřívější obavy naplněny.\n"}
{"id": "104624", "url": "https://cs.wikipedia.org/wiki?curid=104624", "title": "Město permutací", "text": "Město permutací\n\nMěsto permutací je sci-fi román Grega Egana, který byl do češtiny z anglického originálu \"Permutation City\" (1995) přeložen roku 2002 (vyšel v nakladatelství Návrat, překlad Petr Kotrle, ISBN 80-7174-502-2). Kniha získala cenu Johna W. Campbella za nejlepší sci-fi roku 1995. Autor se v románu zabývá otázkami umělé inteligence a kvantové ontologie jako\n\n\nNasnímat lidskou mysl již není nemožné. Nejen bohatí lidé mají své kopie a platí za bezpečné a rychlé výpočetní systémy. Paul Durham se zabývá počítačovou simulaci vlastní osoby ve virtuální světě. Najde prostředky pro spuštění samoreplikačního systému a nachází tak cestu jak obejít malý výpočetní výkon dostupný v pozemských podmínkách.\n\nMaria Delucová nehraje počítačové hry. Jejím koníčkem a a koníčkem mnoha dalších nadšenců je umělý svět Autoverzu postavený na základě několika chemických prvků, jednodyché fyzice a matematice. Autoverz v sobě nese potenciál k vybudování umělého života na jednoduchém základě. Výpočetní výkon pro evoluci je však i v tomto zjednodušeném světě příliš drahý.\n\nPaul zaplatí Marii za vybudování počátečních podmínek pro spuštění Lambertu, umělého světa na bázi Autoverzu. Lambert se má stát zábavou pro lidi v novém světě. Světě jenž nebude omezen malým výpočetním výkonem, protože běží na šestirozměrném celulárním automatu chovajícím se jako neustále se rozšiřující počítač bez vazby na náš vesmír. Do tohoto nového světa se zkopírují nejen Paul a Marie, ale také bankéř další postavy románu. Miliardář jenž nese v mysli jizvu hrozného zločinu, ale také milenci, jimž láska normálních rozměrů nestači.\n\nDruhá část se již odehrává ve Městě permutací. Uběhlo sedm tisíc let od vzniku města a tři miliardy let od spuštění Lambertu. Paul probouzí Marii. Lamberťané, inteligentní hmyz s kolektivním vědomím, kteří původně běží jen jako součást Autoverzového programu spuštěného v Městě permutací, nacházení jednodušší vysvětlení své existence, čímž narušují samotný základ na němž Město permutací běží. Lidé opouštějí Město permutací.\n"}
{"id": "104626", "url": "https://cs.wikipedia.org/wiki?curid=104626", "title": "Grand Prix Francie 2006", "text": "Grand Prix Francie 2006\n\nGrand Prix Francie XCII Grand Prix de France\n\n\nTrofej pro Michaela Schumachera předával ministr sportu Jean-François Lamour. Fernando Alonso převzal cenu pro druhého v cíli od Marcela Charmanta generálního konzula Niévres. Třetí v cíli Felipe Massa převzal cenu z rukou Jacquese Regise prezidenta F.F.S.A. Vítěznému týmu Ferrari předal cenu regionální konzul Burgundy François Patriat.\n\n\n\n\n\n"}
{"id": "104641", "url": "https://cs.wikipedia.org/wiki?curid=104641", "title": "Messerschmitt Bf 110", "text": "Messerschmitt Bf 110\n\nMesserschmitt Bf 110 byl německý těžký stíhací letoun, který sloužil během druhé světové války.\n\nVývoj začal roku 1934, kdy Říšské ministerstvo letectví () požadovalo těžký stíhací letoun s dlouhým doletem, který by byl schopen souboje s jednomotorovými stíhačkami. Menší obratnost měl vyrovnat palebnou silou.\n\nPrototyp Bf 110 V1 (Werk-Nr.868 , později získal imatrikulaci D-AHOA) s motory DB 600A vzlétl 12. května 1936 a dosáhl rychlosti 505 km/h. V roce 1937 začala výroba ověřovací série čtyř Bf 110 A-0 se slabšími motory Jumo 210B, se kterými bylo dosaženo rychlosti pouze 430 km/h. Na jaře 1938 se začala vyrábět série strojů verze Bf 110 B s motory Jumo 210G a dvěma kanóny. Vzniklo celkem 45 kusů této série.\n\nVe větší sérii vznikla verze Bf 110 C s motory DB 601 s přímým vstřikováním paliva a kompresorem a s novým křídlem. V době útoku na Polsko měla Luftwaffe ve výzbroji 195 kusů verze C; letouny byly s úspěchem nasazeny jako bitevní a ještě stačily likvidovat polské stíhačky, podobnou úlohu sehrály ve Francii, ale nad Anglií už na Spitfiry a Hurricany nestačily; dokonce k nim musel být dodán doprovod stíhaček Bf 109. Tím pádem byly jako stíhače z denních operací staženy nebo byly přeřazeny k bitevním úkolům.\n\nJako lodní doprovod sloužily verze D a E s přídavnými nádržemi. Verze F dostala silnější motory DB 601F s výkonem 993 kW, tato verze byla mj. vyzbrojena i raketovými projektily pod křídly.\n\nOd roku 1940 se také začaly používat jako noční stíhačky. Zpočátku byly opatřeny pouze černým nátěrem a na cíl byly naváděny vizuálně. Během roku 1941 začaly být naváděny pozemními radary, pokročilejší verzí byla až F-4 s palubním radarem Fug 202 Lichtenstein BC.\n\nBěhem roku 1941 se ukázalo, že náhrada v podobě letounu Me 210 zklamala a typ Me 410 se typu Bf 110 pouze vyrovnal, a tak vznikla verze Bf 110 G se silnějšími motory DB 605B o výkonu 1084 kW a lepšími aerodynamickými vlastnostmi. Tato verze mohla být vybavena různou výzbrojí (i 37mm kanónem). Varianta G-4 s lepším radarem FuG 212 Lichtenstein C-1, čtyřmi kulomety a dvěma kanóny sloužila jako noční stíhač. Typ Bf 110 tak ve výrobě zůstal po celou dobu války, celkem se ho vyrobilo přes 6 000 kusů.\n\nPo neúspěchu nad Británií vznikl názor, že letoun trpí špatnou konstrukcí – to však nebyla až tak pravda. Žádný z konstruktérů té doby ještě nepřišel s nápadem, který by velkému a těžkému dvoumotorovému stíhači s dlouhým doletem umožnil konkurovat jednomotorové a jednomístné stíhačce s krátkým doletem. Jeho konstrukce navíc umožnila montáž novější avioniky, výzbroje i motorů, než mohl kdokoliv v době vzniku letounu tušit. Také hlavní štáb nepochopil jeho pravý způsob nasazení, to pak vedlo ke ztrátě 40 % v \"Zerstörergruppen\" za tři týdny. Pravdou však je, že se letoun vyráběl delší dobu než, po kterou mu stačily síly na udržení místa v přední linii (to se ale netýká jen typu Bf 110). Nad Británií mohl svou palebnou sílu využít pouze s momentem překvapení nebo při souboji s nováčkem, jeho jediný dozadu střílející kulomet byl jako obranná výzbroj málo. Třebaže stroj nad Británií nevynikl, na ostatních bojištích si v následujících letech vedl více než dobře.\n\nMesserschmitt Bf 110 má obecně velmi smíšené hodnocení. Byl často kritizován pro své selhání během bitvy o Británii, zatímco jeho úspěchy v jiných úlohách byly většinou ignorovány. Navzdory všemu tento stroj, který nesplnil očekávání Luftwaffe, dokázal spolehlivě sloužit Německu během celé druhé světové války , jako doprovodný stíhač dlouhého doletu, stíhací bombardér, průzkumník, stroj pro přímou podporu pozemních vojsk a také jako noční stíhač.\n\nS projektováním stroje začal Willy Messerschmitt na konci roku 1934 v Bayerische Flugzeugwerke v Augsburgu. Stroj \"Zerstörer\" (ničitel), který požadoval velitel Luftwaffe Hermann Göring měl pronikat hluboko do nepřátelského území, případně doprovázet německé bombardéry. Hmotnost paliva představovala vážný problém a nutila konstruktéra použít 2 motory, protože plánovaný stroj měl dosahovat výkony blížící se lehčí záchytné stíhačce. Zároveň byla požadovaná obratnost pokud měl účinně odrazit nepřátelské stíhačky.\n\nMesserschmitt před zahájením prací na Bf 110 neměl žádné předešlé zkušenosti s dvoumotorového bojovými letadly. Jeho první bojové letadlo, jednomístný Bf 109, byl koncipován rok před zahájením prací na Bf 110. V té době byl nejsilnější německý letadlový motor Junkers Jumo 210A o výkonu 610 koní\n\nUž od začátku bylo jasné, že dvojice těchto motorů by byla neadekvátní z hlediska síly, která měla pohánět relativně velké a těžké letadlo. Ale firma Daimler-Benz v té době už pracovala na vývoji nového 12-válcového, vodou chlazeného invertního motoru DB 600 s předpokládaným výkonem 1000 koní. Právě s těmito motory se počítalo jako s potenciálními pohonnými jednotkami pro prototypy Bf 110.\n\nPrvní prototyp vzlétl 12. května 1936. Klíčovým faktorem konstrukce bylo použití dvou motorů Daimler-Benz DB 600. Následující potíže se zakázkami těchto motorů ke zkouškám výkonnosti znamenaly, že Bf 110 nemohl být testován během španělské občanské války. Místo toho byl testován v roce 1937 na letišti Rechlin. Ukázalo se, že je velmi rychlý, ale ne až tak obratný jak se doufalo. Navzdory některým nedostatkům byl Bf 110 zařazen do služby v roce 1939 jako Bf 110C – poháněn dvěma motory Daimler-Benz DB 601A. Výroba se rozběhla a na konci tohoto roku už operačně létalo 500 ks Bf 110.\n\n1. září 1939, kdy nacistické Německo napadlo Polsko, bylo těmito stroji vybaveno 10 perutí. Hermann Göring opakovaně nařídil \"Zerstörerwaffe\" aby připravila všechny dostupné Bf 110 k operačnímu nasazení. Budoucí eso, velitel NJG 1 Wolfgang Falck si zapsal první sestřely nad Polskem, stejně jako budoucí noční stíhací eso Helmut Lent a Gordon Gollob, příští velitel stíhacího letectva. Falckova jednotka I./ZG 76 dosáhla během tohoto tažení 31 vítězství, z nichž bylo 19 potvrzených. I(Z)./LG 1 rovněž přispěla svou troškou. Doprovázela německé bombardéry během útoků na Varšavu a dosáhla 30 sestřelů hned v první den. Polské stíhačky hlásily v tento den 17 % ztráty. Ty vzrostly na 72 % o dalších 5 dní. JG 2 rovněž dosáhla 28 vzdušných a 50 pozemních vítězství.\n\nVětšina jednotek chránících západní Německo od vzdušného útoku byla vybavena stíhačkou Messerschmitt Bf 109. Jedna z jednotek Bf 110 si připsala první sestřel spojeneckého letadla, když Bf 110 z jednotky LG 1 zaútočil a sestřelil stíhačku Morane-Saulnier MS.406 Armée de l'Air nad Verdunem. Jen o tři týdny později, 18. prosince 1939, se Bf 110 podílel na prvním německém vítězství nad RAF v druhé světové válce. Bombardovací velitelství RAF poslalo 22 bombardérů Vickers Wellington s cílem zaútočit na německou námořní základnu Wilhelmshaven. Na konci boje Němci zaznamenali 38 sestřelů britských bombardérů. Skutečné ztráty byly 11 Wellingtonů a dalších 6 těžce poškozených. Tato ztráta podnítila velení RAF ke změně z denních bombardovacích misí na noční.\n\nBf 110 se dočkal značného operačního nasazení během operace Weserübung; dvě jednotky vybavené Bf 110 (1 a 76) měly celkem 64 strojů. 9. dubna 1940 Bf 110 zničil 25 dánských letadel umístěných na letecké základně Værløse. Jednomu dánskému Fokkeru D.XXI se podařilo vzlétnout, ale byl okamžitě sestřelen. Během této kampaně Viktor Mölders, bratr známého Wernera Mölderse, přijal, po přistání na místním letišti, kapitulaci města Aalborg. Oblečený v letecké kombinéze se dal odvést do středu města místním mlékařem, aby našel vhodné ubytování pro posádky Bf 110 jednotky I.ZG 1.\n\nV Norsku Bf 110 pomáhaly zajistit letiště Oslo-Fornebu, doprovázejíce dopravní letadla Junkers Ju 52 naložené parašutisty. Na Němce zaútočily stroje Gloster Gladiator a jednotky na zemi; výsledkem byly dvě sestřelená letadla na obou stranách. Piloti Messerschmittu nevěděli, že mnohé předešlé vlny dopravních letadel se vrátily a letiště nebylo zajištěno. Během vykládání nákladu byly mnohé zničeny. Zbývající Bf 110 ostřelovaly letiště a pomohly pozemním jednotkám v jeho dobytí. Během těchto bojů budoucí eso Helmut Lent se 110 sestřely, zde zaznamenal svůj pátý a šestý sestřel proti norským protivníkům.\n\nV důsledku zkušeností z bojů v Norsku bylo vynaloženo úsilí prodloužit bojový dolet Bf 110. Jejich výsledkem byl Messerschmitt Bf 110D. Bylo vyzkoušeno několik přídavných a podvěsných nádrží, což vyústilo do nejméně čtyř verzí řady \"D\". Byla také zkoušena obrovská přídavná nádrž, která díky chladnému počasí a omezeným znalostem o vypařování leteckého benzinu nejednou explodovala. To vedlo k nevysvětlitelným ztrátám během hlídek nad Severním mořem. Díky všem popsaným negativním vlastnostem si tuto verzi piloti neoblíbili. Kromě toho bylo ovlivněno i ovládání; Bf 110D byl od samého počátku těžce manévrovatelný a zvýšení hmotnosti to jen zhoršilo .\n\nJednotky těžkých stíhačů (\"Zerstörerwaffe\") si při setkáních s převážně britskými bombardéry počínaly dobře. Dne 13. června 1940 byla Squadrona střemhlavých bombardérů Blackburn Skua zachycená při pokusu dosáhnout a vybombardovat německý křižník Scharnhorst. V průběhu několika minut sestřelily Bf 110 osm britských strojů; mezi úspěšnými střelci byl i Herbert Schob, který válku skončil jako jeden z nejúspěšnějších pilotů Bf 110. Celkové ztráty v průběhu této kampaně byly jen něco nad dvacet strojů. Během července provedla RAF několik náletů na Norsko. Dne 9. července 1940 bylo smíšenou silou tvořenou stroji Bf 109 a Bf 110 z jednotek ZG 76 a JG 77 sestřeleno sedm z dvanácti strojů Bristol Blenheim bombardujících Stavanger.\n\nBěhem tzv. \"podivné války\" bylo jednotkami Bf 110 sestřeleno několik francouzských letadel. Velitel Hannes Gentzen, velitel jednotky ZG 1, se stal 2. dubna 1940 nejúspěšnějším stíhacím pilotem Luftwaffe, když nad Argonne sestřelil dvě stíhačky Curtiss P-36 Hawk.\n\nÚtoku na Nizozemsko se zúčastnilo 145 Messerschmittů Bf 110, pod velením Kurta Bertrama von Döring. Během této kampaně předvedly Bf 110 své schopnosti v roli útočného stroje. 10. května 1940 zničila jednotka ZG 1 šestadvacet nizozemských letadel na zemi na letišti v Haamstede. Mezi 11.- 13. květnem byla většina potvrzených sestřelů nad Belgií dosažená na letadlech Bf 110 z jednotky ZG 26. Ale toto vítězství bylo 15. května zastíněno ztrátou devíti Bf 110 v boji s RAF. V tento den jednotka ZG 2, pod vedením Friedricha Vollbrachta dosáhla 66 sestřelů spojeneckých letadel.\n\nJednotky Bf 110 se v tomto období také setkaly se švýcarským letectvem. Několik německých strojů útoky narušilo švýcarský vzdušný prostor. Pět Bf 110 bylo sestřeleno švýcarskými Messerschmitty Bf 109.\n\nPři operaci \"Paula\", což byla ofenzíva zaměřená na zničení zbývajících francouzských leteckých sil ve střední Francii, utrpěla Luftwaffe ztrátu 101 strojů, z toho byly čtyři Bf 110. Do konce kampaně už Bf 110 neutrpěl žádné ztráty.\n\nTažení na západě, které se uskutečnilo v roce 1940, jasně ukázalo zranitelnost Bf 110 na nepřátelské obloze. Dobře si počínal proti belgickým, nizozemským a francouzským leteckým silám, kdy utrpěl jen malé ztráty, ale byl rychle deklasován vzrůstajícím počtem strojů Hawker Hurricane a Supermarine Spitfire. Během západního tažení byly ztráty 60 strojů Bf 110; což představovalo 32% původní síly \"Zerstörerwaffe\".\n\nBitva o Británii naplno odhalila fatální nedostatky Bf 110 jako denní stíhačky proti jednomotorovým strojům. Byl příliš velký, snadno zpozorovatelný a chyběla mu obratnost Hurricane nebo Spitfiru. Navzdory zadnímu střelci, který na obranu používal kulomet puškové ráže, byla taková obrana proti stíhačkám vybaveným osmi kulomety nedostatečná. Velikost a hmotnost Bf 110 znamenaly, že měl vysoké plošné zatížení, což omezovalo jeho manévrovatelnost. Navzdory vyšší rychlosti oproti tehdejšímu Hurricanům měl malé zrychlení. Navzdory všemu byl v té době jedinečný, protože v roli doprovodné stíhačky těžkých bombardérů ho netrápil omezený dolet, jako tomu bylo u Bf 109. I když byl překonán, tak v roli výškového doprovodu bombardérů byl tvrdým protivníkem, používajíc taktiku střemhlavého útoku na nepřítele pálící dávky z kulometů a kanónů umístěných v přední části trupu a následně rychle opouštíc boj.\n\nSynovec Hermanna Göringa, Hans-Joachim Göring, byl pilotem jednotky III./Zerstörergeschwader 76 a létal na Bf 110. Padl v boji 11. července 1940, kdy byl jeho Bf 110 sestřelen Hurricany z 87. Squadron RAF a jeho letadlo se zřítilo do portlandského přístavu.\n\nNejhorší den bojů o Británii pro Bf 110 nastal 15. srpna 1940, kdy bylo sestřeleno téměř 30 Bf 110, což bylo ekvivalentem jedné gruppe. Mezi 16. a 23. srpnem bylo ztraceno dalších 23 strojů.\n\nJako doprovodný stíhač dlouhého doletu zaznamenal Bf 110C těžké ztráty při setkáních s britskými Hawker Hurricane a Supermarine Spitfire. Namísto ochrany bombardérů, které doprovázely, měly formace Bf 110 obvykle plné ruce práce se svou vlastní ochranou. Kvůli této situaci byly na jejich ochranu povolané jednomístné stíhačky Bf 109E. Selhání Bf 110C v roli, pro kterou byl navržen, vedlo k jeho stažení z pobřeží Lamanšského průlivu, ale nevyústilo ke snížení produkce.\n\nPo 18. srpnu nastal značný pokles množství nasazení jednotek Zerstörer. Toto je často porovnáváno se stažením Junkersu Ju 87 z bojů. Ale zatímco Ju 87 musely být staženy, protože prostě na konci léta 1940 nedokázaly přežít nad jižní Anglií, důvod ke stažení Bf 110 byl mnohem prozaičtější. Náhradní stroje nebyly dostupné tak rychle, aby mohly pokrýt ztráty. Na frontě byl nedostatek bojeschopných Bf 110.\n\nPoslední srpnový den se ukázal jako zřídka úspěšný pro Bf 110. ZG 26 sestřelila 13 stíhaček RAF, což bylo dosaženo za cenu ztráty tří Bf 110 a pěti poškozených. Naopak, 4. a 27. září bylo sestřeleno po 15 Bf 110. Na začátku tažení měla Luftwaffe 237 bojeschopných Bf 110 a v průběhu bojů ztratila 223 strojů.\n\nDne 10. května 1941, v doznívající bitvě o Británii, se odehrála zvláštní příhoda. Rudolf Hess, v nacistické straně postava číslo dvě, na Bf 110 odletěl z Augsburgu, severně od Mnichova, do Skotska s úmyslem vyjednat mír mezi Německem a Spojeným královstvím.\n\nV dubnu 1941 byly Messerschmittu Bf 110C a E nasazeny při invazi do Jugoslávie a Řecka. Jednotky I. a II./ZG 26 byly zapojeny do bojů. Znovu se setkaly s Bf 109 pilotovanými zahraničními piloty, tentokrát z jugoslávských vzdušných sil. Stejně jako ve Švýcarsku i zde skončily v neprospěch Bf 110. V první den, 6. dubna I./ZG 26 ztratila 5 strojů, zatímco Jugoslávci jen 2 Messerschmitty Bf 109. Jednotka II./ZG 26 sestřelila několik Hawkerů Fury, ale v boji s dvojplošníky ztratila 2 stroje. Nad Řeckem 20. dubna II ./ZG 26 sestřelila pět Hurricanů z 33. a 80. Squadron RAF, přičemž sami ztratili 2 stroje.\n\nV tomto souboji zahynul i Marmaduke Pattle, letecké eso s 50 vítězstvími ze 33. squadrony. Toho dne si kromě jiných pilotů připsali sestřely i Staffelkapitän Hauptmann Theodor Rossiwall a Oberleutnant Sophus Baagoe, první zvyšujíc své skóre na 12 a druhý na 14 strojů. Během těchto bojů zahynulo další eso F/Lt W. J. \" Timber \" Woods z 80. Squadrony se 6 ½ vítězstvími. Oberleutnant Baagoe zahynul 14. května 1941 během bitvy o Krétu; sestřel si nárokovala britská obrana a pilot Glosteru Gladiator. Celkem bylo nad Krétou sestřeleno 12 Messerschmittů Bf 110.\n\nV důsledku povstání Aliho Rašída a následné Anglo-Irácké válce nasadila Luftwaffe 12 strojů Bf 110 z jednotky 4./ZG 76 na pomoc iráckým nacionalistům jako součást \"vzdušného velitelství Irák\" (Fliegerführer Irák). Německé stíhačky do Iráku přiletěly v první červnový týden roku 1941. Celé toto pouštní tažení trvalo 10 dní. Budoucím nočním stíhacím esem Martinem Drewesem byly sestřeleny 2 Glostery Gladiator, ale RAF 26. května těžce poškodila 2 stroje Bf 110. A do 26. května již nebyly žádné letuschopné Bf 110 a německý personál byl evakuován. Jeden Bf 110 (Wk -Nr 4035) byl získán RAF a podroben zkušebním letem se sériovým číslem RAF \"HK846, Belle of Berlin\".\n\nSe základnou v Káhiře měla být dopravena do Jižní Afriky jako část programu cvičení pilotů na ukořistěné výzbroji. Nikdy tam však nedoletěla, zřítila se v Súdánu. Během severoafrických tažení působil Bf 110 v roli podpůrného stroje jednotek střemhlavých bombardérů Ju 87 Stuka. V roce 1941 se téměř 20% misí jednotek Zerstörergeschwader zaměřovalo na pozemní útoky. Během tohoto období zahynulo při leteckých soubojích několik stíhacích es létajících na Bf 110 a také přibývaly jiné ztráty. V noci z 22. na 23. května byly Bf 110 nasazeny jako noční stíhačky nad pouští. Oberleutnant Alfred Wehmeyer dosáhl 3 noční sestřely spojeneckých bombardérů v průběhu týdne.\nV srpnu 1942 dovolila patová situace mezi spojeneckými jednotkami a jednotkami Osy v severní Africe stažení jednotky III./ZG 26 na Krétu kvůli ochraně konvojů. V tomto období bylo zničeno několik bombardérů Consolidated B-24 Liberator letectva USAAF. Během hlídkového letu 29. září 1942 se osamocenému Oberleutnantovi Helmutu Haugkovi z jednotky ZG.26 podařilo napadnout formaci jedenácti B-24, z nichž 2 sestřelil.\n\nPrvní útočné vlny operace Barbarossa se zúčastnilo jen 51 letuschopných Bf 110. Všechny patřily jen 3 jednotkám: ZG 26, Schnellkampfgeschwader 210 a ZG 76. Bf 110 poskytly německé armádě cennou podporu útoky na těžké obranné pozice protiletadlového dělostřelectva. Piloty Bf 110 bylo na východní frontě dosaženo velkého množství pozemních zásahů. K nejúspěšnějším patřily například poručík Eduard Meyer, který za to získal rytířský kříž železného kříže 20. prosince 1941 za 18 vzdušných vítězství a 48 letadel zničených na zemi a také za 2 zničené tanky. Nadporučík Johannes Kiel dosáhl skóre 62 zničených letadel na zemi, 9 tanků a 20 děl. Později potopil ponorku a tři motorové torpédové čluny .\n\nPočty Bf 110 se na východní frontě během roku 1942 i po něm snižovaly. Většina jednotek u nichž sloužil ho používala k průzkumu. Stroje byly postupně stahovány do Německa na obranu říše před nálety západních Spojenců.\n\nČasem byly Bf 110 stahovány z denních operaci a slavily poslední úspěchy jako noční stíhačky. Tam jejich výzbroj a dolet sloužily dobře až do konce války. Trup umožňoval zabudování pozice pro rádiooperátora a přední část trupu zase místo pro instalaci radarové antény, což u jednomotorových stíhaček možné nebylo. Postupem času se zvyšování hmotnosti způsobené zástavbou radaru a výzbroje spolu s třetím členem, podepsalo na snižování výkonnosti stroje.\nLetadlo bylo také použito k útokům na pozemní cíle počínaje verzí C-4/B a také jako denní záchytná stíhačka bombardérů, kde byla jejich výzbroj mimořádně užitečná. Později vznikly specializované verze pro útoky na pozemní cíle, které se ukázaly jako úspěšné. Bf 110 sloužil v Luftwaffe v mnoha rolích, ale ne v té, na kterou byl zkonstruován-těžký stíhač. Další role, kterou Bf 110 sehrál, byl ničitel bombardovacích svazů. Nesmírná palebná síla Bf 110 zneškodnila nebo zničila leckterý spojenecký bombardér za několik sekund. V případě nepřítomnosti spojeneckého stíhacího doprovodu byl Bf 110 schopen způsobit ohromné škody. Ale se čtyřmi raketnicemi ráže 21 cm (8 in) Werfer-Granate 21 (Wfr.Gr. 21) zavěšenými po dvou pod každým křídlem a dodatečnou výzbrojí byl Bf 110 spojeneckým stíhacím doprovodem velmi zranitelný. Na konci roku 1943 a začátkem 1944 byly formace Bf 110 často decimovány hordami spojeneckých stíhaček.\n\nV roli noční stíhačky byl vyzbrojen efektivním zbraňovým komplexem Schräge Musik, vzhůru střílejícím dvojitým automatickým kanónem, který přinesl pilotům Bf 110 největší úspěch. Noční stíhací eso Luftwaffe, Heinz-Wolfgang Schnaufer, byl pilotem s největším počtem sestřelů při obraně říše a válku skončil se 121 sestřely. Prakticky všech dosáhl na různých verzích Bf 110. Jiní, jako například Helmut Lent, se nechali přeložit mezi noční stíhače a navyšovali své skromné skóre sestřelů dosažených během dne. Důležitou roli hrály i jiné stroje, například Dornier Do 17 a Junkers Ju 88; ale žádný z nich nedosáhl úspěchu jako Bf 110.\n\nPrvního vítězství v této roli Bf 110 dosáhl 4. února 1943 proti formaci bombardérů B-24, bombardující Hamm. Německé stroje byly poškozeny obrannou palbou, protože Bf 110 byl rozměrný cíl. Vedle sedmi poškozených a pěti ztracených Fw 190 jednotky JG 1, bylo poškozeno osm Bf 110 jednotky IV./NJG 1. Nárokovaly si 3 sestřely B-17 přesto, že byla sestřelena jen jedna. Důvodem selhání byl nedostatečný výcvik k denním operacím. Hans-Joachim Jabs řekl:\" Toto bylo mé jediné denní vítězství v noční stíhačce. Na misi jsme letěli v síle jednoho roje a neměli jsme žádný doprovod. Bylo obyčejným plýtváním použít vysoce vycvičené posádky nočních stíhačů k tomuto úkolu, když se objevil spojenecký stíhací doprovod.\"\n\nJednotka byla opět v akci 4. března, tentokrát dosahujíc skóre tří B-17 za cenu dvou Bf 110. Během roku 1943 spojenecké stíhačky ještě nemohli bombardérům USAAF poskytnout účinnou podporu kvůli nedostatečnému doletu, který jim neumožňoval doprovázet je tam a zpět. To poskytlo Zerstörer jednotkám příležitost způsobit svazem bombardérů ohromné ztráty. Přesto byly jednotky Bf 110 převeleny na východní frontu a severoafrické bojiště, kde byly nasazeny při útočných, průzkumných misích a ke střemhlavému bombardování, které vedly k nevyhnutelným ztrátám. Po návratu do Německa byly tyto jednotky zdecimované a vyžadovaly přeškolení a přezbrojení. Zbytečné a žalostné nasazení Bf 110 v těchto operacích zabránilo jakémukoliv úspěchu.\n\nNakonec byly na podzim 1943 povolány ze svých východních nebo středomořských základen a byly zformovány do jednotek RLV. Spolu s Me 410 zformovaly novou jednotku ZG 26, tvořenou 3 skupinami (dvě s Bf 110 a jedna s Me 410) se základnami poblíž Hannoveru. I. a III./ZG 76 měly základnu v Rakousku a II./ZG 76 ve Francii. Dne 4. října 1943 zachytila skupina Bf 110 bombardéry B-17 z třetí bombardovací divize, která podnikala nálety na Frankfurt nad Mohanem a Sársko. Proti této formaci letěly Bf 110 osamocené a zničily čtyři B-17 předtím než je opustilo štěstí a narazily na stíhací doprovod tvořený letadly P-47 Thunderbolt z 56. stíhací skupiny. Bylo sestřeleno devět Bf 110 az posádek bylo devět zabito a sedm zraněno. Není jasné zda se Bf 110 podařilo sestřelit nějakého ze svých útočníků.\n\nBf 110 se zúčastnil německé obrany během náletů \"velkého týdne\" v únoru 1944.\nZkušenosti jednotky vybavené Bf 110 \"Horst Wessel\", umožňovaly zjistit, co se stalo dvoumotorovým stíhačkám v novém bojovém prostředí. Jednotka se během ledna a února připravovala na stav operačního nasazení. Dne 20. února ve 12:13 bylo povoláno třináct Bf 110 do akce proti bombardovacím svazem. O 6 minut později se k první skupině přidali další tři Bf 110. Když dorazily na dohodnutý kontaktní bod, neměly se již s kým setkat. Americké stíhačky se sluncem za zády přepadly jednotku Bf 110 a jedenáct z nich sestřelily. Mezitím 2 nepřátelské stíhačky ostřelovaly letiště a zničili 9 dalších letadel.\n\n22. února bylo ztraceno šest Bf 110 za cenu dvou B-17 zatímco 6. března bylo z 9 nasazených strojů 5 zničených a jeden poškozen. Během dubna 1944 nejvyšší velení Luftwaffe doufalo, že jednotka Bf 110 konvertuje na Me 410. Ale poté, co jednotky Me 410 utrpěly stejné ztráty, byla konverze pozastavena. Bf 110 byl označen za zastaralý a jeho výroba měla být zastavena. Ale ukázalo se, že Me 410 je navzdory vyšší rychlosti ještě méně obratný a těžko se z něj vyskakuje. Jediná možná náhrada by mohla být v podobě Dornieru Do 335, který se však k bojovým jednotkám neměl tak brzy dostat.\n\nBěhem 2. dubna 1944 dosáhl Bf 110 jeden ze svých posledních úspěšných soubojů. Síla 62 strojů zaútočila na smíšenou formaci B-17 a B-24 s raketami R4M, přičemž zničila pět B-17 a tři B-24 a také jeden P-38 Lightning. Ztráty činily osm Bf 110. Při náletu USAAF na Berlín 9. dubna nasadila ZG 76 77 strojů. Tehdy se objevily Mustangy USAAF, které již mohly doprovázet spojenecké bombardéry při jejich cestě tam i zpět. ZG 76 ztratila 23 ze 77 strojů. Nikdy víc už nenasadila takový počet strojů. Tato ztráta byla začátkem konce Bf 110 Zerstörer jako prvoliniových zbraní RLV. Od té doby měl Bf 110 za úkol útočit během dne na formace bez doprovodu, což bylo až do konce války stále vzácnější.\n\nBěhem války tvořil Bf 110 kostru jednotek Nachtjagdgeschwader (nočních stíhacích jednotek). První jednotky s touto činností začaly nad Německem na podzim 1940. Dokud se v roce 1942 neobjevily britské těžké bombardéry, byla opozice nepatrná.\nJedna z nejpozoruhodnějších akcí Bf 110 se odehrála v noci ze 17. na 18. srpna 1943. Jednotky Bf 110 byly masově vybaveny zbraňovým systémem Schräge Musik, který sestával ze dvou vzhůru střílejících kanónů, umístěných přímo ve středu kabiny hned za pilotem. Schrage Musik takto zasahovala slepé body bombardérů Avro Lancaster, kterým chyběla obranná střelecká věž ve spodní části trupu. S použitím tohoto systému se podařilo poručíku Petru Erhardtovi z jednotky NJG 5 sestřelit za 30 minut 5 bombardérů. Navzdory vynikající viditelnosti nenahlásil žádný z bombardérů RAF nic neobvyklého, co by mohlo indikovat přítomnost nové zbraně nebo taktiky ze strany nočních stíhačů Luftwaffe. Tato ignorace byla podpořena použitím střeliva bez traserů (střelivo, které na své dráze nezanechává viditelnou stopu) ze strany Bf 110, stejně jako útoky na slepá místa britských bombardérů. Mnoho posádek si všimlo výbuchu přátelského stroje, ale domnívali se, že to byla jen velmi přesná protiletadlová palba ze země. Bylo zpozorováno velmi málo německých strojů a ještě méně jich bylo ostřelováno.\n\nV září 1943 prosadil velitel bombardovacích svazů RAF Arthur Harris strategickou bombardovací ofenzívu zaměřenou proti německým městům , která měla způsobit kolaps Německa. Zatímco RAF zničila centrum Hannoveru a 86 % posádek shodilo své pumy ve okruhu 5 km od svého cíle, ztráty byly kruté. V roce 1943 bylo Porúří hlavním cílem britských bombardérů, ale německá obrana na nich napáchala závažné škody. Bf 110 se měl podílet na zničení 2 751 bombardérů RAF, spolu s protiletadlové dělostřelectvem a ostatními nočními stíhačkám. Později zavedla RAF protiopatření; kousky hliníkové fólie zvané \"okno \", aby zmátla německou obranu. Také se začaly používat stroje de Havilland Mosquito, aby předstíraly klamné mise a odlákaly Bf 110 a jiné stíhačky pryč od cíle, což zprvu i fungovalo. V tomto období tvořil Bf 110 kostru stíhacího letectva, i když byl později doplněn Junkersem Ju 88.\n\nV říjnu 1943 označil generál Josef Kammhuber rostoucí množství ztrát jako nepřijatelné a urgoval Hermanna Göringa, aby zastavil nasazení německých nočních stíhačů na denní operace. Mnoho jednotek Nachtjagdgeschwader se v té době účastnilo zničujících denních bojů. Mezi červnem a srpnem vzrostly ztráty ze 2% na 9,8%. Štěstím pro jednotky vybavené Bf 110 byly měsíce srpen a září 1943. Noční stíhači dosáhli 123 sestřelů z 1 179 bombardérů nad Hamburgem za jednu noc, což představovalo 7,2 % ztráty. Během bitvy o Berlín bylo zničeno 1 128 bombardérů za 5 měsíců. Strategické bombardovací velitelství RAF téměř pohořelo. Tyto ztráty byly většinou výsledkem stíhací obrany Říše, jejímž srdcem byl Bf 110. Německá obrana dosáhla dočasného znemožnění hloubkových náletů. Ale i Luftwaffe utrpěla vysoké ztráty; za první tři měsíce roku 1944 dosáhly ztráty posádek úroveň 15%.\n\nAčkoli Bf 110 selhal ve své základní roli, výroba pokračovala plným tempem a do roku 1945 bylo postaveno více než 6 150 kusů různých verzí od A po G. Stroje nových verzí Bf 110C a D byly přemístěny na Blízký východ a východní frontu. Produkce v roce 1940 vzrostla na 1 083 strojů, ale s blížícím se zařazením Me 210, bylo v dalším roce vyrobeno pouze 784 strojů .\n\nV průběhu roku 1942 bylo vyrobeno pouze 580 kusů Bf 110, ale výroba se v následujícím období znovu zvýšila po té, co byla 17. dubna kvůli četným nehodám zastavena výroba Me 210. Vznikla tak vážná mezera v produkci německých stíhaček a stíhacích bombardérů. Aby byla tato mezera vyplněna byla zavedena do výroby vylepšená verze Bf 110G. Stroj poháněl motor Daimler-Benz DB 605, který poskytoval výkon 1 475 koní. Předsériový Bf 110G-0 byl doručen pro testování na konci roku 1942 a od začátku roku 1943 byly stroje Bf 110G nasazovány ve velkých množstvích. Kromě svých motorů se první sériový Bf 110G-1 lišil od předchozích verzí i ve výzbroji: dvěma nebo čtyřmi 20 mm kanóny MG 151 a čtyřmi kulomety MG 17 ráže 7,92 mm v nose a dvěma kulomety MG 81 v zadním střelišti.\n\nBf 110E byl jako stíhací bombardér schopný nést až 2000 kg pum, zatímco byly postaveny i čistě stíhací a průzkumná verze. Tyto a pozdější verze operovaly se značným úspěchem na mnoha bojištích. Bf 110F byla podobná verzi E, Bf 110 F-2 však mohla nést neřízené rakety a verze F-4 byla vybavena dvěma 30 mm kanóny a doplněna o dalšího člena posádky obsluhujícího radiolokátor, k nočnímu stíhání. Poslední verze Bf 110G byla původně konstruována jako stíhací bombardér, ale vzrůstající nálety na Německo spojeneckými bombardéry ji předurčily do role noční stíhačky .\n\nČas od času byly noční stíhací Bf 110G použity i k denním operacím. Nejprve byly zapojeny jako doprovod křižníků Scharnhorst a Gneisenau u holandského pobřeží a Helgolandské zátoky. V létě 1943 zaútočili na americké formace denních bombardérů, když letěly bez stíhacího doprovodu. Během těchto akcí skupiny Bf 110G utrpěly těžké ztráty zřejmě i kvůli nedostatečnému výcviku jejich pilotů k denním akcím, které vyžadovaly bezprostřední přiblížení se k cíli, kde na ně čekala účinná obranná palba z bombardérů. Pro stíhačky Republic P-47 Thunderbolt, které doprovázely spojenecké bombardéry B-17 Flying Fortress a B-24 Liberator nad Berlínem nebyly Bf 110 komplikovaným soupeřem.\n\n\n\n\n\n\n"}
{"id": "104660", "url": "https://cs.wikipedia.org/wiki?curid=104660", "title": "Howlandův ostrov", "text": "Howlandův ostrov\n\nHowlandův ostrov (anglicky \"Howland Island\") je neobydlený atol nedaleko rovníku uprostřed Tichého oceánu, asi 3100 km jihozápadně od Honolulu. Leží na zhruba v polovině cesty z Austrálie na Havaj. Jeho nejbližším sousedem je Bakerův ostrov, který leží asi 70 km na jih. Relativně nedaleko (několik set kilometrů na jihovýchod, jih a jihozápad) se také nachází souostroví Kiribati.\n\nHowlandův ostrov patří mezi tzv. nezačleněná území Spojených států amerických, pro statistické účely se ostrov zařazuje pod Menší odlehlé ostrovy Spojených států amerických. Dříve se také jmenoval \"Worth Island\".\n\nCelý ostrov patří spolu s okolními 130 km² mořského dna pod přírodní rezervaci \"Howland Island National Wildlife Refuge\", spravovanou U.S. Fish and Wildlife Service pod americkým ministerstvem vnitra.\n\nObranu ostrova mají na starosti Spojené státy. Přestože je neobydlený, každé dva roky ostrov navštěvují zaměstnanci U.S. Fish and Wildlife Service.\n\nSporé zbytky stezek a další nálezy napovídají, že ostrov znali a navštěvovali Polynésané. V době, kdy o něm přinesly zprávy první velrybářské lodě, byl však neobydlený.\n\nNejstarší doloženou zmínku o ostrově přinesl v roce 1822 kapitán velrybářské lodi \"Oeno\", George B. Worth, po němž se ostrov někdy pojmenovával. Později zde zastavovaly další lodě, některé tu také ztroskotaly. Naposledy byl ostrov „objeven“ 9. září 1842 lodí \"Isabella\" z New Bedfordu, jejíž kapitán George E. Netcher prý dal ostrovu jméno po svém plavčíkovi, který ho první spatřil: Howlandův.\n\nSpojené státy se přihlásily k vlastnictví ostrova v roce 1857 na základě Guano Islands Actu přijatého 1856. Jeho zásoby guana dolovaly americké a britské firmy ve druhé polovině 19. století. V roce 1935 došlo ke krátkému pokusu o kolonizaci Howlandova ostrova. Začal rotující posádkou čtyř studentů a absolventů Chlapecké školy Kamehameha, vojenské školy v havajském Honolulu. Přestože zájemci se hlásili na vědeckou expedici a předpokládali, že stráví tříměsíční práci sbíráním biologických vzorků, jakmile byli na moři, bylo jim řečeno, že „Vaše jména vstoupí do historie.„ a že z ostrovů se stanou „známé letecké základny na trase spojující Austrálii s Kalifornií.“ Nedaleko západní pláže byla založena osada Itascatown, sestávající z půl tuctu malých dřevěných staveb a stanů, pojmenovaná po lodi americké pobřežní stráže, která osadníky přivezla a posléze jim poskytovala spojení se světem. Nezkušení kolonisté dostali velké zásoby konzervovaných potravin, vody a dalšího materiálu včetně benzínové ledničky, vysílačky, zdravotnického materiálu a (typické pro tuto dobu) značného množství cigaret. Jídelníček si zpestřovali rybařením. Většinu jejich práce představovalo pravidelné pozorování počasí a postupné vytváření základní infrastruktury na ostrově, včetně čištění přistávací plochy pro letadla. Podobné projekty běžely i na nedalekém Bakerově ostrově, Jarvisově ostrově a dvou dalších ostrovech.\n\nV souladu s jeho předpokládanou rolí letecké základny měl být Howlandův ostrov zastávkou na doplnění paliva pro americkou pilotku Amelii Earhart a jejího navigátora Freda Noonana na jejich letu kolem světa v roce 1937. Letadlo se vydalo na cestu z Lae na Nové Guineji a jeho rádiové vysílání bylo zachyceno na Howlandově ostrově, když se k němu letadlo přiblížilo, nicméně ho už nikdo nikdy nespatřil.\n\nPo americkém vstupu do druhé světové války zaútočilo 8. ledna 1941 na ostrov 14 japonských bombardérů. Útok nepřežili dva z kamehamežských osadníků (Richard „Dicky“ Kanani Whaley and Joseph Kealoha Keli'hananui). O dva dny později japonská ponorka srovnala se zemí to, co z osady zbylo. Dva přeživší osadníci byli evakuováni 31. ledna 1942 americkým torpédoborcem. Koncem roku 1943 ostrov obsadil prapor amerického námořnictva.\n\nPo válce zůstal ostrov neobydlený. Přemnožily se na něm divoké kočky, potomci zvířat přivezených osadníky. Kočky byly postupně odstraněny v 80. letech 20. století a z ostrova s okolím se stala přírodní rezervace. Vstup na něj je dovolen jen na zvláštní povolení amerického úřadu pro ryby a zvěř, které se obvykle vydává jen vědcům a výzkumníkům, občas ale také majitelům amatérských radiostanic. Narůstajícím problémem jsou však nepovolené návštěvy komerčních rybářských lodí a vrtulníků.\n\nOstrov leží v severním Pacifiku, má plochu pouhých 1,84 km² (455 akrů) a 6,4 km pobřeží. Tvar ostrova je protažený v severojižním směru. Podnebí je rovníkové, s málo srážkami a pálícím sluncem. Teploty jsou trochu zmírňovány konstantním východním větrem. Povrch je nízký a písečný: korálový ostrov obklopený úzkým zřaseným útesem s mírně zvednutou centrální částí. Nejvyšší bod leží asi 6 metrů nad hladinou moře.\n\nNejsou zde přírodní zdroje pitné vody. Přírodu ostrova tvoří roztroušené trávy a plazivé keře. V roce 1942 očití svědkové popisovali „nízký háj uschlých a trouchnivějících stromů kou“ na malém návrší uprostřed ostrova, ale o 58 let později (2000) člen vědecké výpravy hlásil „pustou pláň korálového písku, bez jediného stromu“ a několik stop po troskách budov. Howland je především hnízdiště pro ptáky a mořské živočišstvo.\n\nSpojené státy si nárokují exkluzivní ekonomickou zónu 200 námořních mil (370 km) a teritoriální vody 12 námořních mil (22 km).\n\nOstrov nemá přístavy. Lodě musí kotvit před korálovými útesy, na břeh se lze dopravit pomocí člunů, které mohou přistávat uprostřed západní pláže.\n\nPlánované letiště na ostrově se jmenovalo \"Kamakaiwi Field\" po Jamesi Kamakaiwim, mladém Havajci, který sem přijel s první čtyřčlennou skupinou osadníků, posléze se stal vedoucím skupiny a strávil zde celkem 3 roky. Letiště sestávalo ze tří nezpevněných přistávacích drah postavených v roce 1937 kvůli modernímu letadlu Lockheed Amelie Earhart. Letiště nebylo nikdy použito, během války bylo několikrát poškozeno a nakonec zcela zmizelo. Ironií osudu tak na ostrově, jehož kolonizace byla motivována vybudováním důležité letecké základny, nakonec nepřistálo jediné letadlo a navíc je ostrov široké veřejnosti znám především díky letadlu, jehož cesta na ostrov skončila tragédií.\n\nNa ostrově je také denní maják, pojmenovaný \"Earhart Light\" po zmizelé pilotce. Denní maják je stavba ve tvaru majáku, pomalovaná bílými pruhy, která sice nesvítí jako maják, ale má být alespoň za dne vidět ze vzdálenosti několika mil. Nachází se v místě bývalého Itascatownu. Za války byl poničen, později byl opraven, ale v roce 2000 se údajně nacházel v rozkladu a nebyl nově natřen už celá desetiletí.\n\n"}
{"id": "104662", "url": "https://cs.wikipedia.org/wiki?curid=104662", "title": "Textilie", "text": "Textilie\n\nTextilie (z latinského \"textilis\", tkaný) je souhrnný název pro textilní vlákno a výrobky, které obsahují nejméně 80 % váhového množství textilních vláken. \nNásledující článek stručně vysvětluje základními pojmy a souvislosti od suroviny až po výrobek před konečným použitím.\n\nPříspěvek se nezabývá způsoby a formami použití textilií jako jsou\n\n\nTextilní výroba je staré řemeslo, jež bylo k nepoznání změněno technologickým pokrokem. Naprostá většina textilií dnes pochází z hromadné nebo sériové průmyslové výroby. Na jejich hodnotě má však přes pokročilou mechanizaci a částečnou automatizaci poměrně vysoký podíl lidská práce. Z toho důvodu se textilní výroba přemísťuje do zemí s nižšími mzdovými náklady a v regionech s vysokou životní úrovní téměř vymizela. Ve 2. dekádě 21. století bylo celosvětově v textilním průmyslu (bez konfekční výroby) zaměstnáno asi 11,5 milionů lidí s průměrným ročním výdělkem cca 2000 USD. \n\nSpotřeba textilních surovin obnášela v roce 2014 asi 87 milionů tun a obrat obchodu s textiliemi dosáhl v roce 2012 cca 4,4 miliard USD. \n\nPodíly finálních výrobků na celkové spotřebě vláken v roce 2011: oděvy 54 %, bytové 25 %, technické 12 % a netkané textilie 9%. \n\nZákladem každé textilie je vlákno. Vlákno se ve výjimečných případech používá v nezměněném stavu, jinak se podle účelu dalšího použití zpracovává předením, plstěním, vpichováním, prošíváním, lisováním, a lepením.\nse vlákna rozdělují na:\n\nPro určité účely se vlákna upravují barvením, bělením nebo regulovanou srážlivostí.\n\nPředení v textilní češtině znamená výrobu příze (výlučně) z přírodních a umělých staplových vláken. V jiných jazycích se pod tímto označením (např. angl.: spinning, něm.: Spinnen, Erspinnen) mimo předení rozumí také \"zvlákňování\" chemických materiálů, tedy výroba, jejímž výsledkem je příze z nekonečných vláken, kabílek nebo stříž na staplové příze.\n\nPodíl příze na spotřebě staplových a nekonečných vláken se dá odhadnout na více než 80 % (z toho se skoro třetina vyrábí z nekonečných vláken).\n\nje v původní podobě zpevňování plošné vrstvy vláken (rouna) působením tepla, vlhkosti a opakovaného mechanického namáhání.\n\nPlst se dnes většinou vyrábí „suchou“ technologií – vpichováním.\n\nRuční plstění vpichováním (většinou do pramene z mykaných vláken) se provozuje jen jako hobby.\n\nDo rouna se vpichují jehly zvláštního tvaru, pomocí kterých se vlákna vzájemně zauzlí.\nTato technologie se používá také při výrobě některých druhů netkaných textilií.\n\nVrstva staplových vláken se zpevňuje:\n\nVšívání (\"tufting\") je dnes daleko nejrozšířenější technologie výroby podlahových krytin. Jehlami se propichuje podkladová tkanina a zanáší se do ní vlasové nitě, které na lícní straně textilie vytváří plyšový nebo velurový povrch.\n\nTufting se někdy přiřazuje k technologiím netkaných textilií.\n\nPodstatná část textilních vláken se používá k výrobě příze. Tato vzniká\n\nje možné rozdělit například podle:\n\nKaždá hotová příze je viditelně označena údajem o jemnosti a druhu materiálu, ze kterého byla vyrobena. (Pro velkoodběratele se často udávají také některé fyzikální vlastnosti, počet zákrutů apod.).\n\nTkanina je plošná textilie, která vzniká provázáním osnovy a útku.\n\nTkalcovny spotřebují více než polovinu všech na světě vyrobených přízí. (Z hrubých odhadů z 80. let minulého století se dá odvodit, že to bylo více než 60 %).\n\nDruhy tkanin se mohou rozdělit například podle následujících kriterií:\n\nPleteniny jsou po tkaninách druhá největší skupina textilních výrobků.\n\nRuční pletení je sice jednodušší než tkaní, první výrobky vznikly však pravděpodobně o několik tisíciletí později než první tkaniny.\n\nStrojní pletení je podstatně produktivnější než tkaní (1m² průměrné pleteniny se vyrobí až šestkrát rychleji než stejné množství tkaniny).\n\nVýrobky se rozdělují na dva odlišné druhy:\n\nU obou skupin existuje několik desítek variant v provázání nití, např.: hladká, proužková, žakárová, trikotová, plyšová vazba a mnoho jiných.\nRuční práce s textiliemi lze rozdělit:\n\nPráce s vlákny\n\nPráce s přízí\n\nPráce s plošnými textiliemi\n\nRuční práce s textilními materiály se dnes provádí hlavně jako hobby, v omezené míře se některé techniky používají v manufakturní a umělecké výrobě (výjimka: vázání koberců).\n\nNejen tkaní, pletení a šití se zmechanizovalo, v posledních cca 100 letech se také například paličkování, vyšívání, splétání a oplétání šňůr aj. provozují jako strojní průmyslová výroba.\n\nPro některé textilie se část zušlechťování provádí již u suroviny nebo polotovarů (vlákenné vločky, prameny, příze). Požadované vlastnosti výrobků jsou však zpravidla dosaženy až po konečné chemické nebo mechanické úpravě.\n\nProces zušlechťování probíhá většinou v několika stupních. Ty se nejčastěji dělí a označují následovně:\n\n\n"}
{"id": "104670", "url": "https://cs.wikipedia.org/wiki?curid=104670", "title": "Suchý zip", "text": "Suchý zip\n\nSuchý zip (odborně stuhový uzávěr) je spojovací materiál tvořený dvěma různými textilními vrstvami určenými k dočasnému nebo trvalému spojování. Jedna část zipu je vyrobena z textilie s čnějícími vlákny-očky, druhá část z textilie s čnějícími vlákny-háčky. Drobné háčky se zachytávají do protějších drobných oček („kus–protikus“). Podobně se v přírodě zachytávají úbory lopuchu nebo např. plody řepíku či kuklíku na srsti nebo peří zvířat.\n\nSuchý zip vynalezl švýcarský inženýr Georges de Mestral v roce 1948. Inspiraci získal při procházce v Alpách: všiml si, že se úbory lopuchu přichytávají na jeho šaty i na srst psa. Svůj vynález (patent udělen v roce 1955) pojmenoval „VELCRO“ podle francouzského slova „velours“ znamenajícího \"samet\" a „crochet“ znamenajícího \"háček\". V některých zemích se pod tímto názvem suchý zip prodává a často se jedná o obchodní známku.\n\nVelcro (suchý zip) se vyrábí tkaním nylonového vlákna. Jeden typ tkaniny tvoří hustě nahloučené drobné smyčky, druhý typ hustě nahloučené drobné háčky, které se vyrábějí rozpůlením smyček. Z každé smyčky se tak stanou dva háčky. Tkanina se poté zahřeje a tvar háčků a smyček se tímto způsobem stabilizuje. Takto vyrobený suchý zip se na materiály, k jejichž spojování má sloužit, připevňuje šitím nebo lepením.\n\nSuchý zip je zhotoven tak, aby se dal velice snadno rozpojovat, ale jeho odpor vůči bočním silám je obdivuhodný. Některé druhy jsou tak odolné proti síle smyku (boční síle), že například zip o ploše menší než 120 milimetrů čtverečních udrží váhu jedné tuny.\n\n\n\n\n"}
{"id": "104684", "url": "https://cs.wikipedia.org/wiki?curid=104684", "title": "Nakadžima C6N", "text": "Nakadžima C6N\n\nNakadžima C6N Saiun (: 中島 C6N 彩雲, \"Nakadžima C6N Malovaný mrak\"; spojenecké kódové označení: Myrt) byl palubní průzkumný letoun japonského císařského námořního letectva během druhé světové války. Bylo to nejrychlejší japonské palubní letadlo uvedené za války do služby.\n\nC6N mělo svůj původ v požadavku námořnictva z roku 1942 na průzkumný letoun s nejvyšší rychlostí 650 km/h a s doletem 4 630 km. Původní návrh firmy Nakadžima, označený N-50, počítal s použitím dvou spřažených motorů (každý o výkonu 1 000 k) umístěných v trupu a pohánějících dvě vrtule na křídlech. Ale poté, co byl k dispozici nový motor Nakadžima Homare o výkonu 2 000 k, se Nakadžima rozhodla pro konvenčnější, jednomotorovou koncepci. Později se ukázalo, že výkon motoru Homare byl nižší než očekávaný, a tak musel být design letounu znovu upravován.\n\nVýsledkem byl letoun s dlouhým a velice štíhlým, válcovitým trupem, jehož průměr jen o velmi málo přesahoval průměr motoru. Posádku tvořili tři letci, kteří seděli za sebou pod dlouhým krytem kabiny. Stejně jako u dřívějšího typu od firmy Nakadžima, torpédového bombardéru B6N Tenzan, bylo směrové kormidlo nakloněno směrem dopředu, aby se letoun lépe vměstnal do stísněných prostor na letadlových lodích. Vysoká přistávací rychlost způsobená malým křídlem byla zmírňována pomocí hydraulických náběžných klapek a Fowlerových klapek.\n\nPrvní let Saiun vykonal 15. května 1943 a dosáhl při něm rychlosti 639 km/h. I když byl letoun konstruován pro službu na letadlových lodích, v době, kdy vstoupil do služby (září 1944), jich zbylo Japonsku jen několik, a tak většinou operoval z pozemních základen. Rychlost letounu dobře ilustruje telegram zaslaný po jedné úspěšné misi: \"„Žádný Grumman nás nemůže chytit.“\" („我に追いつくグラマンなし“).\n\nCelkem bylo vyrobeno 463 kusů.\n\nV době, kdy americké letectvo začalo bombardovat samotné Japonsko, vyvstala potřeba výkonného nočního stíhacího letounu. Nakadžima proto vyráběla noční stíhací verzi C6N1-S, v které třetího člena posádky nahradily dva 20mm kanóny střílející šikmo vzhůru (viz také Schräge Musik). \n\nSaiun byl posledním japonským letadlem sestřeleným za 2. světové války. Stalo se tak 15. srpna 1945. \n\n\n\n\n"}
{"id": "104685", "url": "https://cs.wikipedia.org/wiki?curid=104685", "title": "Władysław Sikorski", "text": "Władysław Sikorski\n\nWładysław Sikorski (20. května 1881 Tuszów Narodowy – 4. července 1943 Gibraltar) byl polský generál a předseda polské exilové vlády.\n\nPocházel z učitelské rodiny, která žila v rakouské Haliči. Na studia se vydal do Lvova, kde se věnoval inženýrsví.\n\nJiž před první světovou válkou se angažoval v několika organizacích, které usilovaly o polskou nezávislost. V roce 1909 se zapojil do vytváření \"střeleckých\" jednotek na Haliči. Během 1. světové války se orientoval na Rakousko-Uhersko. Sloužil v polských legiích a v Rusko-polské válce v polské armádě. Po vytvoření loutkového státu v roce 1916 zastával různé funkce v jeho armádě.\nPodobně jako Józef Piłsudski trval i gen. Sikorski na samostatnosti polských jednotek, proto byl v květnu 1918 rakousko-uherskými orgány zatčen a internován v Uhrách.\n\nPo vzniku samostatného Polska organizoval vojenské jednotky v Haliči proti Ukrajincům a ve Slezsku proti německým Freikorps. Hrál důležitou roli při bitvě u Varšavy.\n\nPřed první světovou válkou patřil mezi významné politiky menší politické strany Stronnictwo Postępowo-Demokratyczne (Pokrokově demokratická strana).\n\nVe 2. polské republice zastával v letech 1922 až 1923 funkci ministerského předsedy, když vedl vládu po atentátu na prezidenta Gabriela Narutowicze. V kabinetu zastával rovněž post ministra vnitra. Pak se ale vrátil zpět do armády jako generální inspektor pěchoty.\n\nV roce 1924 působil jako ministr vojenských záležitostí v druhé Grabského vládě. Zastával orientaci na spojenectví s Francií. V době sanace se nepřidal na žádnou stranu, měl neshody s Józefem Piłsudskim, který Sikorskému nedůvěřoval, a dalšími představiteli země a roku 1928 byl zbaven funkce. V následujících letech trávil čas převážně ve Francii, kde také psal a vydával většinu vojenských studií.\n\nV roce 1936 se podílel na pokusu a sjednocení protisanační opozice v emigraci, tzv. fronta Morges. V roce 1939 se nakrátko vrátil do Polska a nabídl vládě své vojenské služby, když však nedostal odpověď, vrátil se zpět do Francie.\n\nBěhem druhé světové války se stal ministerským předsedou polské vlády v exilu a velitelem jejích vojsk namísto zkompromitované sanační garnitury. Vystupoval jako hlavní obhájce zájmů Polska na diplomatické úrovni. Po porážce Francie v roce 1940 se exilová vláda uchýlila do Londýna, zde Sikorski podepsal smlouvu o výstavbě polské armády ve Velké Británii. S československou vládou v exilu jednal o poválečné československo-polské konfederaci.\n\nI přes své protikomunistické postoje usiloval Sikorski o znovuobnovení polsko-sovětských diplomatických vztahů, které byly přerušeny po uzavření paktu Ribbentrop-Molotov. V roce 1941 podepsal dohodu se SSSR o obnově diplomatických styků a později se Stalinem polsko-sovětský pakt o neútočetní a přátelství. Část ministrů exilové vlády ho za to obvinila ze zrady a zřeknutí se východní části předválečného území Polska. Zajímal se též o osud polských zajatců, které povraždil Sovětský svaz, mezi kterými byl i jeho bratr, generál Franciszek Sikorski. Po nálezu hrobů v Katyni požádal o vyšetření Červený kříž. Sovětský svaz na to hned reagoval přerušením diplomatických styků.\n\nZemřel v červenci 1943 za dosud nevyjasněných okolností při letecké nehodě, když se letoun Consolidated Liberator 511. peruti RAF, který jej přepravoval, zřítil při startu na letišti v Gibraltaru do moře. Havárii přežil jen pilot Eduard Prchal. Událost byla uzavřena jako nehoda, ale dodnes existují pochybnosti některých autorů, zdali nebyl jako překážka britsko-sovětského spojenectví záměrně odstraněn.\n\nSikorski je dnes v Polsku uznáván jako velký patriot. Jeho památku začal v roce 1981 vyzdvihovat Jaruzelského vojenský režim proti popularitě Piłsudského.\n\n\n\n"}
{"id": "104692", "url": "https://cs.wikipedia.org/wiki?curid=104692", "title": "Průzkumný letoun", "text": "Průzkumný letoun\n\nPrůzkumný letoun je vojenský (často neozbrojený) letoun používaný k monitorování nepřátelské aktivity.\n\nSnahy o získávání informací o nepříteli ze vzduchu se objevily dlouho před vynálezem létajících strojů těžších než vzduch. První pokusy se uskutečnily ve Francii v roce 1794 (pokus o zjišťování informací o poloze nepřátelského dělostřelectva z balónu), ale i pozdější pokusy v 19. století měly značně omezený vojenský význam.\n\nBěhem italsko-tureckého konfliktu v Africe uskutečnil 22. října 1911 italský kapitán Piazza první bojový průzkumný let na stroji Blériot. O pár měsíců později 24. a 25. února 1912 už kapitán Piazza pořizoval letecké fotografie tureckých postavení.\n\n16. října 1912 bulharský letoun Albatros vykonal první válečný průzkumný let v Evropě.\n\nV Německu byla v roce 1912 ustavena první fotoprůzkumná letecká jednotka.\n\nBěhem první světové války se úkoly vojenského průzkumného letectva rozdělily na \"taktický a operační průzkum\", \"dělostřelecký průzkum\", \"pěchotní průzkum\" a \"strategický průzkum\". S výjimkou strategického průzkumu, který se začal rozvíjet až v samém závěru války (vzhledem k technickým omezením tehdejší letecké techniky), měly ostatní činnosti průzkumného letectva velký dopad na způsob vedení války. \n\nDůležitým faktorem rozvoje leteckého průzkumu (hlavně jeho taktické a operační složky) byla letecká fotografie. Ta umožňovala armádním plánovačům podrobně analyzovat nepřátelská postavení a zvolit nejvhodnější strategii při jejich dobývání. Například v březnu 1918 před německou ofenzívou pořídilo britské letectvo za jediný týden 10 441 fotografií oblasti řeky Sommy. \n\nPři řízení dělostřelecké palby se projevila potřeba dokonalejší komunikace mezi letounem a dělostřeleckou baterií než jen zdlouhavé shazování písemných vzkazů nebo provádění předem domluvených vzdušných obratů. Řešením bylo obousměrné radiotelegrafické spojení, které se stalo běžným až v roce 1917, kdy už byly k dispozici přístroje dostatečně lehké, aby je mohly nosit alespoň těžší průzkumné stroje.\n\nDalším úkolem průzkumného letectva byla spolupráce s pěchotou. Průzkumné letouny informovaly velitele o postavení jejich jednotek v nepřehledných bitevních vřavách, předávaly zprávy, zásobovaly odříznuté jednotky potravinami a střelivem a podporovaly je palbou palubních zbraní a shazováním ručních granátů na nepřítele. Právě tato poslední činnost dala vzniknout nové kategorii vojenských letadel – bitevních letounů (mezi nejznámější takové typy patřil pancéřovaný německý Junkers J.I).\n\nJinou kategorií vojenských letadel, jejíž vznik průzkumné stroje vyprovokovaly, byl stíhací letoun. Už brzy po vypuknutí války bylo jasné, že průzkumné letouny dokážou překazit i pečlivě plánované vojenské operace, a tak se hledal účinný způsob, jak nepříteli odepřít výhodu vzdušného průzkumu. Zrodila se stíhačka – jako specializovaný letoun, který svou palubní výzbrojí má sestřelovat nepřátelské stroje.\n\nTypickým představitelem průzkumného letounu počátku války byl německý Rumpler Taube – jednoplošník s maximální rychlostí kolem 100 km/h, se stabilním letem a velmi špatnou obratností. S tím kontrastuje jeden z nejlepších průzkumných letounů konce války francouzský Breguet 14 A2 – rychlý, prostorný dvouplošník s hliníkovými nosníky a překvapivou obratností (na svou velikost).\n\nSamostatnou kapitolou byl vznik kategorie námořních průzkumných letounů. Existovaly dvě koncepce, které se vzájemně doplňovaly. Plovákové typy kvůli svému malému doletu operovaly v okolí pobřeží a z hydroplánových lodí, které je převážely. Létající čluny díky svému prostornému trupu mohly nést větší množství paliva, a tak měly také větší dolet. Používaly se k hlídkování nad otevřeným mořem.\n\nPo první světové válce nejprve pokračovala výroba vylepšených válečných konstrukcí. Později se začaly více prosazovat modernější konstrukce – jednoplošníky se silnějšími motory a kovovou kostrou. \n\nU taktických průzkumných letounů byly více zastoupeny jednomotorové hornoplošníky (s lepším výhledem na zem), jako byly britský Westland Lysander, německý Henschel Hs 126, polský LWS-3 Mewa ap.\n\nU dálkového průzkumu se prosazovaly dvoumotorové stroje s velkým doletem a dostupem, často šlo o upravené bombardéry. Pro tyto letouny se začaly vyvíjet přetlakové kabiny pro operace ve velkých výškách.\n\nKrátce před druhou světovou válkou se objevila nová kategorie průzkumných letadel pro dělostřelecké pozorování, lehký průzkum a styčnou službu. Takové letouny musely dokázat vzlétat a přistávat na malých, improvizovaných vzletových plochách. Legendárním zástupcem takových typů byl německý Fieseler Fi 156 Storch.\n\nNámořní průzkumné letouny byly zastoupeny menšími plovákovými letouny a většími létajícími čluny. Plovákové letouny byly běžně umisťovány na větší válečné lodě a startovaly z nich pomocí katapultů. Létající čluny se používaly pro hlídkovou službu nad velkými plochami světových moří a oceánů. Primárním úkolem námořních průzkumných strojů bylo pátrat po lodích a ponorkách nepřátelského loďstva. Mezi další úkoly patřilo pátrání a záchrana trosečníků a také napadání nepřátelských ponorek a menších lodí pumami.\n\nUž na počátku války se ukázalo, že většina lehčích, pomalých typů průzkumných letounů (Lysander, Hs 126, Fw 189 ap.) je použitelná pouze při naprosté vzdušné převaze nad protivníkem. A protože se střetávala srovnatelně silná letectva, musely začít plnit taktické průzkumné úkoly rychlé letouny stíhací, případně dobře vyzbrojené lehké a střední bombardovací letouny a strategický průzkum se přesunul do velkých výšek. Dělostřelecké pozorování bylo svěřeno nejslabším letounům (Aeronca L-3, Piper L-4 ap.), které nejsnáze unikaly pozornosti nepřítele.\n\nNejvětší změnou oproti předválečné praxi bylo zapojení stíhacích letadel do průzkumné činnosti. Osamocené, malé a rychlé stíhací letouny měly větší šanci přežít nad územím ovládaným letectvem protivníka. Jako jeden z prvních přišel s touto myšlenkou letecký důstojník RAF Maurice Longbottom v roce 1939. Už 18. listopadu 1939 pronikl nad Cáchy Supermarine Spitfire, který místo výzbroje nesl dvě fotografické kamery. Tato praxe se rychle rozšířila i do ostatních letectev, a tak se stavěly nové, specializované průzkumné verze nejen britských Spitfirů, ale i německých Bf 109, sovětských Jak-9, amerických P-38 Lightning a P-51 Mustang atd. \n\nSkvělým průzkumným letounem byl britský de Havilland Mosquito, který díky své rychlosti a doletu mohl poměrně nerušeně létat na fotoprůzkumné mise nad celou okupovanou Evropou. Množství získaných fotografií bylo obrovské – Britové létaly až 100 průzkumných letů denně a získávaly tak až 50 000 snímků každý den. Vyhodnocování takového množství fotografií byl velice náročný proces. I ostatní země se věnovaly leteckému průzkumu s podobným úsilím.\n\nNěmecká Luftwaffe věnovala mnoho pozornosti výškovým průzkumným letounům. Průzkumné verze Junkersů Ju 86 létaly nad Británií už v roce 1940 a dosahovaly při tom výšek okolo 12 500 metrů. Později se objevovaly i nad Sovětským svazem a nad Středozemním mořem, kde ale poprvé narazily na výškové Spitfiry a utrpěly ztráty.\n\nVe východní Asii a Pacifiku používala japonská armáda ke strategickému průzkumu dvoumotorové dálkové průzkumné letouny Micubiši Ki-46 (ve spojeneckém kódu \"Dinah\"), na které na počátku války nestačila žádná spojenecká stíhačka. V japonském námořním letectvu se průzkumu věnovaly převážně palubní útočné letouny, palubní bombardéry a průzkumné hydroplány. Až v roce 1944 dostalo námořnictvo speciální, velmi rychlý strategický palubní průzkumný stroj Nakadžima C6N1 Saiun (ve spojeneckém kódu \"Myrt\"), který díky své rychlosti dokázal unikat spojeneckým stíhačkám i v závěru války.\n\nVelmi důležitou roli hrály průzkumné letouny při protiponorkovém hlídkování nad světovými oceány. Jako první pocítila jejich potřebu Velká Británie, později Spojené státy a Japonsko. Německo nasazovalo podobné letouny (Focke-Wulf Fw 200), které naopak ponorkám pomáhaly při vyhledávání konvojů. Protiponorkovou službu vykonávaly velké hydroplány (např. Short Sunderland, Kawaniši H8K, Consolidated PBY Catalina), bombardovací letouny, které už nestačily na svou původní roli, (např. Vickers Wellington), upravené čtyřmotorové bombardéry s dlouhým doletem (Consolidated B-24 Liberator, Boeing B-17 Flying Fortress) a velké množství menších typů (často z nouze a s menším doletem). Významnou pomocí při vyhledávání ponorek (a lodí) na širém oceánu bylo zavedení protilodních radiolokátorů. \n\nBěhem druhé světové války se také začaly objevovat první průzkumné letouny specializované na elektronický průzkum.\n\nPo skončení druhé světové války začaly dálkový vzdušný průzkum opět provádět upravené bombardéry, byť tentokrát byly poháněny proudovými motory, díky kterým létaly rychleji a výše než předtím. Příkladem takových strojů byl English Electric Canberra a jeho americké modifikace Martin B-57.\n\nV 50. letech byl ve Spojených státech tajně zkonstruován první výhradně špionážní proudový letoun – Lockheed U-2. Byl navržen pro lety nad územím Sovětského svazu a jeho existence zůstala utajena až do roku 1960, kdy byl jeden stroj pilotovaný Gary Powersem sestřelen nad SSSR. Následně se rozhořela krize ve vztazích mezi SSSR a USA známá jako \"aféra U-2\". Modernizované verze U-2 stále zůstávají ve službě a vyřazení posledních kusů se plánuje na rok 2011. V 60. letech byl postaven nejrychlejší pilotovaný proudový letoun SR-71 Blackbird. S rozvojem špionážních satelitů ve Spojených státech a Sovětském svazu se zájem o nové typy fotoprůzkumných letounů snížil.\n\nDalší silně zastoupenou kategorií průzkumných letounů byly od dob druhé světové války námořní hlídkové letouny. Byly to typicky velké, pomalé stroje s velkou vytrvalostí, které nesly na palubě široké spektrum senzorů a elektronického vybavení. Představiteli této kategorie byly (a některé stále ještě jsou) britské Avro Shackleton a Hawker Siddeley Nimrod, francouzské Breguet Atlantique, sovětské Tupolev Tu-95 a americké typy od firmy Lockheed – Neptune a později Orion.\n\nV současné době je zaváděno do služby nebo ve vývoji množství bezpilotních dálkově ovládaných průzkumných letounů (UAV), a to především ve Spojených státech, v Evropě, v Izraeli ap. Ve vývoji jsou např. americké RQ-4 Global Hawk (proudový stroj pro vysoké výšky připomínající U-2) a menší RQ-1 Predator (pro střední výšky). Firma Schweizer Aircraft Corporation vyvíjí dálkově ovládanou verzi lehké helikoptéry.\n\nVětšina letectev postrádá ve své výzbroji specializované průzkumné letouny, a tak jejich úlohu přebírají bojová a transportní letadla s namontovanými kamerami nebo se speciálními podvěsy.\n\nPro elektronický průzkum jsou většinou používány běžné vojenské letouny (např. fotoprůzkumné) s příslušnými senzory, elektronikou ap. Jen některá letectva zavedla do své výzbroje specializované typy jako je např. Beech RC-12 Super King Air a Boeing RC-135 Rivet Joint.\n\nDruhým trendem vedle zavádění bezpilotních průzkumných strojů (UAV) je poznání, že běžné bojové letouny mohou díky podvěsům se senzory a pokročilému komunikačnímu vybavení plnohodnotně vykonávat i průzkumnou činnost.\n\nExistují i civilní letouny vybavené podobně jako vojenské průzkumné letouny. Ty se používají při mapování území (v kartografii), řízení dopravy, geologických a jiných vědeckých průzkumech (např. v archeologii). V mnoha zemích jsou civilní letouny využívány k hlídání hranic před pašováním a ilegální imigrací, k hlídkování nad rybolovnými oblastmi ap.\n\n"}
{"id": "104695", "url": "https://cs.wikipedia.org/wiki?curid=104695", "title": "Franciszek Sikorski", "text": "Franciszek Sikorski\n\nFranciszek Józef Sikorski (4. října 1889 Lvov – 1940 Charkov) byl polský generál a bratr Władysława Sikorského.\n\nV době první světové války sloužil v Polských legiích. Aktivně se účastnil rusko-polské války. V letech 1926 až 1932 velel 9. pěší divizi. V roce 1927 byl povýšen na brigádního generála. \n\nBěhem německo-sovětského přepadení Polska vedl obranu Lvova. Po obsazení Polska byl zatčen NKVD, uvězněn v táboře ve Starobilsku a posléze popraven v Charkově v rámci tzv. Katyňského masakru.\n"}
{"id": "104699", "url": "https://cs.wikipedia.org/wiki?curid=104699", "title": "Spor o smysl českých dějin", "text": "Spor o smysl českých dějin\n\nSpor o smysl českých dějin je označení polemiky, jež se odehrávala přibližně v letech 1895–1938 a které se účastnily přední osobnosti české filosofie (Tomáš Garrigue Masaryk, Emanuel Rádl) a české historiografie (Josef Pekař, Kamil Krofta, Zdeněk Nejedlý, Jan Slavík aj.), ale i z jiných oblastí (např. politik Josef Kaizl). Spor měl několik rozměrů, zásadním prvkem však byl rozpor mezi Masarykovým filosofickým „idealisticko-teleologickým“ a Pekařovým „empiricko-pozitivistickým“ pojetím českých dějin. Spor vedl mimo jiné i k přehodnocování metodologie historické vědy.\n\nSpor se odehrál v několika vlnách. Podnětem se stalo Masarykovo pojednání \"Česká otázka\", vycházející z představy, že české národní hnutí se zakládá na myšlence humanity, jež od husitství pokračuje přes reformaci a národní obrození až do současnosti. Proti tomu se postavil Kaizl, který jednak zpochybnil tuto kontinuitu a jednak upozornil, že Masaryk humanitu chápe velmi vágně.\n\nPolemika se nicméně rozhořela až v 2. desetiletí 20. století, když Jindřich Vančura nekriticky vyzdvihl Masarykův přínos pro historiografii a naopak znevážil práci předního historika Jaroslava Golla. Golla se zastali jeho žáci Kamil Krofta, především však Josef Pekař. Pekař navíc poukázal na to, že Masarykovy teze se nezakládají na výsledcích historické vědy. Po další výměně názorů, ke které se přidal také Jan Herben, se celý spor pokusil shrnout Zdeněk Nejedlý, který se snažil dát zapravdu oběma stranám: Pekařovo stanovisko je správné vědecky, Masarykovo pak filosoficky.\n\nNaplnění Masarykova programu vznikem Československa a hlavně nespokojenost Emanuela Rádla s Nejedlého „dvojí pravdou“ vedlo k další vlně polemik. V tomto období však spor začal nabývat odlišného charakteru. Spory o vědeckou podloženost Masarykovy teorie se sice vedly dále, do popředí se však stále více dostávala diskuse o metodologii historické vědy. Velmi důležitou roli zde sehrály příspěvky Jana Slavíka, jenž zdůrazňoval, že pouhé pozitivistické řazení jednoho faktu za druhým je neplodné, že je nutno si uvědomit, jak vlastně obraz o minulosti vzniká, že historik není nikdy absolutně objektivní a musí se při své práci zabývat také teorií historické vědy. Masaryk pak ještě apeloval na to, aby historie nebyla „vědou pro vědu“, nýbrž „vědou pro život“.\n\nSpory na konci 30. let utichly po smrti Pekaře a Masaryka roku 1937 a po nacistické okupaci Československa.\n\nSporu o smysl českých dějin předcházely dvě kontroverze. Především šlo o spor o Rukopisy, jenž po prokázání nepravosti rukopisů vedl k demytologizaci českých dějin a kultury. Politikové sice dále své úsilí legitimizovali odvoláváním se na historii, nikoli však již na dějiny domnělé. Druhou třecí plochu představovaly rozpory mezi politickými programy českých stran. Někteří už byli znaveni vyprázdněným nacionálním politickým bojem, zastavovali se a přemýšleli, zda má české národní úsilí vůbec smysl:\n\nSchauerova stať byla odsouzena jako „filosofická sebevražda národa“ a devět let zůstala bez odpovědi. Teprve pád Taaffeho vlády roku 1893 a radikalizace mladočechů přivedla české politiky k otázce, kudy se vydat dále. Odpověď nabídl Tomáš Garrigue Masaryk ve své knize \"Česká otázka\" a stati \"Naše nynější krise\". Jakožto filosof se Masaryk nesnažil „bezsmyslným“ českým dějinám smysl vykonstruovat, ale věřil, že smysl je něco reálného v platónském smyslu slova. Masaryk stejně jako středověcí realisté věřil v existenci konečného smyslu a účelu. „Plán Prozřetelnosti“ je podle Masaryka následující: české hnutí je založeno na ideji humanity, jež pokračuje kontinuální řadou od husitství přes Jednotu bratrskou, národní obroditele (Masaryk se odkazoval zejména na Palackého) až do současnosti.\n\nMasaryk ovšem nebyl pouze filosof, ale také politik. A proto mezi prvními, kdo s Masarykem polemizoval, byl Josef Kaizl, liberální ekonom, politik Národní strany svobodomyslné a ještě nedávno Masarykův spolubojovník. Ačkoli Kaizlovy cíle byly primárně politické, objevilo se v jeho polemice několik důležitých momentů. Kaizl především zpochybnil přímou kontinuitu husitství, Jednoty bratrské a národního obrození. Zároveň kritizoval Masarykův pojem humanity, který podle něj není jednoznačný, neboť míchá dohromady humanitu reformační-náboženskou a humanitu obrozeneckou-osvícenskou-odnáboženštěnou.\n\nPrvní fáze sporu byla záležitostí filosofů a politiků, do které historikové nehodlali zasahovat, ačkoli se účastníci diskuse odvolávali na historii. Přední historik Jaroslav Goll jen odmítal prezentismus politiků, tedy snahu vykládat historii z pozice současných zájmů a legitimizovat své úsilí odvoláváním se na historii. Historiky „Gollovy školy“ však do polemiky přímo vtáhl článek Jindřicha Vančury, kde velmi přecenil Masarykův přínos pro historickou vědu a znevážil Gollovu práci i osobu.\n\nGollovy žáky takový útok na jejich učitele pochopitelně pobouřil. Jako první se Golla zastal Kamil Krofta, který seriózně zpochybnil míru Masarykova významu pro historiografii a naopak zdůraznil mnohé Gollovy zásluhy.\n\nRazantněji Vančurovi oponoval Josef Pekař, kde podobně jako Krofta vyvracel Vančurova tvrzení, především však odmítl jeho dehonestující srovnání „aristokratického“ Golla s „demokratickým“ Masarykem.\n\nNa Pekaře a Kroftu reagoval dosti neurvalým způsobem Jan Herben. Kromě osobních útoků se však v jeho práci ozývá podstata sporu: spor mezi přísně pozitivistickou „gollovskou“ historickou vědou a filosofií či sociologií, jež se na skutečnosti dívá z nadhledu, zevšeobecňuje a nedbá tolik na detaily a jednotlivé historické skutečnosti.\n\nReagoval opět Krofta ve stati \"Masaryk, Goll a české dějepisectví\", ještě důležitější ovšem byla reakce Pekařova, ve které zproblematizoval právě podstatu Masarykovy teze o smyslu českých dějin – ukázal zejména problematičnost kombinace sociologie a prezentismu a nejasnost pojmu humanity.\n\nMasaryk se pak vyjádřil ve stati \"Ke sporu o smysl českých dějin\" a Pekař odpověděl, oba však pevně setrvali na svých stanoviscích. Přínosný byl až příspěvek Zdeňka Nejedlého, který popsal dosavadní historii sporu a posléze se pokusil najít východisko. Zpochybňoval Masarykův názor, že základním hlediskem českých dějin je náboženství, a za přesvědčivější považoval Pekařův princip národnostní. Zároveň se pokusil přiřknout oprávněnost oběma názorům: Masarykův koncept je správný filosoficky, zatímco přístup „Gollovy školy“ je správný vědecky.\n\nRoku 1920, dva roky po vzniku Československa se znovu ozval Jindřich Vančura, který spor reflektoval odlišně: jedná se o spor historiků a politiků o to, jaký vztah má (resp. měl) mít český národ k habsburské monarchii. Zatímco historikům přisuzuje rakouské smýšlení, Masaryka glorifikuje za jeho zásluhy při vzniku Československa.\n\nJak již naznačil Jindřich Vančura, vznik samostatného Československa jakoby potvrzoval Masarykovy teze, které však byly účastníky sporu prokázány jako metodologicky nesprávné. To je zřetelné například v knize historika Františka Michálka Bartoše, jenž psal z nacionálních a náboženských pozic a který se navzdory Gollově požadavku na revizi Palackého vrací k tradičním závěrům Palackého.\n\nVětšina slavistů ovšem stále více upozorňovalo na to, že české národní obrození nebylo v kontextu např. jihoslovanského obrození ničím výjimečným a že hlavním zdrojem tedy nemohla být masarykovská \"humanita\", která pramenila z reformace, když u Jihoslovanů žádná taková reformace nebyla. Většina historiků proto na rozdíl od Bartoše dávala za pravdu, byť mnohdy s většími či menšími výhradami, Pekařovi. Jiří Jareš tak ovšem činí po vzoru Nejedlého: Pekařovy historické důvody nic nemění na tom, že by se měla respektovat mravní hodnota Masarykovy filosofie českého života. V Jarešově příspěvku se tak ozývá krize pozitivistické historiografie, jež se v českých zemích objevila v meziválečném období.\n\nZe strany filosofů se do diskuse zapojil také Emanuel Rádl, který odmítl Nejedlého a Jarešovo rozštěpené pojetí českých dějin a vyzývá k utvoření jednoznačným závěrům. Postavil se také proti pozitivistické představě, že teorie se musí utvářet pouze na základě faktů, a ukazuje, že teprve teorie udává, jak se tato fakta mají hledat. Přestože Rádl zdůrazňoval nutnost vyjasňovat pojmy, sám tak často nečinil, takže pak mohl dojít třeba k závěru, že první světová válka byla pokračováním husitských bojů.\n\nOtázka smyslu českých dějin byla tedy znovu nastolena jako nevyřešená. Josef Pekař se k ní proto roku 1928 znovu vyjádřil. Především rozlišil různé významy slova „smysl“ a opřel se znovu nejen do Masarykova, nýbrž nyní také i do Rádlova pojetí. Spor se vyhrotil navíc také proto, že rok předtím Pekař ve své knize \"Žižka a jeho doba\" proti zpopularizovanému názoru o demokratickém a humanitním charakteru husitství vykreslil husitskou revoluci jako rozklad státního a kulturního vývoje národa, zdůraznil její středověký charakter a vylíčil Žižku jako náboženského fanatika.\n\nPekařovi odpověděl Masaryk, dotkl se však znovu spíše jen otázek obsahových. Obsahová otázka se však již od Nejedlého vystoupení dostávala stále více do pozadí a na významu nabývala diskuse o metodologii historické vědy, neboť v české meziválečné historiografii se stále více projevovala krize tradiční pozitivistické metody a hledání nových způsobů, jak dějiny uchopit a jak o nich psát. Mnohem zásadnější byla proto reakce historika Jana Slavíka, jenž zdůrazňoval, že vedle historického faktu je důležité také historické myšlení, a zpochybňoval možnost, že by historik mohl být objektivní. Upozorňoval rovněž na fakt, že mnoho pojmů má dnes jiný význam než v minulosti, což může často vést k anachronismům, a sám zkoumal, jak se vlastně představa o minulosti vytváří.\n\nDalším podnětem ke sporům se stala Pekařova přednáška \"O periodizaci českých dějin\" roku 1931, kde se pokusil české dějiny periodizovat podle „historických mentalit“. Reagoval opět Jan Slavík, který v příspěvku \"Básnická perioda českého dějepisectví\" Pekařovi vytkl nedůslednosti, Pekařův příspěvek nazval „vědeckou zvůlí“ a odmítl, aby se všechno převádělo na jednoho společného jmenovatele. Periodizaci podle jediného hlediska (tj. podle Pekařovy „národní myšlenky“ odmítl také filosof Karel Kupka. Reagoval i Masaryk, jenž kromě opakování svých dřívějších výtek uvedl, že Pekařova periodizace „není ze života a není pro život.“\n\nO určité smíření Pekařova „empiricko-pozitivistického“ a Masarykova „idealisticko-teleologického“ pojetí se pokusil historik Karel Stloukal, který nyní ovšem již nehledal smysl \"českých\", nýbrž \"československých\" dějin, jenž našel v boji za svobodu.\n\nO shrnutí celého sporu a také o usmíření Pekaře s Masarykem se pokusil Jaroslav Werstadt, který celý spor zhodnotil ve své době asi nejobjektivněji.\n\nPoté spor utichl. Roku 1937 zemřeli jeho dva hlavní protagonisté, Masaryk i Pekař. Ještě zásadnější však byla nacistická okupace a utlumení vědeckého života.\n\n\n"}
{"id": "104703", "url": "https://cs.wikipedia.org/wiki?curid=104703", "title": "Michael Owen", "text": "Michael Owen\n\nMichael James Owen (* 14. prosince 1979 Chester, Anglie) je bývalý anglický fotbalový útočník, který svou profesionální kariéru ukončil v dresu anglického klubu Stoke City. Dříve hrával za Liverpool, Real Madrid, Newcastle United a Manchester United. Byl vyhlášený svou rychlostí a skvělým zakončením. Těšil se z mnoha úspěchů jak individuálních tak klubových, mezi jeho největší úspěchy patří 1. místo v anketě Zlatý míč o nejlepšího fotbalového hráče působícího v Evropě v roce 2001. Pelé ho roku 2004 zařadil mezi 125 nejlepších žijících fotbalistů.\n\nNarodil se Jenette a Terrymu Owenovým v nemocnici v Chesteru. Má dva starší bratry, Andrewa a Terryho Jr, starší sestru Karen a mladší sestru Lesley.\nJeho otec dříve hrál v Evertonu FC, kde poté chodil i se syny fandit. Když mu bylo sedm let, přesvědčil otec Terry manažera klubu \"Mold Alexandra\", aby jej nechal hrát v jeho klubu, než mu bude deset let.\n\nByl o dost mladší než ostatní chlapci a také byl o hodně menší, přesto se velice brzy projevilo jeho mimořádné nadání, proto hrál ve většině utkání. Později hrál i v týmu své základní školy, kde pokořil všechny někdejší školní rekordy a to hned ve své první sezóně. Střední školu navštěvoval v \"Hawardenu\", kde také hrál za místní tým. Jeho rekordy a schopnosti začaly přitahovat skauty z celé Anglie.\n\nV jeho dvanácti letech, kdy stále navštěvoval \"Hawardenskou střední\", se o něj začaly zajímat přední anglické fotbalové kluby jako Arsenal, Chelsea nebo Manchester United.\n\nS Liverpoolem podepsal smlouvu, jelikož mu zaručil dokončení studia na střední škole. V šestnácti dopomohl dorosteneckému týmu Liverpoolu získat FA Cup a o čtyři měsíce později po svých sedmnáctých narozeninách v prosinci 1996 podepsal svou první profesionální smlouvu.\n\nZa barvy Liverpoolu debutoval v květnu 1997 v zápase proti Wimbledonu, kde nastoupil jako náhradník a ihned skóroval. Kvůli zranění Robbieho Fowlera dostal ihned trenérovu důvěru a sezónu 1997/98 zakončil s osmnácti zásahy jako nejlepší střelec Premier League a v hlasování trenérů byl zvolen nejlepším nováčkem roku.\n\nNa mistrovství světa ve fotbale ve Francii v roce 1998 byl největší hvězdou Anglie a proslavil se po celém světě, zejména díky gólu v zápase s Argentinou.\nV roce 2001 vstřelil v Liverpoolu 18 gólů, stalo se tak v době kdy dovedl Liverpool k jeho největším úspěchům. Tehdy vyhráli Ligový pohár, FA Cup i pohár UEFA. Na konci roku se stal po dlouhých dvaceti letech prvním anglickým hráčem, který získal Zlatý míč pro nejlepšího fotbalistu Evropy.\n\nV srpnu 2004 se stal za 8 milionů eur posilou v útoku Realu Madrid kam odešel, i když mu ještě zbýval rok do vypršení kontraktu v Liverpoolu. Jak později sám přiznal, chtěl poznat jinou než anglickou ligu.\n\nV Realu měl ale pomalý start, ze začátku seděl hlavně na střídačce a novináři byl stále kritizován za nedostatek formy. Úspěchy anglické reprezentace v říjnu 2004 jej dostaly do dobré formy a úspěchy začaly přicházet i v Realu. Tehdy v zápase Ligy mistrů vstřelil důležitý gól do sítě Dynama Kyjev. Jeho forma začala stoupat, v dalším zápase La Ligy vstřelil jediný gól utkání a Real díky této trefě zvítězil 1:0. V sezóně vstřelil 13 gólů.\n\nPřesto se v srpnu 2005 začalo spekulovat o jeho odchodu z Realu. Zájem ihned projevily anglické týmy a Real mu dal jasně najevo, že i když byl v sezóně lepším střelcem než Ronaldo, dostane Brazilec přednost.\n\nDne 24. srpna 2005 oznámil Newcastle United, že jej za 17 milionů eur koupil.\n\n31. srpna 2005 podepsal Owen v Newcastelu čtyřletý kontrakt navzdory spekulacím, že by se mohl vrátit do Liverpoolu.\n\nSvůj první gól v dresu Newcastlu vstřelil ve svém druhém utkání, v dalším zápase proti West Hamu zaznamenal hattrick. Byl velice nešťastný, když se 31. prosince 2005 těžce zranil v zápase proti Tottenhamu Hotspur. Byl operován a nesměl hrát až do března, léčba však neprobíhala tak, jak si všichni představovali, proto v březnu podstoupil další operaci. Do zápasového tempa se vrátil až na konci dubna, kdy střídal v zápase proti Birminghamu City. Po zápase však přiznal že není se svou nohou úplně spokojený.\n\nProfesionální kariéru ukončil 19. května 2013 v posledním ligovém kole Premier League 2012/13 v zápase se Southamptonem (remíza 1:1). Celkem nastoupil za Stoke City v 8 ligových utkáních a vstřelil jeden gól.\n\nVzhledem k natrženému přednímu vazu, což bylo poranění, které utrpěl v druhé minutě v utkání proti Švédsku na mistrovství světa ve fotbale v Německu se předpokládalo, že nebude moci hrát přibližně jeden rok. V dubnu 2007 se vrátil na trávník, kde se představil opět ve výborné formě, proto si zahrál už i dva reprezentační zápasy s Brazílií a Estonskem.\n"}
{"id": "104704", "url": "https://cs.wikipedia.org/wiki?curid=104704", "title": "Johann Gottfried Galle", "text": "Johann Gottfried Galle\n\nJohann Gottfried Galle (9. červen 1812 Radis – 10. červenec 1910 Postupim) byl německý astronom. Na observatoři v Berlíně s pomocí svého studenta Heinricha Louise d'Arresta v noci z 23. na 24. září 1846 jako první člověk vědomě pozoroval planetu Neptun. Pozici planety zjistil z výpočtů francouzského astronoma Urbaina Le Verriera. Po dokončení observatoře v Berlíně roku 1835 pracoval jako pomocník Johanna Franze Enckeho. Od roku 1851 působil ve Vratislavi jako profesor astronomie a ředitel tamní pozorovatelny.\n\nBěhem své astronomické kariéry studoval komety a s pomocí svého syna Andrease Galleho v roce 1894 publikoval seznam 414 komet, sám objevil mezi 2. prosincem 1839 a 6. březnem 1840 3 komety. Jméno Galle nese také kráter na Měsíci a jeden z Neptunových prstenců.\n\nRoku 1845 dokončil Galle disertační práci, ve které se zabýval rozborem Rømerovy práce o přechodech hvězd meridianem v období od 20. do 23. října 1706. Práci s věnováním poslal ještě v témže roce Le Varrierovi, který mu o rok později poslal odpověď s poděkováním a s nedávno vypočtenými elementy dráhy nové planety. Galle je dostal 23. září 1846 a ještě téhož dne večer se pokusil vyhledat těleso, které působilo odchylku oběžné dráhy Urana kolem Slunce. K orientaci na obloze používal čerstvě vytištěnou Besselovu mapu. Po chvíli objevil nebeské těleso, které nebylo na Besselově mapě vyznačeno. Pozorování následující noci potvrdilo, že se nejedná o hvězdu, nýbrž o planetu, těleso totiž mezitím změnilo svoji polohu mezi jinými hvězdami. Objevilo se více návrhů, jak planetu pojmenovat, nakonec však zvítězil Le Verrierův návrh pojmenovat ji Neptun.\n\n"}
{"id": "104717", "url": "https://cs.wikipedia.org/wiki?curid=104717", "title": "Tomáš Halík", "text": "Tomáš Halík\n\nTomáš Halík (* 1. června 1948 Praha) je český katolický kněz, teolog, religionista, sociolog, psycholog, a filozof. Přednáší na Filozofické fakultě Univerzity Karlovy. Je farářem akademické farnosti při kostele Nejsvětějšího Salvátora v Praze a prezidentem České křesťanské akademie. V červnu roku 2008 mu papež Benedikt XVI. udělil čestný titul monsignore – prelát Jeho Svatosti. V kruhu svých známých používal krycí jméno \"Kalypton\".\n\nV roce 2014 se stal prvním českým laureátem Templetonovy ceny, když byl oceněn jako „mezinárodně uznávaná osobnost obhajující dialog mezi různými vyznáními a nevěřícími, která se v době okupace Československa zasloužila o budování náboženské a kulturní svobody“. V roce 2015 se stal viceprezidentem mezinárodní vědecké rady pro výzkum hodnot a filozofie – \"Council for Research in Values and Philosophy\".\n\nNarodil se roku 1948 v Praze do rodiny Miroslava Halíka (1901–1975) a ženy v domácnosti Marie Halíkové, rozené Wimmerové (1904–1986). Předci z otcovy i matčiny strany žili v Domažlicích. Otec vystudoval filozofii, českou literaturu a francouzštinu na Karlově univerzitě. Působil v úřednických profesích, po roce 1948 jako bibliograf v Národní knihovně v Klementinu. Na návrh Ferdinanda Peroutky se po úmrtí Karla Čapka také věnoval správě spisovatelovy literární pozůstalosti.\n\nTomáš Halík maturoval v roce 1966 na Střední všeobecně vzdělávací škole v Michli. V témže roce prožil první zpověď a první přijímání. Ke kněžství jej poprvé v 60. letech „postrčil“ Jiří Reinsberg. Během letnic 1967 jej na Vyšehradě biřmoval tehdejší biskup František Tomášek. V období 1966–1971 studoval sociologii a filosofii na Filozofické fakultě Univerzity Karlovy v Praze, kde byl žákem Jana Patočky. Na jaře 1971 obhájil diplomovou práci na téma sociální nauky církve, nazvanou \"Společenskokritický význam utopických a profetických proudů v dějinách křesťanského sociálního myšlení\". Téma rozvinul v rigorózní práci s titulem \"Křesťanství jako utopie. K dialektice dějin křesťanského sociálního myšlení\". Doktorská promoce (PhDr.) se uskutečnila 14. července 1972.\n\nInvaze vojsk Varšavské smlouvy do Československa, v srpnu 1968, jej zastihla na intenzivním letním kurzu angličtiny na University of Wales v severovelšském Bangoru, kam obdržel pozvání od české poúnorové exulantky dr. Bradbrookové. V den plánovaného návratu, 21. srpna, však zůstal v Londýně. Na podzimní trimestr se vrátil do Bangoru ke studiu sociologie a filozofie náboženství. Do Československa přijel až 28. prosince 1968. Od konce 60. let se účastnil bytových filozofických seminářů, mimo jiné s Jiřím Němcem a Janem Sokolem. V roce 1972 nastoupil na tříleté období do Chemoprojektu Praha na pozici podnikového sociologa.\n\nMezi roky 1972–1973 absolvoval základní vojenskou službu. Postupně sloužil ve vojenském historickém ústavu, na strážní rotě v Dejvicích, na posádkách v Táboře, Plzni a Doupově. V období 1975–1984 pracoval v Institutu pro výchovu vedoucích pracovníků při ministerstvu průmyslu ČSR, kde přednášel na katedře psychologie. Roku 1984 získal atestaci z klinické psychologie. V letech 1984–1989 byl (na pozvání Jitky Vodňanské, se kterou se znal z bytových přednášek a seminářů) psychoterapeutem protialkoholního oddělení Psychiatrické kliniky FN v Praze a FVL UK U Apolináře.\n\nV době Pražského jara 1968 se, podle informací na svém webu, účastnil ekumenických aktivit křesťanů, například patřil k zakládajícím členům Ekumenického hnutí inteligence a studentů a Díla koncilové obnovy.\n\nNa začátku června 1977 byl ve východoněmeckém Erfurtu tajně vysvěcen na jáhna. Akt proběhl v domácí kapli biskupa Aufderbecka. Dne 21. října 1978 jej pak stejný biskup tajně vysvětil na kněze, opět v Erfurtu. Biskupovo kázaní se tematicky zaměřilo na tři slova liturgie: „respice–suscipe–accipe“, tedy „shlédni–vezmi na sebe–přijmi“. Následující den sloužil první mši v erfurtské kapli sester voršilek Am Anger. Do roku 1989 působil v rámci české podzemní církve v okruhu teologa Josefa Zvěřiny, v 80. letech patřil ke spolupracovníkům kardinála Tomáška. Inicioval Desetiletí duchovní obnovy národa.\n\nOd roku 1990 je prezidentem České křesťanské akademie a od stejného roku působí v univerzitním kostele Nejsvětějšího Salvátora v Praze nejprve jako „rektor kostela“ a od r. 2004 jako farář studentské farnosti. Populární, ale zároveň v rámci konzervativního křídla katolické církve velmi kritizované, jsou jeho společné modlitby a meditace s buddhisty, muslimy nebo židy v kostele Nejsvětějšího Salvátora. V roce 1990 jej papež Jan Pavel II. jmenoval konzultorem Papežské rady pro dialog s nevěřícími.\n\nV červnu roku 2008 obdržel od papeže Benedikta XVI. čestný titul \"prelát Jeho Svatosti\", který nositele opravňuje užívat před jménem titul monsignore (Mons.) nebo prelát.\n\nOd roku 1990 (resp. 2004) je farářem akademické farnosti při kostele Nejsvětějšího Salvátora v Praze. Během akademického roku vede kurz základů víry, určený především pro zájemce o křest a biřmování.\n\nOd roku 1993 přednáší religionistiku na Filozofické fakultě Univerzity Karlovy. Habilitoval se na Fakultě sociálních věd Univerzity Karlovy v oboru sociologie (1993) a o čtyři roky později byl jmenován profesorem Univerzity Karlovy (1997).\n\nVyučoval také na Katolické teologické fakultě UK, kterou však musel pro spory s vedením okolo Václava Wolfa opustit. Ukončení spolupráce Katolické teologické fakulty Univerzity Karlovy pod vedením Václava Wolfa kolem roku 1996 s Tomášem Halíkem a Ivanem Štampachem patřilo mezi hlavní příznaky a spouštěče raných fází krize této fakulty.\n\nPo jednom trimestru strávil jako hostující profesor na anglických univerzitách v Oxfordu (2001) a v Cambridgi (2003). Po skončení oxfordského pobytu v roce 2001 strávil několik týdnů na stanici Eco-Nelson v Antarktidě. Na Univerzitě v Oxfordu získal v roce 2016 čestný doktorát, jakožto teprve čtvrtý Čech v historii (po T. G. Masarykovi (1927), E. Benešovi (1940) a V. Havlovi (1998)).\n\nV roce 2015 přijal pozvání University of Notre Dame.\n\nBěhem každoročního letního pobytu v porýnské poustevně v letech 2002 až 2012 obvykle napsal knihu. Populární jsou jeho úvahově založené monografie. Mezináboženský dialog (ekumenické hnutí) je jedním z jeho hlavních témat. Několik let již pracuje na zásadnějším díle s pracovním názvem \"Odpoledne víry\" či \"Odpoledne křesťanství\".\n\nZájem  Halíkovo dílo v zahraničí ještě výrazněji stoupl po anglickém a německém vydání knihy \"Vzdáleným nablízku\" (Patience with God, resp. Geduld mit Gott, 2010) a jen v letech 2010 a 2011 vedl k řadě pozvání přednášet v Evropě, Americe, Austrálii i Africe. V Německu se kniha \"Noc zpovědníka\" (Nachtgedanken eines Beichtvaters) během krátké doby dočkala několika vydání a v červenci 2012 byla vyhlášena nejlepší teologickou knihou měsíce.\n\nItalské vydání knihy Vzdáleným nablízku (\"Vicino ai lontani.\" Libreria editrice vaticana, Citta del Vaticano, 2012) vedlo mj. k pozvání přednášet  srpnu 2015 skupině teologů soustředěných kolem emeritního papeže Benedikta XVI.\n\nV roce 1998 označil výzvu Kairos 98 za dobré východisko k dialogu a vyjádřil připravenost ji podpořit. Označil výzvu za „umírněnější a přitom hlubší“ než rakouskou petici Wir sind Kirche.\n\nPřekvapivé odvolání slovenského arcibiskupa Róberta Bezáka v roce 2012 označil za ukvapené a zřejmě nedomyšlené rozhodnutí a přiřadil je k předchozí sérii nešťastných přehmatů Vatikánu (sejmutí exkomunikace z tradicionalistického biskupa Williamsona, jmenování zkompromitovaného varšavského arcibiskupa Wielguse, únik důvěrných informací selháním osob z papežova okolí) a jako příčinu identifikoval špatnou práci s informacemi v nejvyšších patrech církevního aparátu, přičemž připomněl, že v některých podobných případech Vatikán svou chybu již uznal a pokusil se ji napravit. Církev podle něj podobnými kroky nahrává kritice a popuzuje a odcizuje si i lidi, jejichž láska a věrnost k církvi nemůže být rozumně zpochybňována.\n\nBezákovým odvoláním došlo podle Halíka k dalšímu rozdělení slovenského katolicismu a ztrátě důvěry v církevní vedení i u velmi loajálních katolíků. Připomněl, že s postupující demokratizací společenského vědomí neformální autorita nabývá převahy nad formální autoritou a církevní tresty nefungují tak jako ve středověku, už nemohou člověka zničit ani umlčet, naopak přinášejí „postiženému“ i jeho postojům mnohé sympatie a popularitu. Bezáka označil za moudrého, vzdělaného, statečného a čestného pastýře, který se musel porvat s neblahým dědictvím svého předchůdce a mohl nabídnout mladým, přemýšlivým, duchovně hledajícím a evropsky smýšlejícím lidem věrohodnou a přitažlivou tvář církve. Přitom se s despektem vyjadřoval o zvykově-folklorní zbožnosti, „do minulosti obrácených silách“ a „kontrakulturním vulgárním katolicismu“, zahánějícím církev do sektářské, nacionalisticko-klerikální, protievropské (často také antisemitské) podoby na okraj společnosti, a vyzdvihl snahu o věrohodnou a přitažlivou tvář církve, snahu jít na hloubku a tím také poctivě, moudře a důvěryhodně oslovit ty, kteří hledají spirituální a morální hodnoty pro budoucnost.\n\n8. prosince 2015 vydal v Perspektivách Katolického týdeníku článek na téma křesťanství a islámu. Vedle tvrzení, že křesťané mají s muslimy stejného Boha a že opačné tvrzení je důkazem neznalosti křesťanství, označil za společensky nebezpečnou, nenávistnou a až nezákonnou kritiku islámu z pohledu křesťanství, která poukazuje na nenávist a násilí hlásané islámem a dává ji do kontrastu s křesťanským důrazem na lásku.\n\nTomáš Halík je zastáncem integrace Evropy a odpůrcem brexitu. V rozhovoru pro Český rozhlas po brexitu se vyjádřil, že pro brexit podle jeho zkušeností hlasovali převážně lidé nevzdělaní, „uklízečky a taxikáři“, a že svěřit rozhodování o zásadních otázkách voličům je nebezpečné. Tento výrok kritizoval v rozhovoru Dominik Duka. Tomáš Halík předpověděl, že „jestliže Británie skutečně odejde z unie, odejde z ní velká část intelektuální elity“ a míní, že by Evropská unie by se neměla soustřeďovat pouze na materiální otázky, ale více lidem vysvětlovat svůj „hlubší smysl“ ve spirituální sféře. Propagátora brexitu a pozdějšího premiéra Borise Johnsona označil za „šejdíře“.\n\nOdmítání migračních kvót Českou republikou považuje za sobecké, odpor proti nim za zástupný problém a projev nenávisti a strachu ze ztráty identity. Ve věci migrační krize podle Halíka neselhává Evropská unie, ale národní státy. Stoupence Marine Le Pen a AfD prohlásil v rozhovoru pro ČRo 2 za „vyloženě fašistické, neofašistické skupiny“ a čeští odpůrci EU jsou dle něho produktem vymývání mozků „zejména ze strany Václava Klause“.\nO odpůrcích islámu v Evropě se vyjádřil, že „skutečně darebně zneužívají ty předsudky a strachy ke svému politickému kapitálu“ a „schválně provokují ten islám, urážejí ho a tím provokují (…) islámské odezvy“ a že „propadli nihilismu a zaměřují se vlastně na takové nenávistné karikování a provokování islámu“. Jako „jasný příklad“ uvádí zavražděného nizozemského režiséra Theo van Gogha. Řekl, že lidé jako Theo van Gogh jsou „mravně rozvrácení“ a „závidí muslimům víru a jistotu“. Halík odmítl manifestačně se ztotožnit s oběťmi islamistického útoku na redakci Charlie Hebdo, protože vnímal otištěné karikatury Mohameda „nejen jako urážku posvátných symbolů tu islámu, tu křesťanství, nýbrž také jako porušení zásadní hodnoty naší kultury“, za „cynické a nechutné“.\n\nJeho oponenti jej často obviňují z morálního a filosofického relativismu. Velký rozruch v tomto ohledu vyvolal jeho článek \"Zač křesťané vděčí ateistům\", v němž mluví o Bohu jako o možnosti, o níž se nedá říci, zda je či není. Ateistický filosof Tomáš Hříbek ve svém článku \"Zač mají být ateisté vděční\" v reakci na to prohlašuje, že Halíkovy vývody nemohou uspokojit racionálně uvažující ateisty ani racionálně uvažující teisty a označil ho za „stydlivého ateistu. Halíkovo vyjádření odsoudil též jezuitský kněz a vedoucí České sekce Radia Vatikán Milan Glaser, který ve svém komentáři ke sporu Halík-Hříbek napsal, že toto tvrzení „\"zkrátka neobstojí a žádný kontext ani dodatečné vysvětlení nemohou změnit nic na neudržitelnosti jeho obsahu. Protiřečí samo sobě.\"“.\nV květnu 2013 se veřejně zastal literárního historika Martina C. Putny, kterého odmítl prezident Miloš Zeman jmenovat profesorem. V souvislosti s tím uvedl, že ze strany prezidenta se jedná o nepřiměřený zásah do akademických svobod s tím, že si nesmírně váží inteligence a vědecké práce dotyčného.\n\nV roce 2015 chtěl ve své farnosti pořádat přednášky spojené s Prague Pride, musel od toho ale nakonec ustoupit, protože mu to kardinál Duka zakázal.\n\nTomáš Halík dlouhodobě kritizoval prezidenta Václava Klause i na jemu názorově blízké hnutí Akce D.O.S.T., které v roce 2011 označil za blízké druhorepublikovému fašismu. Poté, co v roce 2011 tehdejší prezident republiky Václav Klaus podpořil předsedu Akce D.O.S.T. Ladislava Bátoru, se Halík vyjádřil o Klausovi jako o člověku, jehož názory se „stále více blíží k fašizujícímu maloměšťáctví“. Bátora a Hájek podle Halíka svým odkazem na křesťanství toto náboženství diskreditují, protože nereprezentují inteligentní konzervativismus, ale soubor extrémních, provokativních a hloupých výkřiků. Též pražského arcibiskupa Dominika Duku Halík často kritizoval pro jeho údajnou náklonnost k Václavu Klausovi. Svatováclavskou pouť ve Staré Boleslavi v roce 2011 Václav Klaus podle Halíka svým projevem, volajícím po vlastenectví, tradicionalismu a konzervativních hodnotách, zneužil a církvi se snažil účelově vlichotit, zatímco Halík církev před sbližováním s prezidentem Klausem (které přirovnal k rakousko-uherské jednotě trůnu a oltáře) varoval. Církev by podle Halíka měla umět lidem Klausova typu odporovat.\n\nPrezident Klaus na oplátku napsal, že mezi Koniášem a Halíkem vidí rozdíl pouhých tří století. Další medializovaná vyjádření z okruhu Klause a D.O.S.T. pak vedla skupinu aktivistů z facebooku (jako kontaktní osoba byl uveden Petr Pavlíček, jako další iniciátoři Věra Tydlitátová, Jiří Pavlíček, Petr Hruška, Ondřej Wolf, Lucie Klára Tóth, Lukáš Peterka a Markéta Hejná) k sepsání dopisu nazvaného Svatováclavská výzva katolickým biskupům, datovaného 19. říjnem 2011, v němž se hlásí k názorům Tomáše Halíka obsaženým v jeho článku \"Klaus k oltáři nepatří\", zejména k obavám z diskreditace katolické církve, a varovaly před korupcí a politickým obchodováním, byť by z něj měly církve dočasný užitek. Poté, co tiskové středisko zveřejnilo reakci na původně neveřejnou petici s 22 podpisy, byla i petice zveřejněna.)\n\nVedoucí kanceláře prezidenta republiky Petr Hájek v roce 2011 na Parlamentních listech označil Halíka za „havlistického aktivistu“ a spekuloval o tom, z čeho hlubšího může pramenit Halíkova nenávist k prezidentu Klausovi. Uvedl, že Halíkovy ambice jsou dlouhodobě vysoce politické, nikoliv duchovní. Hájek naznačil, že by Halík mohl být skrytým ateistou, a vyjádřil jistotu, že „Halík je diagnóza“. Podle Jany Bobošíkové je Halík politický aktivista se svým jasným názorem, který se dá shrnout slovy Klaus nikdy více a Klaus horší ďábla. Podle Milana Knížáka Halík volá po nepřátelství a vyvolává roztržky, ačkoliv kněz a každý duchovní člověk by měl volat po tom, aby se lidé setkávali a rozuměli si. U jiných Halík podle Knížáka kritizuje údajné propojení církve s politikou, přitom Halík sám se nikdy netajil prezidentskými ambicemi.\n\nV článcích na Parlamentních listech Hájek na přelomu listopadu a prosince 2011 opakovaně veřejně zpochybnil Halíkovo kněžství. Oponoval údajnému Halíkovu tvrzení, že jej na kněze vysvětil Joachim Meisner, který prý v soukromém rozhovoru tuto informaci popřel. Halík popřel, že by někdy uváděl, že jej vysvětil Joachim Meisner. Meisner prý pouze celý akt zprostředkoval a koncelebroval Halíkovu primiční mši. Halík obvinění odmítl a Česká biskupská konference zveřejnila na svém webu dokument, že Halík byl vysvěcen 21. října 1978 biskupem Hugem Aufderbeckem v kapli jeho rezidence v německém Erfurtu. Hájek namítl, že zveřejněný dokument moc dokumentem není, protože mu chybí datum i protokolární číslo a byl vydán kolínským arcibiskupem, který k tomu prý nemá kompetenci.\n\nHalík v reakci na Hájkova obvinění připomněl Hájkovy dřívější kontroverzní výroky, že kouření neškodí zdraví, že útok 11. září byl dílem CIA nebo že evoluce může být zpochybněna, a konstatoval, že musíme pochybovat o Hájkově duševním zdraví. Halíka se otevřeným dopisem zastali například Prokop Siostrzonek, Anna Šabatová, Olga Sommerová, Břetislav Rychlík, Miloslav Vlk a biskup Václav Malý (na Idnes.cz jmenovaný jako Jan Malý). Naopak Hájka a Klause se zastala Jana Bobošíková či Milan Knížák.\n\nDukova spolupracovnice, sestra Dominika, Hájka i Halíka pokárala a přirovnala je k adventním čertům, kteří po sobě házejí shnilými jablky, což Lidovky.cz prezentovaly jako názor Dominika Duky, který se však podle sestry Dominiky do sporu spíše nezapojuje, protože je to nedůstojné.\n\nPolitolog Daniel Solis podle článku zveřejněného 27. dubna 2013 na webu FreeGlobe (hostujícím na webu Parlamentních listů) jmenoval Tomáše Halíka mezi osobnostmi, které údajně prosazují tak zvaný Nový světový řád. Podle Solise veřejné práce Halíka a Peheho za posledních i více než deset let „protlačují nějakou agendu, která rozhodně není česká, není vlastenecká, není pro český národ a není pro člověka, ale pro elity“.\n\nTomáš Halík se poté obrátil dopisem na rektorku Vysoké školy veřejné správy a mezinárodních vztahů, kde Solis vyučoval několik předmětů (mimo jiné předmět \"Konspirační teorie v mezinárodní politice\"), se žádostí o vysvětlení a zjednání nápravy, přičemž samotného Solise o tom neinformoval. Na Solise si stěžoval pro jeho „chorobné paranoidní výroky (navíc ubohé bulvární úrovně) a osobní útoky na významné představitele našeho státu“ a vyjádřil znepokojení z toho, že „propaganda politického extremismu nejnižší úrovně může být součástí výuky vysoké školy a odehrávat se na akademické půdě“. Přitom Halík argumentoval videozáznamem Solisovy přednášky, kterou mylně označil za vzdělávací působení školy, ačkoliv šlo o Solisovu mimoškolní aktivitu. Na základě Halíkova dopisu pak rektorát Solisovi neprodloužil smlouvu – podle Solise z obavy před mediálními výpady.\n\nDaniel Solis se pak na oplátku otevřeným dopisem obrátil na rektora Univerzity Karlovy Václava Hampla a obvinil Halíka ze zákulisního intrikaření. Podle Solise bylo skandální, že Halík využívá zákulisně svého vlivu k potlačování názorů, které jsou s těmi jeho v rozporu. Solis požadoval vysvětlení, jak je možné, že si profesor UK osvojuje právo obracet se takovým tónem na rektorát jiné vysoké školy a vyhrožovat jejímu vedení. Solis Halíkovi přiřkl osobní ješitné pohnutky. Solis neskrýval, že jeho motivací byla osobní msta: „Ano, tohle samozřejmě stálo za mým podnětem. Proč bych nechtěl oplatit panu kolegovi Halíkovi stejnou mincí to, co provedl mně? Jak se říká – jak se do lesa volá, tak se z lesa ozývá.“ Dopis měl čistě demonstrativní účel, žádná reakce rektora nenastala a ani nebyla očekávána.\n\nDne 5. srpna 2013 podal Daniel Solis Jiřímu Rusnokovi, který z titulu funkce předsedy vlády byl též předsedou Rady pro výzkum, vývoj a inovace, žádost o „vysvětlení a nápravu chybné klasifikace populárních publikací Tomáše Halíka jako vědeckých prací“. Odborná komise jako poradní orgán sice shledala, že uvedené publikace skutečně nesplňují kritéria vědecké publikace, ale zároveň navrhla, aby přesto nebyly vyřazeny z RIV, protože by tím byl porušen princip rovného přístupu. V listopadu 2013 bylo na Solisův podnět z rozhodnutí Jiřího Rusnoka provozovatelem informačního systému výzkumu, experimentálního vývoje a inovací (IS VaVaI) 14 Halíkových meditačních publikací (10 knih, 3 knižní kapitoly a 1 článek v časopise Dingir) odstraněno z Rejstříku informací o výsledcích (RIV). Halík informaci o vyřazení zpočátku nevěřil, protože s ním o tom nikdo nejednal a nikdo ho oficiálně neinformoval. Dokonce ani Rada pro výzkum, vývoj a inovace nebyla o rozhodnutí svého předsedy informována. Předseda Odborné komise pro společenské a humanitní vědy Karel Oliva později uvedl, že o něčem tak radikálním, jako je odstranění vědeckých výsledků, by musela rozhodnout celá Rada pro výzkum, vývoj a inovace a její předseda nemůže takové rozhodnutí učinit sám. Jako první o vyškrtnutí knih informoval server Česká pozice, který zveřejnil Rusnokův dopis Danielu Solisovi o vyřízení jeho podnětu.\n\nRada pro výzkum, vývoj a inovace se později od informace svého předsedy distancovala a Rusnokova mluvčí Jana Jabůrková uvedla, že „dopis byl bohužel špatně napsán“. Členové rady upřesnili, že RVVI může vyřadit pouze ty záznamy, které ještě nebyly schváleny, ale není oprávněna rozhodnout o vyřazení starších záznamů. Z Halíkových knih zkoumaných v roce 2012 nebyla do rejstříku zařazena ani jedna.\n\nZařazení knih na seznam RIV nenavrhuje jejich autor, ale instituce, na níž autor působí, a tato instituce pak také má ze zápisu knih do registru finanční prospěch. Sám Halík v rozhovoru pro ČT označil způsob zařazování knih za „trošku legrační“, protože do něj byl například zařazen polský překlad knihy „Vzdáleným nablízku“, avšak nikoliv její český originál ani prestižní anglický překlad.\n\n\n\n\n\n\n\n\n"}
{"id": "104722", "url": "https://cs.wikipedia.org/wiki?curid=104722", "title": "Moritzburg (zámek)", "text": "Moritzburg (zámek)\n\nLovecký zámek Moritzburg (kterému se přezdívá Perla saského baroka) leží ve vesnici Moritzburg v Sasku (Německo), asi 14 km severozápadně od Drážďan. Zámek založil vévoda Mořic Saský, ale současnou barokní podobu získal za vlády saského kurfiřta a polského krále Augusta Silného podle návrhu Matthäuse Daniela Pöppelmanna.\n\nZámek obsahuje rozsáhlé sbírky loveckých trofejí, ale také čínského, japonského a míšeňského porcelánu. Je zde také umístěna tzv. (péřová místnost), ložnice Augusta Silného, s ložním zařízením vytvořeným z mnoha per exotických ptáků.\n\nNa tomto zámku se natáčela známá pohádka \"Tři oříšky pro Popelku\".\n\nPůvodní stavbu si nechal postavit vévoda Mořic Saský v letech 1542–1546 jako lovecký zámek v renesančním stylu na vrcholu žulové hory v bažinaté dolině.\n\nV letech 1661–1672, za vlády kurfiřta Jana Jiřího II., byla k zámku přistavěna kaple podle návrhu Wolfa Caspara von Klengela. Kaple obsahuje pískovcovou a štukovou výzdobu, nástropní malby, oltář a lóži pro saského panovníka. Tato původně luteránská kaple začala sloužit ke konání katolických bohoslužeb v roce 1699, dva roky po konverzi Augusta Silného ke katolictví.\n\nZa vlády Fridricha Augusta Silného také došlo k výrazné proměně exteriérů a okolí zámku. Dvorní architekt Matthäus Daniel Pöppelmann vypracoval návrh na přestavbu loveckého zámečku v barokním stylu, v jejímž rámci pak byly původní čtyři bašty zvýšeny, přestavěny na rohové věže a propojeny s renesančním zámečkem, čímž byla vytvořena současná charakteristická podoba. Také byl zřízen nový park a Zámecký rybník, v jehož středu leží ostrov se zámkem. Rekonstrukce skončila v roce 1733, kdy zemřel August Silný.\n\nOd roku 1933 využíval areál princ Arnošt Jindřich Saský jako svoje sídlo a zřídil zde i prostory pro oficiální návštěvy. V roce 1945 byl zámek Wettinům vyvlastněn.\n\nDalší stavby byly postaveny u Dolního velkého rybníka asi 2500 m od vlastního zámku. Ještě za Augusta Silného byl postaven jednopatrový pavilón. Význačná přestavba této části parku však proběhla za Augustova vnuka, kurfiřta Fridricha Augusta III. na sklonku 18. století. Pod vedením architekta Johanna Daniela Shadeho došlo mezi lety 1770–1776 k rozšíření jednopatrového pavilonu na dvoupatrový rokokový (bažantí zámeček) v čínském stylu, který se stal centrem velké bažantnice. Dále byl na rybníku postaven přístav s molem a majákem a ubytovací prostory pro saského ministra umění Camilla Marcoliniho. Součástí komplexu je i barokní, až rokoková stavba Venušiny studny. Krom toho zde byly postaveny budovy na uskladnění ptačích sítí nebo dvorní kuchyně.\n\n"}
{"id": "104729", "url": "https://cs.wikipedia.org/wiki?curid=104729", "title": "Černá (přítok Malše)", "text": "Černá (přítok Malše)\n\nČerná (, někdy česky též \"Černý potok\", lidově též Švarcava) je říčka v okrese Český Krumlov v Jihočeském kraji v Česku. Celková délka toku činí 29,3 km, z toho 27,4 km v kategorii významný. Plocha povodí měří 148,6 km².\n\nPramení pod jménem \"Schwarzaubach\" v Rakousku na jihovýchodním svahu hory Nebelstein, nad obcí Schwarzau. Na české části řeky se nacházejí splavovací nádrž Zlatá Ktiš a Soběnovská přehrada. Do Malše se vlévá severně od Kaplice jako jeden z jejích významnějších pravostranných přítoků.\n\nNejvětším přítokem říčky Černé je Pohořský potok. Do Černé se vlévá z levé strany mezi Ličovem a Benešovem nad Černou (ř.km 11,3). Z větších toků se do Černé vlévá ještě z levé strany Huťský potok a z pravé Lužný potok.\n\nHlásný profil:\nDříve se zde intenzivně plavilo dříví (na 12 km toku). Od roku 1925, kdy byla na říčce postavena Soběnovská přehrada, má velký význam výroba elektrické energie a protipovodňová ochrana. S výjimkou údolní nádrže jde výhradně o pstruhovou vodu.\n\n"}
{"id": "104732", "url": "https://cs.wikipedia.org/wiki?curid=104732", "title": "Česká Wikipedie", "text": "Česká Wikipedie\n\nČeská Wikipedie je českojazyčná verze Wikipedie, mezinárodní internetové encyklopedie s otevřeným obsahem, na jejíž tvorbě spolupracují dobrovolní přispěvatelé z celého světa. Celý projekt včetně české části provozuje nadace Wikimedia Foundation založená podle zákonů státu Florida (USA). Na tvorbě české Wikipedie se přibližně 10 % podílejí i lidé ovládající češtinu žijící mimo Česko. Česká verze je podle počtu článků 27. v pořadí z celkem 302 existujících jazykových verzí. Je také pátou největší verzí psanou ve slovanském jazyce (po ruské, polské, ukrajinské, srbské a srbochorvatské). V roce 2019 na ni denně přicházelo v průměru 2 246 828 dotazů.\n\nWikipedie vznikla 15. ledna 2001. Česká verze byla spuštěna 3. května 2002. V té době však Wikipedie používaly software UseMod a při přechodu na nový systém MediaWiki nebyly původní tři krátké články („HomePage“, „Veda“, „Kultura“), které pravděpodobně existovaly, převedeny. První dochovanou editací na české Wikipedii je zřejmě založení Hlavní strany jejím zkopírováním ze staršího systému UseMod dne 14. listopadu 2002. Autorem této editace je pravděpodobně Brion Vibber, pozdější první zaměstnanec Wikimedia Foundation.\n\nPrvním správcem české Wikipedie byl esperantista Miroslav Malovec, který se začátkem listopadu 2002 na Konferenci o užití esperanta ve vědě a technice v Dobřichovicích setkal s americkým esperantistou Chuckem Smithem, jehož o několik dní později hostil v Brně. Na Smithův popud přeložil Malovec z esperanta do češtiny dlouhý text pro hlavní stránku. \"„Text jsem pak poslal jinému americkému esperantistovi Brionu Vibberovi. Ten nahrál text do Wikipedie a já teprve potom viděl, že některé věci jsem přeložil špatně a žádal jsem Briona o opravu. Dal mi právo své chyby opravit a tak jsem se stal „správcem“, aniž bych chtěl opravovat někoho jiného.“\" Nevědomky se tím kromě správce stal i tvůrcem slova „wikipedista“ a v analogii s esperantským „Vikipedio“ (veškerá podstatná jména v esperantu mají koncovku „-o“, např. „enciklopedio“) navíc nazval encyklopedii česky „Wikipedie“ (podle slova „encyklopedie“), na rozdíl od většiny jiných jazykových verzí (např. německé), které si ponechaly anglické „Wikipedia“ (ačkoliv německy je „Enzyklopädie“).\n\nProtože Miroslav Malovec nebyl jako správce aktivní a věnoval se více psaní do esperantské Wikipedie, byl 9. března 2004 druhým správcem a byrokratem jmenován Vít Zvánovec, který 23. prosince 2003 přišel do Wikipedie a zapojil se do diskusí a vytváření článků. Dne 10. dubna 2004 se v Praze-Karlíně konalo patrně první české setkání redaktorů Wikipedie. 30. října 2004 se v Praze na Florenci konalo druhé takové české setkání, jehož se účastnili převážně správci se zvláštními oprávněními. 19. ledna 2005 se konalo setkání U Frgála.\n\nVedle domovské adresy cs.wikipedia.org v polovině června 2004 získala Wikipedie též alias \"wikipedia.cz\" (přesměrována na \"cs.wikipedia.org\"). 15. února 2006 wikipedista Wikimol získal pod svou kontrolu doménu wikipedie.cz; přesměrování na cs.wikipedia.org fungovalo již delší dobu. V září 2004 se na stránkách objevilo do češtiny přeložené logo s názvem \"Wikipedie\" a heslem \"Otevřená encyklopedie\" a byla kompletně přeložena systémová hlášení softwaru MediaWiki.\n\nDne 6. března 2008 byl založen spolek Wikimedia Česká republika, k jehož poslání patří i propagace a podpora české Wikipedie. Od roku 2009 spolek každoročně pořádá Wikikonferenci – setkání českých přispěvatelů a čtenářů této encyklopedie. Wikipedisté se scházejí také na pravidelných „wikisrazech“, např. v Praze a v Brně.\n\nV lednu 2020 měla česká Wikipedie přes 442 000 článků. 20. října 2003 obsahovala 1000 článků. V září 2004, tedy ve chvíli, kdy celosvětová Wikipedie početně překonala významnou hranici jednoho milionu článků (ve všech jazykových verzích dohromady), se dostala česká Wikipedie teprve přes hranici 3000 článků. 25. května 2005 obsahovala česká verze Wikipedie 10 000 článků, 2. prosince 2005 20 000 článků, 29. dubna 2006 to bylo 30 000 hesel, 25. srpna 2006 40 000 článků, 18. listopadu 2006 50 000 článků. Od první poloviny roku 2007 tempo růstu české verze Wikipedie sice výrazně pokleslo, avšak dosažené absolutní počty článků překonávaly nové mezníky. Teprve 19. června 2008 krátce před půlnocí se ovšem česká Wikipedie přehoupla přes hranici 100 000 článků, 17. února 2010 kolem poledne pak přes 150 000 článků a 6. července 2011 byla překonána meta 200 000 článků. 24. července 2014 před půlnocí již dosáhla česká verze Wikipedie počtu 300 000 hesel.\n\nV roce 2019 bylo vytvořeno 23 030 článků, tj. v průměru 1 919 článků měsíčně či 63 denně.\n\nMěsíční přírůstek počtu článků byl v roce 2006 stabilně kolem 8 %, což v říjnu 2006 představovalo kolem 80 nových článků denně, zatímco v největších jazykových verzích Wikipedie byl měsíční přírůstek tehdy kolem 4–6 %, celkově na Wikipedii kolem 6 %. Z hlediska objemu databáze nebo počtu slov byl však poměrný růst české Wikipedie srovnatelný s anglickou, francouzskou i japonskou verzí (kolem 7 % měsíčně). Počet přesměrování byl v roce 2006 relativně vysoký, jednalo se o zhruba 50 % celkového počtu článků, podobně jako v německé verzi.\n\nV počtu článků byla česká Wikipedie z více než 300 jazykových verzí na 27. místě (k 1. lednu 2020). Slovenská verze je asi 1,9× menší. Rozsah české Wikipedie je přibližně 13,5× menší než anglické. Dalšími nejrozsáhlejšími verzemi jsou švédská, německá, francouzská a nizozemská. Mnohé z verzí jsou však svým rozsahem spíše symbolické. (45 verzí má méně než 1 000 článků.) České články tvoří 0,9 % z celkového počtu ve všech jazykových verzích. Články na anglické Wikipedii tvořily 11,6 % z počtu článků.\n\nČeská Wikipedie je šestou největší mezi verzemi ve slovanských jazycích (k lednu 2020). V těchto jazycích je napsáno přes 6 773 000 článků (13,1 %) z celkového počtu článků na všech světových verzích Wikipedie. V rámci slovanských jazyků jsou největšími verzemi Wikipedie ruská, polská, ukrajinská, srbská a srbochorvatská. Česká verze obsahuje 6,5 % článků na všech Wikipediích psaných ve slovanských jazycích. Za ní následují bulharská a slovenská.\n\nNa 1 000 mluvčích českého jazyka připadá 33 článků české Wikipedie. V porovnání s jinými jazykovými verzemi je na 54. místě.\n\nV roce 2019 bylo zobrazeno celkem přes 820 milionů dotazů. Denní průměr byl 2 246 828 a měsíční 68 341 004 dotazů. Nejvíce dotazů bylo zobrazeno v květnu (80 406 049), nejméně v červenci (56 274 584). Během týdne bylo zpravidla nejvíce dotazů v pondělí (2 348 951), nejméně v pátek (2 043 437). Nejvíce dotazů za den přišlo v úterý 21. května (3 616 284), nejméně v sobotu 29. června (1 507 659).\n\nV České republice ze všech jazykových verzí Wikipedie nejvíce dotazů směřuje do české Wikipedie (69 %), anglické (22,6 %), ruské (2,6 %), německé (1,5 %), portugalské (0,8 %) a slovenské (0,7 %). Česká verze je populární i v sousedním Slovensku, kde do ní směřuje 12 % dotazů a je třetí nejpoužívanější jazykovou verzí po slovenské (44 %) a anglické (34,5 %).\n\nV lednu 2020 měla česká Wikipedie 32 správců. Správci jsou dobrovolní editoři s nadstandardními redakčními oprávněními. Při samotné tvorbě obsahu jsou však svými právy rovni všem ostatním uživatelům a editorům.\n\nK uvedenému datu bylo zaregistrováno přes 478 000 uživatelů (v české verzi nazývaných \"\"). Systematicky a často se však editacím dlouhodobě věnuje necelá stovka lidí – \"velmi aktivních editorů\", kteří v průběhu měsíce provedou více než sto editací a jejichž počet zůstává stabilní již od ukončení období 2004–2007, ve kterém narostl prakticky z nuly (viz graf). Počet \"aktivních editorů\", tedy těch, kteří v průběhu měsíce provedou více než pět editací, se v dubnu 2016 pohyboval kolem 2 200. Asi 12 % editací tehdy prováděli neregistrovaní přispěvatelé a přes 14 000 uživatelů provedlo od svého příchodu na české Wikipedii celkem alespoň deset editací.\n\nV roce 2012 provedli 91,6 % editací české Wikipedie uživatelé z České republiky, 2,4 % uživatelé ze Slovenska a 0,8 % uživatelé z Německa. Z České republiky bylo také editováno 6,9 % článků esperantské Wikipedie.\n\nDoposud nebyl proveden nezávislý výzkum, který by se zabýval kvalitou hesel na české Wikipedii a například je srovnával s dalšími dostupnými česky psanými encyklopediemi, jak se stalo v případě studie publikované v časopise Nature, kde byly srovnávány anglická Wikipedie a Britannica.\n\nV roce 2019 měla česká Wikipedie 141 tisíc jedinečných kategorií. Průměrný článek v této jazykové verzi má 6 kategorií, zatímco poměr jedinečných kategorií na články je 0,331. Největší počet článků má kategorii Zeměpis (15%) a Historie (10%). V české Wikipedii mají články týkající se trestné činnosti a organizací nejvyšší průměrnou kvalitu. Obsah o zdraví se čte častěji a články v kategorii Organizace mají v průměru nejvyšší zájem autorů.\n\nTrvalým ohniskem konfliktů komunity byl spor o pravopis, který se s různou intenzitou vracel až do podzimu 2005. Dva významní přispěvatelé, Vít Zvánovec a \"Tompecina\" (Tomáš Pecina), druhý a třetí správce české Wikipedie, užívali a obhajovali neobvyklý archaizující pravopis, což se setkalo s nevolí u značné části ostatních editorů.\n\nKonstruktivní spolupráce i spory a hádky jsou součástí běžného života Wikipedie, řeší se diskusemi, hlasováním, ale i takzvanými revertovacími válkami, kdy tatáž úprava je vícekrát po sobě vrácena zpět a opět obnovena. Takto se projevuje i například specifický český spor o název státního území (Česko versus Česká republika) nebo spor o přechylování cizích příjmení. Ke kontroverzním tématům patří také např. homosexualita, psychotronika, telepatie nebo komunismus.\n\nKritizována bývá na české Wikipedii i motivace a odborná způsobilost jejích správců. Kritici se domnívají, že např. některá pravidla působí mnohoznačně, což působí potíže jak běžným přispěvatelům, tak ale i současným správcům, kteří je mohou – dle svých zkušeností – interpretovat rozličně. Výsledkem jsou zmatky při zpracovávání nových editací již stávajících hesel a některé praktiky s novými hesly, kdy dochází z důvodu údajné neověřitelnosti či nedostatečné encyklopedické významnosti k redukcím až mazání některých hesel, zatímco hesla jiná (přinejmenším obsahově stejně sporná), starší likvidována nejsou. Medializovaným příkladem se v roce 2019 stal spor z roku 2014 o smazání hesla o litevském potoku Ošupis, do kterého se zapojilo šestatřicet wikipedistů a skončil konstatováním, že encyklopedická významnost tématu byla doložena.\n\nPalčivým problémem české Wikipedie je také soustavné porušování autorských práv nemalým počtem přispěvatelů, což neúměrně zatěžuje správce, kteří se snaží texty porušující autorská práva odstranit, a celkově snižuje věrohodnost Wikipedie. V důsledku naprostého ignorování autorských práv pouze jedním uživatelem muselo být z české Wikipedie odstraněno několik tisíc článků. V případě ostatních odhalených autorů se počet jimi založených článků porušujících autorská práva pohyboval maximálně v řádu desítek.\n\nV roce 2008 kritizoval českou Wikipedii Patrick Zandl na svém blogu. Server Lupa.cz zveřejnil článek týkající se sporů na české Wikipedii. Reflex psal o české Wikipedii v dubnu 2006 a v srpnu 2008. Lehkou kritiku několika politických hesel přinesl server idnes.cz. Kritiku hesla Brno, zejména toho na anglické Wikipedii, přinesl Brněnský deník.\n\nČlánky z české Wikipedie mívají velmi dobré umístění ve výsledcích vyhledávání, například ve vyhledávači Google. Postupně se tak stává tato encyklopedie obecně známou. Již v počátcích české Wikipedie v roce 2004 poskytl svolavatel prvního reálného setkání wikipedistů Paddy rozhovor německému vysílání Českého rozhlasu. O existenci české Wikipedie a o sporech uživatelů se zmínil např. i Miloš Čermák v rozsáhlém článku pro časopis Reflex č. 16/2006. Dne 16. května 2006 začal portál Seznam.cz přebírat obsah české Wikipedie.\n\nNa jaře 2007 česká Wikipedie zvítězila v anketě webu Root.cz \"Czech Open Source 2007\" v kategorii \"Projekt\" v hlasování veřejnosti a byla také vyhlášena absolutním vítězem. V dalším ročníku své vítězství v hlasování veřejnosti v kategorii \"Projekt\" obhájila. Po roční pauze opět zvítězila v roce 2010. V roce 2015 byla česká Wikipedie hlavním tématem 30. vydání týdeníku Dotyk.<br>\nVýznamným propagátorem Wikipedie je i prof. Jan Sokol, který na wiki také . V roce 2016 získala česká Wikipedie cenu Slovník roku.\n\nV pondělí 18. března 2019 se komunita české Wikipedie dohodla na jednodenním vypnutí české Wikipedie z důvodu nové reformy autorského práva Evropské unie. Komunitě české Wikipedie se nelíbí především články 11 a 13, které jsou součástí Směrnice o autorském právu na jednotném digitálním trhu. Česká Wikipedie byla vypnuta 21. března 2019. K protestu se přidala také slovenská, dánská a německá Wikipedie.\n\n\nPramenem je zejména archive.org\n\n"}
{"id": "104762", "url": "https://cs.wikipedia.org/wiki?curid=104762", "title": "Bonaventura", "text": "Bonaventura\n\nBonaventura je mužské jméno italského původu. Je odvozeno ze sousloví \"bona e ventura\" – česky \"dobrý osud\". Svátek slaví obvykle 15. července, který katolická církev zasvěcuje sv. Bonaventurovi. V České republice jde o jméno raritní, prakticky výhradně omezené na církevní prostředí a řeholní komunity. V českém občanském kalendáři jméno není uvedeno.\n\n\n"}
{"id": "104769", "url": "https://cs.wikipedia.org/wiki?curid=104769", "title": "Dekeleia", "text": "Dekeleia\n\nDekeleia (řecky \"Δεκέλεια\") byla významná attická obec a strategický vojenský bod. \nRoku 413 př. n. l. se tu za peloponéské války trvale usadili Sparťané, kteří následně zpustošili Attiku a odřízli Athény od významných pozemních spojů.\n"}
{"id": "104770", "url": "https://cs.wikipedia.org/wiki?curid=104770", "title": "Attika", "text": "Attika\n\nAttika (: \"Αττική\", tj. \"Attiki\") je historický kraj v Řecku, na němž leží hlavní město Athény a několik dalších měst. Nachází se severně od Sarónského zálivu na stejnojmenném poloostrově, který vybíhá do Egejského moře. Největší část území historického kraje náleží ke stejnojmennému modernímu správnímu kraji, který je však mnohem větší; malá část náleží v rámci Středního Řecka k regionální jednotce Bojótii (vesnice Panakto s okolím – viz mapa z Historického atlasu od Williama R. Shepherda). Historický kraj sousedí na jihozápadě s Megaridou a na severozápadě s Bojótií.\n\nNázev kraje Attika je odvozován ze dvou pověstí.\n\nTrojúhelníkový poloostrov Attika vybíhá do Egejského moře. Na severu je přirozeně oddělen od Bojótie 16 km dlouhým pohořím Kitharion. Na západě je ohraničen Korintským kanálem. Pohoří Hymettus, Geraneia a další jej rozdělují na několik částí a zároveň obklopují rovinaté planiny Pedias, Mesogaia a Thriasion. \n\nNejvětší zásobárnou sladké vody (a hlavním zdrojem pitné vody pro Athény) je Marathónské jezero. Je to umělé jezero, které bylo vytvořeno přehrazením v roce 1920. Největší a nejdelší řekou je Kefisos.\n\nPodnebí je typicky středomořské s horkými suchými léty a s nízkým srážkovým úhrnem (ročně jen na některých místech překračuje 1000 mm). Zimy jsou chladnější pouze v horských oblastech. Sníh zde není zcela neznámým jevem (napadl za posledních šest let), ale nikdy nepokrývá celé území. Teplotní rekordy jsou −10,4 °C a 48,0 °C. Časté jsou lesní požáry a přívalové deště.\n\nHistorie Attiky je úzce spojena s Athénami, které byly vždy jedním z nejdůležitějších měst starověkého Řecka. Athéňané se chlubili tím, že jsou „autochtonní“ tedy původní obyvatelé této oblasti. Athény měly ve starověku speciální vazby s Iónií, neboť obyvatelé Iónie odvozovali tradičně svůj původ od Athéňanů. Iónové obývali Attiku a Euboiu již v období mykénském a na přelomu 2. a 1. tisíciletí př. n. l. Iónové se integrovali s dávnými obyvateli Attiky, považovali je za součást iónského kmene a všichni mluvili iónským dialektem. Iónové později opustili Attiku a kolonizovali Egejské pobřeží Malé Asie, kde vytvořili Iónii.\n\nBěhem mykénské doby žili lidé v Attice v samostatných zemědělských osadách, které vzkvétaly. Attika měla za vlády Cecropse, legendárního iónském krále, dvanáct nezávislých městských států \"(\"jedním z nich byly samotné Athény\")\". Ty byly později v průběhu 8. a 7. století př. n. l. za vlády Theseuse, mýtického krále Athén, začleněny do athénského státu. Mezi hlavní osídlená místa patřily Athény, Marathon, Rafina, Nea Makri, Brauron, Thorikos, Agios Kosmas, Eleusis, Menidi, Markopoulo, Sparta, Aphidnae. \n\nAž do 6. století př. n. l. žily aristokratické rodiny v nezávislých a samostatných městech. Po reformách, které zavedl tyran Cleisthenes, však ztratily svou nezávislost a musely se podrobit centrální vládě v Athénách. Attika byla v té době rozdělena do 3 velkých sektorů a zhruba do 100 obcí. Každá jednotka měla přibližně stejný počet měšťanů, zemědělců a námořníků. V této době bylo vybudováno mnoho pevností. Athény byly opevněny na severu pevností Eleutherae, která je zachována dodnes.\n\nPo období starověku se Attika postupně dostala pod římskou, byzantskou, benátskou a osmanskou nadvládu. Během byzantského období byly Athény napadeny Gothy a v roce 396 byla celá populace Attiky menší než v sousední Bojótii. V 11. a 12. století byla Attika pod nadvládou Franků. \n\nPřestože Attika podléhala dlouhou dobu svým dobyvatelům, dokázala si uchovat své kořeny a tradice. Během řecké války za nezávislost byli rolníci v Attice první, kteří se v dubnu 1821 vzbouřili a obsadili Athény, ty pak byly připojeny k Řecku v červnu 1822.\n\nModerní administrativní region s hlavním městem Řecka Athénami je širší než historické oblasti Attiky a zahrnuje Sarónské ostrovy, Kythéru, obec Troizinia na Peloponéském poloostrově. \n"}
{"id": "104773", "url": "https://cs.wikipedia.org/wiki?curid=104773", "title": "Liběna", "text": "Liběna\n\nLiběna je české ženské křestní jméno slovanského původu, jehož význam je „libá, milá, přívětivá a příjemná“. Stejně jako němčině \"Liebe\" (v 11. století \"lioba\") – láska, související s latinským slovem libido – touha.\n\n\"Domácí podoby:\" Líba, Liběn(ka), Libuška ap.\n\"Cizojazyčné varianty:\" patrně Ljubov, Ljubina, Ljubica \n\"Etymologicky příbuzné jméno:\" Luboslava, Liboslava, Libuše a Ljuba.\n\nPodle českého kalendáře má Liběna svátek (jmeniny) 6. listopadu.\n\nUžíváno poměrně řídce.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,3%.\n\n\n"}
{"id": "104774", "url": "https://cs.wikipedia.org/wiki?curid=104774", "title": "Paseka", "text": "Paseka\n\nPojem Paseka má více významů:\n\n\n\n\n"}
{"id": "104801", "url": "https://cs.wikipedia.org/wiki?curid=104801", "title": "Carův kurýr", "text": "Carův kurýr\n\nCarův kurýr \"(1876, Michel Strogoff)\" je známý historicko-dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Román je též někdy česky vydáván pod názvem \"Michail Strogov\".\n\nV jednom svazku s tímto románem současně vyšla historická novela \"Drama v Mexiku (Un drame au Mexique)\" z roku 1851.\n\nJeden z nejlepších autorových románů se odehrává v carském Rusku za fiktivního povstání Tatarů proti v knize nejmenovanému ruskému carovi (z historických souvislostí v knize vypsaných však vyplývá, že se příběh musel odehrát někdy kolem roku 1862 a že tedy muselo jít o cara Alexandra II.). Během tatarského nájezdu dojde k přerušení telegrafického spojení mezi evropskou částí Ruska a jeho asijskými guberniemi. Za této situace je nutno poslat velkoknížeti v Irkutsku, který je zároveň carovým bratrem, zprávu, že ho chce zavraždit zrádce Ivan Ogarev.\n\nTento úkol je svěřen kapitánovi carských kurýrů Michailu Strogovovi, udatnému muži, který nezapomněl na své prosté kořeny a který miluje svou vlast. Michailova poslání využívá Verne k detailnímu popisu Ruska, neboť Strogov cestuje vlakem, lodí, povozem a nakonec pěšky. Na své cestě se setká s dívkou Naďou, která rovněž putuje do Irkutska, neboť tam žije ve vyhnanství její otec.\n\nPři cestě po Sibiři jsou však všichni zajati Tatary a Strogov se mezi dalšími zajatci setká také se svou matkou. Ivan Ogarev označí Strogova za špióna. Na rozkaz tatarského emíra je Strogov přes zoufalé prosby jeho matky oslepen rozžhavenou čepelí meče. Přesto se mu za pomoci Nadi, která ho miluje, podaří uprchnout a dostat se včas do už obleženého Irkutska. Zde Strogov odhaluje své tajemství. Není slepý, neboť jeho oči před žhavou čepelí ochránily slzy, které uronil, když viděl jak je jeho matka nešťastná z toho, že bude oslepen. V závěrečném souboji zabije Strogov Ivana Ogareva, čímž zachrání nejen velkoknížete před smrtí, ale také Irkutsk před obsazením Tatary. Román končí svatbou Strogova a Nadi.\n\nKnihu \"Carův kurýr\" ilustroval Jules Férat.\n\nRomán byl několikrát zfilmován:\n\n\n\n"}
{"id": "104816", "url": "https://cs.wikipedia.org/wiki?curid=104816", "title": "Lední hokej na Zimních olympijských hrách 1936", "text": "Lední hokej na Zimních olympijských hrách 1936\n\nHokejový turnaj v rámci Zimních olympijských her 1936 se konal od 6. do 16. února na Olympijském stadionu a na jezeře Riessersee v Garmisch-Partenkirchenu v Německu zároveň také jako 10. mistrovství světa a 21. Mistrovství Evropy v ledním hokeji. Turnaje se zúčastnilo patnáct mužstev. Na první příčku se přes tři části turnaje nečekaně dostali hokejisté Velké Británie, kteří jako první evropský celek dokázali zvítězit i v konkurenci zámořských týmů a nikoli pouze získat titul mistra Evropy.\n\nTurnaj se odehrával na dvou ledových plochách. Část utkání byla sehrána na umělém ledě nového stadiónu pro deset tisíc diváků a další pak na zamrzlém jezeře Riessersee. Účastníci byli nejprve rozdělení do tří skupin, z nichž dva nejlepší celky postupovaly do dvou čtyřčlenných semifinálových skupin. Právě Britové měli postup ulehčený v tom, že s nimi ve skupině byli vedle Švédů již pouze Japonci. Všechny ostatní skupiny byly čtyřčlenné. Nejvíce vyrovnaná byla skupina, z níž při rovnosti bodů postoupili domácí němečtí hokejisté a Američané. Zámořský tým ovšem od pohromy zachránili Švýcaři, kteří porazili Italy. Italové o den dříve docílili totiž v prodloužení senzačního vítězství nad Američany. Pro Švýcary byla zmíněná výhra však na turnaji jedinou a o obhajobě titulu mistra Evropy si tedy mohla nechat jenom zdát. Kanaďané prošli do semifinálové skupiny mnohem jistěji.\n\nBez obdrženého gólu se do semifinálové skupiny podařilo ovšem postoupit pouze československým hokejistům. Reprezentační mužstvo přijelo do Německa po přípravě v níž odehrálo jediný zápas na mezistátní úrovni. Vedoucí týmu Zadák, který byl činovníkem Sparty Praha, musel čelit nátlaku hráčů LTC Praha. Tisk opět po osmi letech psal o tom, jak jsou staří hráči neochotní uvolnit místo mladším. Tyto výtky směřovaly také např. k brankáři Pekovi, který zde uzavíral třiadvacetiletou reprezentační kariéru. Výhrady k brankáři zesílily zvláště po první porážce v turnaji, kterou československé mužstvo utrpělo v semifinálové skupině v zápase s Američany. Tým se z ní však dokázal vzpamatovat a postoupil i do finálové skupiny mezi nejlepší čtyři celky. Zde se neprosadil především střelecky a skončil poslední, což do jisté míry zastřelo úspěch, kterého bylo dosaženo.\n\nSemifinálová skupina, z níž postoupily Američané a družstvo Československa, měla jasný průběh. Druhá semifinálová skupina byla více vyrovnaná a došlo v ní k druhému velkému překvapení turnaje. Kanaďané totiž na její úvod podlehli Britům. Situaci se pokusili zdramatizovat domácí hokejisté, kteří sice s Brity remizovali, ale na Kanaďany již v posledním zápase skupiny nestačili. Do finálové skupiny se tedy vedle československé reprezentace probojovala pouze mužstva tvořená vesměs hráči, kteří sbírali hokejové zkušenosti přímo v Kanadě. Boj o medaile byl do jisté míry předurčen tím, že se započítávaly výsledky ze semifinálových skupin. Ve výhodné pozici tedy vstupovali do finálové skupiny Američané a Britové. Ve vzájemném zápase těchto dvou celků ve finálové skupině posléze nepadl žádný gól, což stačilo Britům k potvrzení první příčky. Kanaďanům se podařilo dvěma výhrami prodrat alespoň ke stříbru.\n\n Kanada – Polsko 8:1 (5:0, 2:1, 1:0)\n\n6. února 1936 (14:30) – Ga-Pa (Olympia-Eissportplatz am Riessersee)\nBranky Kanady: 0:30 William Thomson, 2:00 William Thomson, 5:10 Kenneth Farmer, 12:30 Walter Kitchen, 14:51 William Thomson, 27:03 Kenneth Farmer, 29:00 David Neville, 38:01 William Thomson \nBranky Polska: 23:03 Adam Kowalski\nRozhodčí: Schmidt, Bischof (GER)\n\nKanada: Moore – Murray, Kitchen – Neville, Farmer-Horn, Farguharson – Deacon, Sinclair, Thomson.\n\nPolsko: Stogowski – Ludwiczak, Sokolowski – Marchewczyk, Kowalski, Wolkowski – Zielinski, Krol, Kasprzyck.\n\n7. února 1936 (9:00) – Ga-Pa (Olympia-Kunsteisstadion)\nBranky Kanady: 8:00 Ralph Saint Germain, 12:00 Ralph Saint Germain, 15:20 Hugh Farquharson, 19:20 Hugh Farquharson, 20:00 James Haggarty, 30:18 Hugh Farquharson, 35:42 David Neville, 38:04 David Neville, 41:15 Ralph Saint Germain, 43:58 Hugh Farquharson, 44:25 James Haggarty\nBranky Lotyšska: nikdo\nRozhodčí: Lefébure (FRA), Lator (HUN)\n\nKanada: Nash – Murray, Milton – Neville, Farmer-Horn, Farguharson – Thomson, Haggarty, St. Germain.\n\nLotyšsko: Lapainis – Vedějs, Jurgens – Bluķis, Petrovskis, Pētersons, Auziņš, Paegle, Bebris.\n\n7. února 1936 (14:30) – Ga-Pa (Olympia-Kunsteisstadion)\nBranky Rakouska: 31. Friedrich Demmer, 37. Oskar Nowak \nBranky Polska: 35. Adam Kowalski\nRozhodčí: Loicq (BEL), Kreisel (GER)\n\nRakousko: Weiss – Trauttenberg, Vojta – Nowak, Demmer, Csöngei – Tatzer, Stanek, Neumaier.\n\nPolsko: Stogowski – Ludwiczak, Sokolowski – Marchewczyk, Kowalski, Wolkowski – Zielinski, Krol, Kasprzyck.\n\n8. února 1936 (9:00) – Ga-Pa (Olympia-Kunsteisstadion)\nBranky Polska: Edmund Zielinski, Adam Kowalski, Andrzej Wolkowski, Roman Stupnicki, Andrzej Wolkowski, Adam Kowalski, Edmund Zielinski, Czeslaw Marchewczyk, Andrzej Wolkowski \nBranky Lotyšska: Janis Bebris, Arvīds Pētersons\nRozhodčí: Schmidt (GER), Lator (HUN)\n\nPolsko: Przezdziecki – Ludwiczak, Sokolowski – Marchewczyk, Kowalski, Wolkowski – Zielinski, Krol, Stupnicki.\n\nLotyšsko: Kušķis – Vedějs, Jurgens – Bluķis, Petrovskis, Pētersons – Paegle, Bebris, Rositis.\n\n8. února 1936 (10:20) – Ga-Pa (Olympia-Kunsteisstadion)\nBranky Kanady: 4:03 William Thomson, 5:30 Herman Murray, 7:25 Herman Murray, 8:20 Kenneth Farmer, 22:15 Alexander Sinclair \nBranky Rakouska: 22:45 Rudolf Vojta (vlastní William Thomson), 29:50 Oskar Nowak \nRozhodčí: Loicq (BEL), Kraatz (SUI)\n\nKanada: Moore – Murray, Kitchen – Deacon, Sinclair, Thomson – Neville, Farmer, Farguharson\n\nRakousko: Weiss – Trauttenberg, Vojta – Nowak, Demmer, Csöngei – Tatzer, Stanek, Neumaier.\n\n9. února 1936 (14:30) – Ga-Pa (Olympia-Eissportplatz am Riessersee)\nBranky Rakouska: Friedrich Demmer, Emil Seidler, Hans Tatzer, Emil Seidler, Hans Tatzer, Franz Csöngei, Friedrich Demmer \nBranky Lotyšska: Kārlis Paegle\nRozhodčí: Rectorik (TCH), Leineweber (GER)\n\nRakousko: Weiss – Trauttenberg, Schüssler – Nowak, Demmer, Csöngei, Tatzer, Stanek, Seidler.\n\nLotyšsko: Lapainis – Vedějs, Jurgens – Bluķis, Petrovskis, Pētersons – Auziņš, Paegle, Bebris.\n\n USA – Německo 1:0 (1:0, 0:0, 0:0)\n\n6. února 1936 (14:45) – Ga-Pa (Olympia-Kunsteisstadion)\nBranky USA: 14:02 Gordon Smith \nBranky Německa: nikdo\nRozhodčí: Loicq (BEL), Erhardt (GBR)\n\nUSA: Moone – Shaughnessy, Garrison – Stubbs, Rowe, Lax – Smith, Ross, Spain.\n\nNěmecko: Egginger – von Bethmann-Hollweg, Jaenecke – Schenk, Ball, Kögel – Wiedemann, Schibukat, Kuhn.\n\n7. února 1936 (10:25) – Ga-Pa (Olympia-Kunsteisstadion)\nBranky USA: 28:06 Francis Spain, 28:50 Elbridge Ross, 29:05 John Garrison\nBranky Švýcarska: nikdo\nRozhodčí: Lefébure (FRA), Weinberger (AUT)\n\nUSA: Moone – Shaughnessy, Stubbs – Garrison, Rowe, Smith – Lax, Ross, Spain.\n\nŠvýcarsko: Künzler – Schmidt, Hug – Hans Cattini, Richard Torriani, Ferdinand Cattini – Herbert Kessler, Heller, Karl Kessler.\n\n7. února 1936 (21:00) – Ga-Pa (Olympia-Kunsteisstadion)\nBranky Německa: 7. Herbert Schibukat, 25. Gustav Jaenecke, 47. Rudi Ball\nBranky Itálie: nikdo\nRozhodčí: Tupalski (POL), Lator (HUN)\n\nNěmecko: Egginger – v. Bethmann- Hollweg, Jaenecke – Schenk, Ball, Kögel – Wiedemann, Schibukat, Dr. Strobl.\n\nItálie: Gerosa – Rossi, Baroni – Mussi, Scotti, Dionisi – Mario Zucchini, Majocchi, Carlo Zucchini.\n\n8. února 1936 (15:45) – Ga-Pa (Olympia-Kunsteisstadion)\nBranky Itálie: Mario Zucchini, Giovanni Scotti\nBranky USA: John Garrison\nRozhodčí: Andreossi (SUI), Weinberger (AUT)\n\nItálie: Gerosa – Rossi, Trovati – Mussi, Scotti, Dionisi – Mario Zucchini, Majocchi, Carlo Zucchini.\n\nUSA: Moone – Shaughnessy, Stubbs – Garrison, Rowe, Smith – Ross, Spain, Kammer.\n\n8. února 1936 (21:00) – Ga-Pa (Olympia-Kunsteisstadion)\nBranky Německa: Rudi Ball, Gustav Jaenecke\nBranky Švýcarska: nikdo\nRozhodčí: Erhardt (GBR), Brown (USA)\n\nNěmecko: Egginger – von Bethmann-Hollweg, Jaenecke – Schenk, Ball, Kögel -iedemann, Schibukat, Dr. Strobl.\n\nŠvýcarsko: Künzler – Schmidt, Hug – Hans Cattini, Richard Torriani, Ferdinand Cattini -erbert Kessler, Heller, Karl Kessler.\n\n9. února 1936 (21:00) – Ga-Pa (Olympia-Kunsteisstadion)\nBranky Švýcarska: 25. Karl Kessler\nBranky Itálie: nikdo\nRozhodčí: Weinberger (AUT), Brown (USA)\n\nŠvýcarsko: Hirtz – Hug, Martignoni – Richard Torriani, Ferdidand Cattini, Herbert Kessler – Heller, Karl Kessler, Pleisch.\n\nItálie: Gerosa – Rossi, Trovati – Mussi, Scotti, Dionisi – Mario Zucchini, Majocchi, Carlo Zucchini.\n\n Maďarsko – Belgie 11:2 (1:1, 2:0, 8:1)\n\n6. února 1936 (16:45) – Ga-Pa (Olympia-Kunsteisstadion)\nBranky Maďarska: 5x Sándor Miklós, 4x Béla Háray, László Róna, Sándor Magyar \nBranky Belgie: Pierre van Reyschoot, Georges Pootmans\nRozhodčí: Lefébure (FRA), Steinke (GER)\n\nMaďarsko: Hircsák – Barcza, Rona – Jeney, Miklos, Magyar – Harray, Szamosi, Gergely.\n\nBelgie: Baudinne – Bureau, Lekens – Pootmans, van Reyschoot, Kreitz – van den Drlessche, Bastenie, Carez.\n\n7. února 1936 (14:30) – Ga-Pa (Olympia-Eissportplatz am Riessersee)\nBranky Maďarska: 2x Sándor Miklós, Sándor Magyar\nBranky Francie: nikdo\nRozhodčí: Brown (USA), Schmidt (GER)\n\nMaďarsko: Hircsák – Barcza, Rona – Jeney, Miklos, Magyar – Gergely, Harray, Szamosi.\n\nFrancie: Paccard – Lacarrière, Claret – Volpert, Couttet, Hassler – Hegnauer, Delessalle, Boyard.\n\n7. února 1936 (10:00) – Ga-Pa (Olympia-Eissportplatz am Riessersee)\nBranky Československa: 18. Josef Maleček, 25. a 27. Oldřich Kučera, 27. Josef Maleček, 36. Zdeněk Jirotka\nBranky Belgie: nikdo\nRozhodčí: Bischof (GER), Erhardt (GBR)\n\nČSR: Boháč – Pušbauer, Hromádka – Troják, Maleček, Kučera – Cetkovský, Z. Jirotka, D. Jirotka.\n\nBelgie: Brohée – Bureau, Lekens – Pootmans, van Reyschoot, Kreitz – van den Drlessche, Bastenie, de Ridder.\n\n8. února 1936 (14:30) – Ga-Pa (Olympia-Eissportplatz am Riessersee)\nBranky Francie: Albert Hassler, Marcel Couttet, Michel Delesalle, Jean-Pierre Hagnauer \nBranky Belgie: Georges Pootmans, Pierre van Reyschoot\nRozhodčí: Tupalski (POL), Erhardt (GBR)\n\nFrancie: Morisson – Lacarrière, Lorin – Claret, Couttet, Hassler – Hegnauer, Delessalle, Boyard.\n\nBelgie: Baudinne – Bureau, Lekens – Pootmans, van Reyschoot, Kreitz – van den Drlessche, Bastenie, de Ridder.\n\n8. února 1936 (14:30) – Ga-Pa (Olympia-Kunsteisstadion)\nBranky Československa: 2. Oldřich Kučera, 19. Zdeněk Jirotka, 35. Josef Maleček\nBranky Maďarska: nikdo\nRozhodčí: Loicq (BEL), Brown (USA)\n\nČSR: Peka – Pušbauer, Hromádka – Tožička, Maleček, Kučera – Troják, Z. Jirotka, D. Jirotka.\n\nMaďarsko: Hircsák – Barcza, Rona – Jeney, Miklos, Magyar – Gergely, Harray, Szamosi.\n\n9. února 1936 (10:00) – Ga-Pa (Olympia-Kunsteisstadion)\nBranky Československa: 24. Oldřich Kučera, 41. Zdeněk Jirotka\nBranky Francie: nikdo\nRozhodčí: Kreisel (GER), Brown (USA)\n\nČSR: Peka – Pušbauer, Hromádka – Tožička, Maleček, Kučera – Troják, Z. Jirotka, D. Jirotka.\n\nFrancie: Morisson – Claret, Lorin – Hegnauer, Delessalle, Boyard – Lacarrière, Couttet, Hassler,\n Švédsko – Japonsko 2:0 (1:0, 1:0, 0:0)\n\n6. února 1936 (21:00) – Ga-Pa (Olympia-Kunsteisstadion)\nBranky Švédska: 2. Holger Engberg, 31. Yngve Liljeberg\nBranky Japonska: nikdo\nRozhodčí: Kreisel, Schmidt (GER)\n\nŠvédsko: Carlsson – Bergquist, Lundell – Engberg, Jöhncke, Liljeberg – Andersson, Hellman, Carlsson.\n\nJaponsko: Honma – Hayama, Ichikawa – Kamei, Shoji, Hirano – Kitazawa, Furuya, Kinoshita.\n\n7. února 1936 (16:15) – Ga-Pa (Olympia-Kunsteisstadion)\nBranky Velké Británie: 0:40 Edgar Brenchley\nBranky Švédska: nikdo\nRozhodčí: Dr. Holsboer (SUI), Kulej (POL)\n\nVelká Británie: Foster – Erhardt, Borland – Davey, Chappell, Dailley – Brenchley, Archer, Kilpatrick\n\nŠvédsko: Carlsson – Bergquist, Lundell – Engberg, Jöhncke, Liljeberg – Norberg, Petersen, Eriksson.\n\n8. února 1936 (10:00) – Ga-Pa (Olympia-Eissportplatz am Riessersee)\nBranky Velké Británie: Edgar Brenchley, Alex Archer, Jimmi Borland\nBranky Japonska: nikdo\nRozhodčí: Jacquet (SUI), Brown (USA)\n\nVelká Británie: Foster – Erhardt, Wyman – Coward, Archer, Brenchley – Dailley, Borland, Stinchcombe.\n\nJaponsko: Honma – Hayama, Ichikawa – Kamei, Shoji, Hirano – Kitazawa, Furuya, Kinoshita.\n\n Německo – Maďarsko 2:1 (0:0, 1:0, 1:1)\n\n11. února 1936 (20:00) – Ga-Pa (Olympia-Kunsteisstadion)\nBranky Německa: Joachim Albrecht von Bethmann-Hollweg, Gustav Jaenecke\nBranky Maďarska: Sándor Miklós\nRozhodčí: Tupalski (POL), Brown (USA)\n\nNěmecko: Egginger – von Bethmann-Hollweg, Jaenecke – Schenk, Ball, Kögel – Wiedemann, Schibukat, Kuhn.\n\nMaďarsko: Hircsák – Barcza, Rona – Magyar, Miklos, Jeney – Szamosi, Gergely, Harray.\n\n11. února 1936 (21:45) – Ga-Pa (Olympia-Kunsteisstadion)\nBranky Velké Británie: 0:20 Gerry Davey, 43:48 Edgar Brenchley \nBranky Kanady: 12:30 Ralph Saint Germain\nRozhodčí: Trauttenberg (AUT), Brown (USA)\n\nVelká Británie: Foster – Erhardt, Dailley – Davey, Chappell, Coward – Stinchcombe, Brenchley, Archer.\n\nKanada: Moore – Murray, Kitchen – Neville, Farmer-Horn, Farguharson – Thomson, Haggarty, St. Germain.\n\n12. února 1936 (14:30) – Ga-Pa (Olympia-Kunsteisstadion)\nBranky Kanady: 3x Herman Murray, 2x William Thomson, 2x David Neville, 3x Alexander Sinclair, 2x Kenneth Farmer-Horn, 2x Hugh Farquharson, vlastní.\nBranky Maďarska: nikdo\nRozhodčí: Kreisel (GER), Erhardt (GBR)\n\nKanada: Moore – Murray, Kitchen – Neville, St. Germain, Farguharson – Farmer-Horn, Sinclair, Thomson.\n\nMaďarsko: Hircsák (Monostori) – Farkas, Barcza – Magyar, Miklos, Szamosi – Rona, Gergely, Harray.\n\n12. února 1936 (20:00) – Ga-Pa (Olympia-Kunsteisstadion)\nBranky Velké Británie: 20. Gerry Davey \nBranky Německa: 35. Herbert Schibukat\nRozhodčí: Tupalski (POL), Brown (USA)\n\nVelká Británie: Foster – Erhardt, Dailley – Chappell, Davey, Coward – Stinchcombe, Brenchley, Archer.\n\nNěmecko: Egginger – von Bethmann-Hollweg, Jaenecke – Trautmann, Schibukat, George – Kögel, Wiedemann, Kuhn.\n\n13. února 1936 (9:00) – Ga-Pa (Olympia-Kunsteisstadion)\nBranky Velké Británie: 2x Gerry Davey, Edgar Brenchley, Jimmi Chappell, Alex Archer\nBranky Maďarska: Zoltán Jeney\nRozhodčí: Brown (USA), Schmidt (GER)\n\nVelká Británie: Foster – Dailley, Stinchcombe – Chappell, Davey, Coward – Borland, Brenchley, Archer.\n\nMaďarsko: Hircsák – Barcza, Rona – Magyar, Miklos, Szamosi – Gergely, Harray, Jeney.\n\n13. února 1936 (20:00) – Ga-Pa (Olympia-Kunsteisstadion)\nBranky Kanady: 2x Hugh Farquharson, 2x David Neville, Kenneth Farmer-Horn, Ralph St. Germain\nBranky Německa: Anton Wiedemann, Georg Strobl\nRozhodčí: Brown (USA), Tupalski (POL)\n\nKanada: Moore – Murray, Kitchen – Neville, St. Germain, Farguharson – Sinclair, Thomson, Farmer-Horn.\n\nNěmecko: Egginger – von Bethmann-Hollweg, Jaenecke – Schibukat, Ball, George – Kögel, Wiedemann, Dr. Strobl.\n\n Švédsko – Rakousko 1:0 (1:0, 0:0, 0:0)\n\n11. února 1936 (14:30) – Ga-Pa (Olympia-Eissportplatz am Riessersee)\nBranky Švédska: Yngve Liljeberg\nBranky Rakouska: nikdo\nRozhodčí: Pudas (CAN), Tupalski (POL)\n\nŠvédsko: H. Carlsson – Bergquist, Lundell – Engberg, Jöhncke, Liljeberg – Norberg, Petersen, Eriksson.\n\nRakousko: Weiss – Trauttenberg, Vojta – Nowak, Demmer, Csöngei, Tatzer – Stanek, Göbl.\n\n11. února 1936 (14:30) – Ga-Pa (Olympia-Eissportplatz am Riessersee)\nBranky Československa: nikdo\nBranky USA: 19:50 Francis Spain, 28:30 John Garrison\nRozhodčí: Loicq (BEL), Erhardt (GBR)\n\nČSR: Peka – Hromádka, Pušbauer – Tožička, Maleček, Kučera – Troják, Z. Jirotka, D. Jirotka.\n\nUSA: Moone – Shaughnessy, La Batte – Stubbs, Spain, Ross – Smith, Garrison, Rowe.\n\n12. února 1936 (16:20) – Ga-Pa (Olympia-Kunsteisstadion)\nBranky Československa: 23. Jiří Tožička, 26. Drahoš Jirotka, 47. Josef Maleček, 49. Oldřich Kučera \nBranky Švédska: 13. Bertil Norberg\nRozhodčí: Holdboer (SUI), Kreisel (GER)\n\nČSR: Peka – Hromádka, Pušbauer – Tožička, Maleček, Kučera – Troják, Cetkovský, D. Jirotka.\n\nŠvédsko: Larsson – Berquist, Lundell – Engberg, Jöhneke, Liljeberg – Norberg, Petersen, Eriksson.\n\n12. února 1936 (22:15) – Ga-Pa (Olympia-Kunsteisstadion)\nBranky USA: 30. John Garrison\nBranky Rakouska: nikdo\nRozhodčí: Pudas (CAN), Kreisel (GER)\n\nUSA: Moone – Shaughnessy, La Batte – Stubbs, Garrison, Rowe – Smith, Ross, Spain.\n\nRakousko: Weiss – Trauttenberg, Vojta – Nowak, Demmer, Csöngei – Tatzer, Stanek, Göbl.\n\n13. února 1936 (10:50) – Ga-Pa (Olympia-Kunsteisstadion)\nBranky Československa: 19. Drahoš Jirotka, 20. Drahoš Jirotka \nBranky Rakouska: 17. Franz Csöngei\nRozhodčí: Pudas (CAN), Brown (USA)\n\nČSR: Peka – Košek, Pušbauer – Tožička, Maleček, Kučera – Troják, Cetkovský, D. Jirotka.\n\nRakousko: Weiss – Trauttenberg, Vojta – Nowak, Demmer, Csöngei – Tatzer, Stanek, Göbl.\n\n13. února 1936 (22:00) – Ga-Pa (Olympia-Kunsteisstadion)\nBranky USA: 29. Paul Rowe, 38. Paul Rowe \nBranky Švédska: 21. Ruben Carlsson\nRozhodčí: Kreisel (GER), Erhardt (GBR)\n\nUSA: Moone – Shaughnessy, La Batte – Smith, Garrison, Rowe – Stubbs, Ross, Spain.\n\nŠvédsko: Larsson – Bergquist, Lundell – Engberg, Andersson, R. Carlsson – Norberg, Petersen, Eriksson.\n\n Československo – Velká Británie 0:5 (0:2, 0:3, 0:0)\n\n14. února 1936 (21:00) – Ga-Pa (Olympia-Kunsteisstadion)\nBranky Československa: nikdo\nBranky Velké Británie: 10. Gerry Davey, 14. Jimmi Chappell, 23. Gerry Davey, 25. Edgar Brenchley, 25. Gerry Davey\nRozhodčí: Poplimont (BEL), Kreisel (GER)\n\nČSR: Peka – Pušbauer, Košek – Tožička, Maleček, Kučera – Troják, Cetkovský, D. Jirotka.\n\nVelká Británie: Foster – Erhardt, Dailley – Chappell, Coward, Davey – Stinchcombe, Brenchley, Archer.\n\n15. února 1936 (10:00) – Ga-Pa (Olympia-Kunsteisstadion)\nBranky Československa: nikdo\nBranky Kanady: Walter Kitchen, 13. William Thomson, 13. a 15. David Neville, 21. David Neville, 23. Hugh Farquharson, 35. Hugh Farquharson\nRozhodčí: Poplimont (BEL), Kreisel (GER)\n\nČSR: Peka – Košek, Pušbauer – Troják, Maleček, Kučera – Cetkovský, Ulrich, D. Jirotka.\n\nKanada: Nash – Murray, Kitchen – Deacon, Siclair, Thomson – Neville, Farmer-Horn, Farguharson.\n\n15. února 1936 (21:00) – Ga-Pa (Olympia-Kunsteisstadion)\nRozhodčí: Trauttenberg (AUT), Tupalski (POL)\n\nVelká Británie: Foster – Erhardt, Dailley – Stinchcombe, Brenchley, Coward – Chappell, Archer, Davey.\n\nUSA: Moone – Shaughnessy, La Batte – Stubbs, Garrison, Rowe – Smith, Ross, Spain.\n\n16. února 1936 (14:30) – Ga-Pa (Olympia-Kunsteisstadion)\nBranky Kanady: 2:35 David Neville\nBranky USA: nikdo\nRozhodčí: Poplimont (BEL), Trauttenberg (AUT)\n\nKanada: Moore – Murray, Milton – Deacon, Sinclair, Thomson – Neville, Farmer-Horn, Farguharson.\n\nUSA: Moone – Shaughnessy, La Batte – Stubbs, Rowe, Lax – Smith, Ross, Spain.\n Velká Británie\nBrankáři: James Foster, Arthur Child.\nObránci: Jimmi Borland, Bob Wyman, Carl Erhardt.\nÚtočníci: Gerry Davey, Edgar Brenchley, Jimmi Chappell, Alex Archer, Johnny Coward, Jack Kilpatrick, Archie Stinchcombe, Gordon Dailley.\nTrenér: Percy Nicklin.\n Kanada (Port Arthur Bearcats)\nBrankáři: Francis Moore, Arthur Nash.\nObránci: Herman Murray, Walter Kitchen, Raymond Milton.\nÚtočníci: Hugh Farquharson, Kenneth Farmer-Horn, David Neville, Ralph St. Germain, William Thomson, Alexander Sinclair, James Haggarty, Maxwell Deacon.\nTrenér: Al Pudass.\n\n USA\nBrankáři: Thomas Moone, Malcolm MacAlpine.\nObránci: John Garrison, Philip LaBatte, Francis Shaughnessy.\nÚtočníci: Paul Rowe, Francis Spain, Gordon Smith, Elbridge Ross, Frank Stubbs, Fred Kammer, John Lax.\nTrenér: Albert Prettyman.\n4. Československo\nBrankáři: Jan Peka, Josef Boháč.\nObránci: Jaroslav Pušbauer, Karel Hromádka, Jan Košek.\nÚtočníci: Jiří Tožička, Josef Maleček, Oldřich Kučera, Ladislav Troják, Drahoš Jirotka, Zdeněk Jirotka, Alois Cetkovský, Walter Ulrich.\n\n5. Švédsko\nBrankáři: Herman Carlson, Wilhelm Larsson-Lagheim.\nObránci: Sven Bergqvist, Bertil Lundell, Axel Nilsson.\nÚtočníci: Stig Emanuel Andersson, Ruben Carlsson, Holger Engberg, Åke Ericson, Lennart Hellman, Torsten Jöhncke, Yngve Liljeberg, Bertil Norberg, Wilhelm Petersén.\nTrenér: Victor Lindqvist.\n5. Německo\nBrankáři: Wilhelm Egginger, Theo Kaufmann.\nObránci: Joachim Albrecht von Bethmann-Hollweg, Gustav Jaenecke.\nÚtočníci: Rudi Ball, Werner George, Karl Kögel, Alois Kuhn, Philipp Schenk, Herbert Schibukat, Georg Strobl, Paul Trautmann, Anton Wiedemann.\nTrenér: Bobby Hoffinger.\n\n7. Rakousko\nBrankáři: Hermann Weiss, Otto Amenth.\nObránci: Hans Trauttenberg, Rudolf Vojta.\nÚtočníci: Hans Tatzer, Josef Göbl, Oskar Nowak, Friedrich Demmer, Franz Csöngei, Willibald Stanek, Lambert Neumaier, Franz Schüssler, Emil Seidler.\nTrenér: Hans Weinberger.\n7. Maďarsko\nBrankáři: István Hircsák, Ferenc Monostori.\nObránci: Miklós Barcza, László Róna, Frigyes Helmeczi.\nÚtočníci: Mátyás Farkas, Sándor Magyar, András Gergely, László Gergely, Béla Háray, Zoltán Jeney, Sándor Miklós, Ferenc Szamosi.\nTrenér: Géza Lator.\n9. Francie\nBrankáři: Michel Paccard, Jacques Morisson.\nObránci: Jacques Lacarriere, Piere Claret, Pierre Lorin.\nÚtočníci: Albert Hassler, Marcel Couttet, Guy Volpert, Jean-Pierre Hagnauer, Michel Delesalle, Philippe Boyard.\n9. Itálie\nBrankáři: Augusto Gerosa, Enrico Cancaterra.\nObránci: Franco Rossi, Gianmario Baroni, Decio Trovati.\nÚtočníci: Ignazio Dinosi, Emilio Mussi, Giovanni Scotti, Mario Zucchini, Mario Maiocchi, Lello Zucchini.\n9. Japonsko\nBrankáři: Teidži Honma, Hara.\nObránci: Masahiro Hajama, Tatsuo Ičikawa.\nÚtočníci: Šinkiči Kamei, Tošihiko Šoji, Susumu Hirano, Masatatsu Kitazawa, Keniči Furuja, Kozue Kinošita.\nTrenér: Šuniči Tezuka.\n\n9. Polsko\nBrankáři: Józef Stogowski, Henryk Przezdziecki.\nObránci: Witalis Ludwikczak, Kazimierz Sokolowski.\nÚtočníci: Czeslaw Marchewczyk, Adam Kowalski, Andrzej Wolkowski, Edmund Zielinski, Wladyslaw Krol, Mieczyslaw Kasprzycki, Roman Stupnicki.\nTrenér: Aleksander Tupalski, Lucjan Kulej.\n\n13. Belgie\nBrankáři: Robert Baudinne, Georges Brohée.\nObránci: Roger Bureau, Joseph Lekens.\nÚtočníci: Pierre van Reyschoot, Charles van den Driessche, Louis de Ridder, Willy Kreitz, Georges Pootmans, Walter Bastenie, Fernand Carez.\nTrenér: Bert Forsyth.\n\n13. Lotyšsko\nBrankáři: Roberts Lapainis, Herberts Kušķis.\nObránci: Leonīds Vedējs, Arvīds Jurgens, Kārlis Paegle.\nÚtočníci: Roberts Bluķis, Ādolfs Petrovskis, Arvīds Pētersons, Aleksejs Auziņš, Janis Bebris, Janis Rositis.\n13. Švýcarsko\nBrankáři: Albert Künzler, Arnold Hirtz.\nObránci: Oskar Schmidt, Adolf Martignoni, Ernst Hug.\nÚtočníci: Richard Torriani, Hans Cattini, Ferdinand Cattini, Herbert Kessler, Otto Heller, Karl Kessler, Thomas Pleisch.\nTrenér: Ulrich von Sury.\n\n\n"}
{"id": "104825", "url": "https://cs.wikipedia.org/wiki?curid=104825", "title": "Andrej Anastasov", "text": "Andrej Anastasov\n\nAndrej Anastasov (* 7. února 1973), známý také jako Andrew nebo Mamoulian, je bývalý redaktor časopisu Excalibur, zakladatel časopisu Score a spoluprovozovatel prvního internetového katalogu erotických služeb v České republice.\n\nAnastasov působil v devadesátých letech jako redaktor časopisu o počítačových hrách Excalibur, z něhož později v lednu 1994 odešel spolu s Janem Eislerem kvůli neshodám s jeho vydavatelem Martinem Ludvíkem, založil časopis Score, který existuje dodnes. Právě ve Score v polovině devadesátých let byla jeho proslulost a oblíbenost patrně největší. Za dosud ne úplně vyjasněných okolností ze Score spolu s Janem Eislerem odešli a založili první internetový katalog erotických služeb v ČR.\n\nAnastasovův život je po opuštění Excaliburu plně spjat s časopisem Score, jehož se později stal šéfredaktorem. Rozjezd Score byl daleko hladší než rozjezd jeho předchůdce, Excaliburu. Redaktoři již měli potřebné zkušenosti, a tak již po prvních číslech se úroveň časopisu dostala dostatečně vysoko. Anastasov recenzoval zejména adventury, RPG a dungeony, méně již akční hry a touto dobou již vymírající plošinovky.\n\nS vedením Art Consulting, vydavateli Score – Oldřichem Hejtmánkem a zejména Miroslavem Elfmarkem, si Anastasov příliš nerozuměl. Na čas ze Score (č. 50 – 58) odešel, nakonec se ale vrátil a pokračoval dále v práci pro časopis.\n\nPostupně docházelo k růstu počtu počítačových hráčů a sílila konkurence, zejména časopis Level. V první polovině roku 1999 byl Anastasov z časopisu vyhozen. Ač toto zřejmě nepřekvapilo informované lidi,\nAnastasov byl obviněn z recenzování betaverzí a pirátských kopií, z porušování smluv s distributory (zveřejnění dem na CD přes výslovný zákaz), z porušování dohod (zejména co se týká obálky časopisu) a z úplatkářství. \n\nNakonec odešel do Levelu, pro který chvíli psal recenze, pak se ale úplně stáhl ze světa počítačových her. Se čtenáři se rozloučil na Bonuswebu, kde poskytl online rozhovor a kde se prostřednictvím článků střetl se svými odpůrci ve snaze očistit své jméno. \nAndrej Anastasov provozuje internetový katalog erotických služeb a další stránky s erotikou a pornografií.\n\nAnastasovovi je vytýkáno, že některé z jeho recenzí neposkytují dostatek objektivních informací o recenzované hře. Jeho další slabostí byla zřejmě příliš silná náklonnost k penězům, kterým dal podle svých vlastních slov přednost před podílem na Score, které musel později proti své vůli opustit. \n\nDále je mu vytýkáno, že se snažil udržovat Score před konkurencí i za cenu výše zmíněných neetických praktik. Recenzování betaverzí sám přiznal v rozhovoru.\n\n\n"}
{"id": "104827", "url": "https://cs.wikipedia.org/wiki?curid=104827", "title": "Obrněný transportér", "text": "Obrněný transportér\n\nObrněný transportér (OT) je pancéřované vozidlo určené především pro dopravu pěchoty na bojiště, mezi jehož charakteristické znaky dále patří kolový či pásový podvozek a kulometná výzbroj. Odolnější vozidla určená pro převoz vojáků a jejich následnou bojovou podporu, tzv. bojová vozidla pěchoty (BVP), mají pásový podvozek a jsou vyzbrojena automatickými kanóny a protitankovými řízenými střelami. V období po konci studené války byla do výzbroje zavedena nová generace kolových obrněnců, která se výzbrojí a někdy i pancéřováním vyrovnala pásovým BVP. Tyto obrněné transportéry se proto také označují jako kolová bojová vozidla pěchoty (KBVP).\n\nVývoj obrněných transportérů začal již v souvislosti s nasazením prvních tanků v průběhu 1. světové války, ale opravdový rozvoj této kategorie obrněných vozidel přinesl až další světový konflikt. Tankové jednotky bez podpory pěchoty často utrpěly velké ztráty v důsledku použití stále účinnějších protitankových zbraní. Proto pokud to bylo možné, byly tanky doprovázeny motorizovanou pěchotou (na nákladních automobilech) nebo tankovým desantem, kdy se vojáci vezli přímo na tanku (především v Rudé armádě). Nedostatečná průchodnost terénem v prvním případě a zranitelnost výsadku v případě druhém vedly k vývoji specializovaného dopravního prostředku, který měl dopravit pěchotu na bojiště spolu s tanky.\n\nJako první nasadil obrněné transportéry v roce 1939 Wehrmacht, který používal polopásové typy Sd.Kfz. 250 a Sd.Kfz. 251 u jednotek pancéřových granátníků. Většina německých motorizovaných pěších útvarů však byla i nadále převážena nákladními automobily. Britská armáda a země Britského společenství národů dostávaly od roku 1940 masově vyráběné pásové transportéry Universal Carrier, zatímco Američané vyráběli pro vlastní armádu i pro Spojence polopásové transportéry M2 a M3 Half-track. Sovětský svaz za války obrněné transportéry příliš nepoužíval (výjimkou byla americká vozidla dodaná v rámci programu Lend-Lease), od roku 1942 ale systematicky využíval ukořistěné německé stroje a polopásové nákladní vozy ZiS-42. Spojenci používali k přepravě pěchoty také obrněné transportéry Kangaroo, což byly různé typy tanků bez věže, na jejímž místě se nacházel prostor pro výsadek.\n\nPo druhé světové válce došlo k poklesu oblíbenosti polopásové koncepce a do výzbroje většiny armád byly zařazeny kolové nebo pásové obrněné transportéry. Sovětský svaz ve velkých počtech zavedl i exportoval kolové obrněné transportéry BTR-152, BTR-40, BTR-60, BTR-70 a BTR-80, jakož i pásové MT-LB a BTR-50. Mezi nejrozšířenější pásové OT na světě se řadí americký M113, zatímco kolový OT Stryker používají jen Spojené státy a Peru. Americká armáda plánuje nahradit zbývající trasportéry M113 vozidly AMPV, která jsou postavena na základě bojových vozidel pěchoty M2 Bradley. Rozšířená jsou i vozidla evropských výrobců, například Patria AMV, Boxer nebo Piranha.\n\nČeskoslovenská lidová armáda používala například polopásový OT-810 (vycházel z Sd.Kfz. 251), OT-64 SKOT (střední kolový obrněný transportér) nebo OT-62 TOPAS (transportér obrněný pásový). Česká armáda má ve výzbroji vozidla Pandur II ve verzi kolové bojové vozidlo pěchoty (KBVP) a kolový obrněný transportér (KOT), která nahradila dříve užívaná obrněná vozidla OT-64 SKOT.\n\nZ konstrukčního hlediska dominují kategorii moderních kolových obrněných transportérů osmikolová vozidla, ale nabízeny jsou i šestikolové varianty, jako je například VBTP-MR Guarani pro Brazílii, který vychází z vozu Iveco SuperAV 8x8.\n\n"}
{"id": "104828", "url": "https://cs.wikipedia.org/wiki?curid=104828", "title": "Resident Evil 3: Nemesis", "text": "Resident Evil 3: Nemesis\n\nResident Evil 3: Nemesis (v Japonsku známá jako Biohazard 3: Last Escape) je videohra typu 3D akční adventura (survival horor) japonské firmy Capcom. Byla vydána 22. září 1999 pro Dreamcast, GameCube, PlayStation a Windows.\n\nHlavní postava se jmenuje Jill Valentine, je to bývalá policistka, která byla svědkem počátku úniku T-viru v prvním dílu. Procházíte zdemolovaným americkým městem jménem Raccoon City, čelíte útokům nejrůznějších zmutovaných monster a řešíte zapeklité hádanky a postupně odkrýváte zajímavý příběh.\n\nZpočátku vlastníte jen několik zbraní, ale váš inventář není neomezen. Do ruky dostanete třeba magnum, granátomet a bazuku. Rovněž se také musíte starat o dostatek střeliva, kterého není nikdy dost.\n\nV důsledku nákazy T-virem zemřelo téměř 99 % obyvatel města. Setkáte se ale i s pár živými lidmi, jako je Carlos Olivera a další členové jeho jednotky USBC, která má oficiálně pomoci přeživším z města, ale ve skutečnosti má zahladit stopy po viru a odstranit svědky, jako je i Jill. Mimo monster se ve městě nachází i Nemesis, biologická zbraň, monstrum, které má za úkol odstranit členy S.T.A.R.S. (Strategicko Taktického a Záchranného Týmu), který pronikl do tajemství společnosti Umbrella. Smrtící vir se jmenuje T-virus, je to virus, který provádí drobné změny v DNA zasaženého organismu, takže po nákaze se z dotyčného po smrti (kterou může způsobit samotná nákaza) stane zombie. Jako tvůrce viru se dají označit dva vědci. Albert Wesker a Wiliem Birkin. Nakonec Umbrella město srovná se zemí takticko-nukleární zbraní a vše ututlá a popře. Řekne, že vybuchla jaderná elektrárna, která se nachází v Raccoon City. Jediní přeživší jsou Jill, Ada, Leon, Claire, Sheery, Hunk, Carlos, Barry a osazenstvo Residet Evilu Outbreaku, jehož děj je též zasazen do městečka Raccoon City.\n"}
{"id": "104829", "url": "https://cs.wikipedia.org/wiki?curid=104829", "title": "Jill Valentinová", "text": "Jill Valentinová\n\nJill Valentinová je fiktivní ženská postava ze série hororových počítačových her \"Resident Evil\", byla jedním z hrdinů původní hry Resident Evil a hlavní hrdinkou \"\". Objevila se rovněž ve filmech \"\", \"\" a v počítačové hře \"Marvel vs. Capcom 2\". V Racoon City patří do alfa týmu speciálních jednotek \"Special Tactics And Rescue Service\" (S.T.A.R.S.) v překladu STAZOR, dříve byla členem Delta Force.\n\n"}
{"id": "104844", "url": "https://cs.wikipedia.org/wiki?curid=104844", "title": "Svatováclavská koruna", "text": "Svatováclavská koruna\n\nSvatováclavská koruna je jako česká královská koruna nejstarší a nejvýznamnější součástí českých korunovačních klenotů. Ačkoli se po zániku monarchie nestala jedním z oficiálních symbolů novodobého českého státu, těší se dodnes zvláštní úctě. Je zasvěcena svatému Václavovi a spolu s korunovačním žezlem a jablkem je uchovávaná v tzv. korunní komoře nad svatováclavskou kaplí katedrály svatého Víta, Václava a Vojtěcha v Praze. Vystavována je jen výjimečně, a to při významných státních událostech.\n\nKorunu nechal zhotovit v roce 1346 ještě za života svého otce Jana následník českého trůnu Karel IV. Svatováclavská koruna měla od počátku charakter veřejnoprávní. Nebyla osobním majetkem krále, ale patřila celé zemi prostřednictvím jejího nebeského patrona. Mohla být užívána jen při zcela výjimečných příležitostech, zejména při korunovacích, kdy demonstrovala spojení krále a země. Koruna se stala přímo vtělením české státnosti a po staletí udržovala vědomí o svébytnosti Českého království mezi ostatními evropskými státy. Byla též symbolem společným pro všechny země Koruny české, jejichž jednotu ztělesňovala.\n\nPosvátný charakter koruny umocňovala skutečnost, že se jednalo o korunu relikviářovou. Původně byl totiž do křížku na jejím vrcholu zasazen údajný trn z Kristovy trnové koruny. Český král tak byl symbolicky korunován stejnou korunou jako samotný Kristus. Koruna navíc stála pod přímou papežskou ochranou, přičemž kdokoli, kdo by překročil některé z ustanovení vymezujících její užívání, měl už samým činem propadnout nejtěžšímu církevnímu trestu, tedy vyobcování z církve.\n\nČeské království se poprvé objevilo na mapě v roce 1085, dávno před tím, než byla zhotovena svatováclavská koruna. S korunou jsou na českých mincích (denárech) a na pečetích vyobrazeni již první dva čeští králové, Vratislav II. a Vladislav II. Jejich koruna byla pravděpodobně čelenkou byzantského typu s přívěsky na páru řetízků. Těmto králům byla koruna propůjčena pro výjimečné příležitosti. Dědičný královský titul si dokázal udržet až Přemysl Otakar I. Není třeba pochybovat, že při té příležitosti existovala královská koruna.\n\nJak vypadala přemyslovská koruna, svědčí vyobrazení z doby Přemysla Otakara II., zejména jeho majestátní královské pečeti. Měla vysokou čelenku, která přecházela ve stylizované květy lilií. Stejnou podobu má i koruna z Přemyslových pohřebních insignií z roku 1298.\nNovou přemyslovskou korunu dal roku 1297 ke své pražské korunovaci zhotovit Václav II., a k ní měl zlatý meč a zlatý heraldický štít. Stejnou korunou byl korunován i Jan Lucemburský. Tuto korunu pravděpodobně Karel IV. daroval do dómské pokladnice v Cáchách na bustu svého patrona sv. Karla Velikého, kterou sám objednal. Podle druhé hypotézy jde o korunu darovanou na bustu sv. Zikmunda do Polska.\n\nTvar Svatováclavské koruny Karla IV. je inspirován tvarem liliovitými motivy přemyslovské koruny, stejně jako podobou koruny francouzských králů. Shodný tvar měla Karlova dřevěná pohřební koruna (která se dochovala ve fragmentech) i polská koruna krále Kazimíra III.\n\nSvatováclavskou korunu nechal v roce 1346 zhotovit Karel IV. pro svou korunovaci českým králem. Její existence je poprvé zmíněna v roce 1351 v ochranném dokumentu ze 6. května 1346, který vystavil papež Klement VI. Svatováclavská koruna měla podle papežské buly z roku 1346 spočinout na hlavě sv. Václava v pražském chrámu sv. Víta. Spočívala na lebce sv. Václava, jež byla uzavřena v relikviářové bustě sv. Václava ze zlaceného stříbra, kterou dal zhotovit již Karlův dědeček, král Václav II. Z jejího zasvěcení svatému Václavu se odvozuje její název \"koruna svatého Václava\", který se poprvé objevuje v inventáři pražské katedrály z roku 1387 pod latinskou podobou \"corona sancti Wenceslai\". V latinských pramenech bývala označována též jako \"corona regni Bohemiae\" (\"koruna Království českého\"), tedy stejně jako samotný český stát.\n\nPosvátný charakter měly po vzoru francouzské královské koruny sv. Ludvíka ty koruny, jimž francouzští králové darovali trn z trnové koruny Kristovy. Také Karlova koruna byla korunou relikviářovou. Trn z Kristovy trnové koruny byl zasazen do křížku v křížení kamar. Jeho absence byla zjištěna teprve při posledním restaurování.\n\nPrvním králem, který byl korunován touto korunou, byl v roce 1347 Karel IV. a posledním Ferdinand V. Habsbursko-Lotrinský. Původně byla uložena v pražské katedrále a jejím faktickým správcem byla svatovítská kapitula. V době stavovské monarchie zůstávala na Karlštejně, odkud byla vydávána jen při příležitosti korunovace. Samozřejmě se ovšem koruně nevyhnul pohyb v době ohrožení, její pohyb ovšem není dodnes přesně zmapován.\n\nUdálosti 17. století přinesly změny i pro korunovační klenoty, mnohokrát změnily místo uložení. Ocitly se ve svatovítském chrámu i v úřadě Desk zemských nebo Staroměstské radnici. Ve Vídni se na dlouho ocitly v době Marie Terezie, která se obávala nevěrnosti českých zemí. V roce 1791 král Leopold II. vyhověl žádostem českých stavů o vrácení klenotů z Vídně do Prahy. Ať už byly ovšem uloženy kdekoliv, do Prahy se vracely u příležitosti korunovace.\n\nSvatováclavská koruna je spolu s jablkem, žezlem a ostatními částmi korunovačních klenotů uložena v katedrále sv. Víta a přístup k nim je zamezen sedmi zámky, ke kterým mají po jednom klíči prezident České republiky, předseda Senátu Parlamentu České republiky, předseda Poslanecké sněmovny Parlamentu České republiky, předseda vlády České republiky, primátor hlavního města Prahy, arcibiskup pražský a probošt Metropolitní kapituly u sv. Víta v Praze). Tradice sedmi klíčů pochází z doby Leopolda II., kdy byly české korunovační klenoty znovu uloženy v chrámu sv. Víta, tentokrát v korunním archivu za kaplí sv. Václava, za železnými dveřmi s pěti zámky. Zde byla zvláštní skříň opatřená dalšími dvěma zámky.\n\nPodle novodobé pověsti každý člověk, který není oprávněn korunu nosit, ale nasadí si ji na hlavu, do roka zemře. V listopadu roku 1941 si ji prohlédl a možná (důkazy neexistují) i nasadil zastupující říšský protektor Reinhard Heydrich. Heydrich zemřel na následky atentátu 4. června 1942.\n\nKoruna je zhotovena ze zlata, z 21–22 karátového 1 mm silného zlatého plechu. Váží 2,358 kg a obsahuje 96 drahokamů, mimo jiné také jedny z největších safírů na světě. Korunu dále zdobí 20 perel. Na vrcholu koruny je kříž, v němž je prý uložen trn z Kristovy trnové koruny. Koruna má průměr 19 cm, výška koruny i s vrcholovým křížkem je též 19 cm. Skládá se ze čtyř dílů spojených závlačkami, z nichž každá je zakončena spinelem. Díly, mající podobu stylizovaného květu lilie, jsou pokryty drahokamy, upevněnými v kornoutovitých šatonech, asi 2 cm vysokých.\n\nKameny jsou většinou velkých rozměrů a jsou upevněné zlatými drápky. Barevné uspořádání jednotlivých drahokamů má svůj symbolický význam. Na čelní a zadní části koruny převládají kameny barvy červené, na bočních dílech koruny je rozhodující barva modrá. Hrot každé lilie je zakončen perlou. Koruna je dále spojena dvěma křížícími se oblouky – kamarami – na které byly upevněny čtyři díly jiné čelenky, pokryté smaragdy, spinely a perlami.\n\nVelmi vzácný je srdčitý spinel zdobící jednu z lilií koruny. Patří mezi největší drahokamové spinely na světě, kategorie jako je timúr ruby, timúrův rubínspinel britských korunovačních klenotů. Spinely zdobící korunu pocházejí nejspíše (J. Hyršl, P. Klásek) z Tádžikistánu, proslulého starověkého naleziště u řeky Pjandž (Pamír). Spinel růžové, vínové a rubínové barvy byl kamenem dharmy (řádu a životní síly, energie a osvícení) v buddhismu mahájána a vadžrajána (Bimaránský relikviář). Jako kámen muslimského ráje si ho oblíbili Peršané a Arabové. Pro křesťanskou Evropu to byl drahokam Krista, jeho oběti, krve, vzkříšení a věčného života. Na rozdíl od Indů ho Evropané dlouho nerozlišovali od rubínu dováženého arabskými obchodníky ze Srí Lanky.\n\nZ Pamíru nebo Hindukúše asi také pochází údajný turmalín (rubelit) na čelence koruny (Hyršl, Malíková).\n\n\n"}
{"id": "104847", "url": "https://cs.wikipedia.org/wiki?curid=104847", "title": "Nakadžima A4N", "text": "Nakadžima A4N\n\nNakadžima A4N (中島A4N) byl palubní stíhací letoun japonského císařského námořního letectva a poslední stíhací dvouplošník projektovaný firmou Nakadžima.\n\nDokončen byl už v roce 1934, ale kvůli problémům s motorem vstoupil do služby až v roce 1936. V japonském námořnictvu nesl označení palubní stíhací letoun typ 95 (九五式艦上戦闘機; \"95 Šiki Kandžó Sentóki\"）. Celkem bylo vyrobeno 221 kusů.\n\n\n\n\n"}
{"id": "104848", "url": "https://cs.wikipedia.org/wiki?curid=104848", "title": "Jyxo.cz", "text": "Jyxo.cz\n\nJyxo.cz (čti [džykso]) byl původem český internetový vyhledávač. Termínem Jyxo se označovala také vyhledávací technologie Jyxo a stejnojmenná společnost Jyxo, která vyhledávač provozovala.\n\nVyhledávač Jyxo využíval technologii Jyxo pro sběr, analýzu a vyhledávání rozsáhlého množství dat. Byl to kvalitní český fultextový vyhledávač stránek, šitý na míru českému internetu, který bral v potaz záludnosti českého jazyka, a v mnoha ohledech tak byl lepší než Google. Technologie Jyxo měla modulární strukturu a tak bylo možné jednoduše přidat podporu vyhledávání v jakémkoli formátu. Umožňovala vyhledávání v obsahu HTML stránek PDF souborů i dokumentů .doc (formát Microsoft Wordu) a navíc ještě vyhledávání obrázků a audiovizuálních dat. Pro hodnocení stránek se používal tzv. JyxoRank.\n\n\nSpolečnost Jyxo byla založena v roce 2002 Michalem Illichem. Ředitelem Jyxo.cz byl až do dubna 2010 Michal Illich, původní programátor a architekt vyhledávací technologie. V únoru 2006 získala 15 % společnosti Jyxo švýcarská investiční skupina Centralway Holding AG. V květnu 2008 získala za 163 až 200 milionů korun 100% podíl ve firmě Jyxo s.r.o. společnost CET 21 spol. s r.o. , provozující TV Nova. Provoz vyhledávače Jyxo.cz byl ukončen v únoru 2013 a adresa přesměrována na nova.cz. Společnost sídlila na Praze 5 v areálu Barrandovských filmových atelierů. CET 21 provozuje také blogovací systém Blog.cz, fotogalerii Galerie.cz nebo internetovou encyklopedii Mozek.cz či přehled článků z různých webových serverů články.jyxo.cz. Pro společnost Seznam.cz do roku 2010 vyvíjela PPC systém Sklik. Vyhledávací technologii poskytuje mnoha různým dalším subjektům. Kromě češtiny se specializuje na slovenštinu, maďarštinu a polštinu.\n\n"}
{"id": "104849", "url": "https://cs.wikipedia.org/wiki?curid=104849", "title": "Kopec", "text": "Kopec\n\nKopec (vrch, pahorek) je povrchový tvar, který má zřetelně patrný vrchol, který vystupuje nad okolní terén.\n\nNení úplně jasné, kdy se takový povrchový útvar označuje výrazem kopec nebo hora. Z velké části to závisí na subjektivním hodnocení. Obecně platí, že kopec není tak vysoký jako hora a jeho svah není tak prudký. Někdy je pro označení rozhodující nadmořská výška vrcholu, někdy je to relativní výška nad okolním terénem. Někdy se výrazem hora označují i kopce, které nesplňují ani jedno z kritérií (např. Bílá hora).\n\nKopce vznikají mnoha různými způsoby. Mohou být vytvořeny jako výsledek geologických poruch, postupnou erozí, pohybem nebo tlakem ledovce v dobách ledových, erozí horských hřebenů, vulkanismem, dopadem meteoritů nebo sopečného materiálu, nerovnoměrným působením větru, písku, aj. Kopce vznikají i jako výsledek lidské činnosti (haldy).\n\nKopce sehrávaly v historii důležitou roli.\n\nNa kopcích se v minulosti často stavěla různá lidská sídla, zvlášť na takových kopcích, které byly zároveň v blízkosti vody (u moře, řeky nebo jezera). Z vrcholku kopce byl dobrý výhled na okolní krajinu a pro případné útočníky znamenaly významnou překážku, zvlášť v případě, že byl vrchol kopce dobře opevněn (hradiště, hrad, pevnost). Kopec znamenal i ochranu před záplavami. S růstem velikosti měst, výrobou střelného prachu a změnou vojenské taktiky se tato výhoda stala nedůležitou.\n\n\n"}
{"id": "104852", "url": "https://cs.wikipedia.org/wiki?curid=104852", "title": "Gertrud von Le Fort", "text": "Gertrud von Le Fort\n\nGertrud von Le Fort (vlastním jménem Baronka Gertrud Auguste Lina Elsbeth Mathilde Petrea Freiin von Le Fort; známá též pod pseudonymy Gerta (von) Stark a Petrea Vallerin, 11. říjen 1876, Minden – 1. listopad 1971, Oberstdorf) byla německá spisovatelka křesťanské literatury. \n\nPsala povídky, romány, poezii a eseje s převažující ženskou tematikou, byla ovšem velkou odpůrkyní feministického hnutí. Vyslovovala se o něm např. takto: \"„….když se feministky prohlašují za věřící, je nutné pochopit, že feministka ve skutečnosti vyznává pouze „ten nejubožejší kult ze všech, kult vlastního těla“\".“ Gertruda von Le Fort patřila k nejznámějším katolickým spisovatelkám 20. století a stylově bývá spojována se jmény jako Paul Claudel, Hermann Hesse a Reinhold Schneider. V roce 1952 získala tzv. Gottfried-Kellerovu cenu a později byla vyznamenána „Velkým křížem s hvězdou“ za zásluhy o německou literaturu.\n\n\n"}
{"id": "104853", "url": "https://cs.wikipedia.org/wiki?curid=104853", "title": "Elektroskop", "text": "Elektroskop\n\nElektroskop je druh elektrometru, přístroje, který slouží k indikaci a měření elektrického náboje.\n\n\nPrincip běžného \"statického\" elektroskopu spočívá v tom, že na kovovou destičku, která je spojena s plátky kovů, přivedeme elektrický náboj. Podle jeho velikosti jsou plátky kovu od sebe odtlačovány odpudivou silou stejných elektrických nábojů. Z velikosti výchylky od svislé roviny lze určit velikost náboje. \n\n\"Elektronický\" elektroskop užívá polovodičových součástek reagujících na elektrické pole. Jednou z takových je tranzistor označovaný jako MOSFET, který je nejčastěji v elektrických elektroskopech používán. Celé zařízení pak funguje spíše jako zesilovač, kdy je výsledná hodnota zobrazována voltmetrem.\n\n"}
{"id": "104858", "url": "https://cs.wikipedia.org/wiki?curid=104858", "title": "Faradayova klec", "text": "Faradayova klec\n\nFaradayova klec je princip z oblasti elektromagnetismu, který je založen na tom, že elektrický náboj je soustředěn pouze na povrchu vodiče, nikoli v jeho objemu. Tudíž uvnitř (dokonalého) vodiče nepůsobí žádné elektrické pole. Pokud jde ovšem o klec, nikoli o uzavřenou krabici, záleží na velikosti otvorů. Klec může také (částečně) blokovat elektromagnetické záření, jestliže tloušťka vodiče je dostatečná a otvory jsou výrazně menší, než vlnová délka záření. Tento pojem je známý již od 19. století.\n\nPro lepší pochopení si představme izolovanou dutou kovovou krychli. Do této krychle vložme elektroskop a na vnější stranu krychle pak přiveďme elektrické napětí. Pohledem na elektroskop zjistíme, že uvnitř krychle nepůsobí žádné elektrostatické pole. Když za stejných podmínek necháme elektroskop vně krychle, bude na něj působit náboj v jakémkoliv směru i vzdálenosti.\n\nFaradayovy klece se využívá zejména tam, kde je třeba chránit zařízení či osoby před škodlivým elektromagnetickým polem, rádiovými vlnami apod. Pro tyto účely jsou stavěny specializované Faradayovy klece.\nFaradayovou klecí je do určité míry i automobil. Může proto posádku chránit například před účinky blesku (náboj a tedy i proud je veden karosérií, nikoliv těly posádky).\nFaradayovou klecí bývá také kovová skříň elektro-akustických přístrojů nebo stínění kabelů.\n\nPokud by uhodil do auta blesk, sjede po vnější straně a nám se nic nestane, pokud se zrovna něčím vodivým nedotýkáme auta nebo pokud se rukou nedotýkáme nějaké kovové části auta. Stejně to funguje také v letadlech. Každé dopravní letadlo dokonce aspoň jednou za rok zasáhne blesk, ale díky tomu že výboj sjede po vnějším kovovém plášti letadla, cestující si ničeho nevšimnou.\n\nObjevitelem tohoto jevu je anglický fyzik Michael Faraday; objevil jej v roce 1836. Nicméně první pokusy o popsání jevu se objevily už dříve v bádání francouzského fyzika Jean-Antoinea Nolleta či Benjamina Franklina v polovině 18. století. Franklin již v roce 1755 sledoval, že korková kulička bez el. náboje visící na provázku je při přiblížení k proudem nabité kovové nádobě přitahována vnější plochou nádoby, ale nikoli jejím vnitřkem.\n\n"}
{"id": "104860", "url": "https://cs.wikipedia.org/wiki?curid=104860", "title": "Moravice", "text": "Moravice\n\nMoravice (německy \"Morawitz\") je obec v okrese Opava. Leží v jihozápadní části okresu, něco přes 9 km severozápadním směrem od města Vítkov. Žije zde obyvatel. Obec je součástí přírodního parku Moravice, blízko údolí řeky Moravice. Sama řeka však obcí neprotéká, její koryto je nachází jižně od obce.\n\nObec se rozkládá se na úbočích vrchu Hůrka, který je s 566 m n. m. nejvyšším bodem přírodního parku Moravice. Hůrka je součástí pohoří Nízký Jeseník, přesněji jeho části zvané Vítkovská vrchovina. Okolní terén je kopcovitý, s převažujícími lesy. Bezprostřední okolí obce však bylo díky zemědělskému využívání v minulosti odlesněno.\n\nPrvní písemný doklad o obci pochází z roku 1283, kdy listina zmiňuje majitele obce, vladyku Jenczka (Jaroslava) z Moravice. Zřejmě již tehdy zde existovala tvrz. Moravice tvořila malý statek, ovšem jeho rod obec rozšířil a v roce 1461 přikoupil Budivoj z Moravice od opavského knížete Arnošta také sousední panství Vikštejn spolu s hradem Vikštejn. Od této chvíle se nazýval pán z Moravice a Vikštejna. Budivoj však krátce na to upadl v nemilost u českého krále Jiřího z Poděbrad tím, že jej odmítl uznat českým králem. Proto byl v roce 1464 dán jako odbojník do klatby a odsouzen ke ztrátě hrdla a majetku. Hrad Vikštejn byl v té době velice pevný a těžce dobyvatelný, avšak Budivoj věděl, že vojsku Jiřího z Poděbrad nebude schopen dlouho odolávat a tak si zachránil holý život útěkem do Polska. Tím došlo k rozdělení moravicko-vikštejnského panství. Z tohoto období pochází pravděpodobně pečetní znamení Moravice s vyobrazením sekáče s kosou. Jedná se o vyjádření zemědělské povahy obce a současně o vyjádření typického zaměstnání tehdejších moravických obyvatel.\n\nZakladatelem nového významného šlechtického rodu v Moravici se stal Jan Dlouhý z Roudnice, který ji kupuje v roce 1493 spolu s přilehlými, dnes již zaniklými vesnicemi nazývanými Krahulí a Hidová. Od té doby se Jan i jeho potomci píší jako Moravičtí z Roudnice. V roce 1526 získali Moravici Stošové z Kounic a drželi ji následující půlstoletí. Od konce 16. století lze sledovat silnou německou migraci do Moravice, takže o století později to již byla obec takřka úplně německá, obdobně jako celé okolí.\n\nDalším významným mezníkem se stává rok 1622, kdy po porážce českých stavů byla obec za účast na stavovském povstání konfiskována Janu Odkolkovi z Újezdce a připojena k opavskému panství Karla knížete z Lichtenštejna. Majitelé obce uprchli do ciziny, zdejší tvrz zanikla zřejmě v dobách třicetileté války.\n\nV následujícím období dochází k značnému šíření katolictví a obec Moravice prochází obdobím svého největšího rozkvětu. Knížata z Lichtejnštejna obci přáli, jejím přičiněním byla v obci již v roce 1725 otevřena nová škola. Ta sloužila až do roku 1899, kdy si obec postavila školu novou. Lichtejnštejnové pomohli obci vybudovat v roce 1755 barokní kostel sv. Filipa a Jakuba, který nahradil dosavadní dřevěný. V roce 1777 přibyla ke kostelu farní budova. V té době se počet obyvatel Moravice blížil osmi stům. Samostatnou farností však Moravice byla s výjimkou období v šestnáctém století až od roku 1859, od roku 1996 byl správou farnosti pověřen kněz ze sousední Melče.\n\nPo zániku feudálního zřízení se stala Moravice od roku 1850 politickou obcí soudního okresu Vítkov v rámci politického okresu Opava. V té době byla již obec téměř čistě německá a nazývala se Morawitz. V roce 1939 měla obec 524 obyvatel. Po roce 1945 došlo k odsunu a vysídlení většiny německého obyvatelstva obce a Moravice byla postupně osídlována českým a slovenským obyvatelstvem z vnitrozemí (Valašsko, Haná, Ostravsko), ale také reemigranty z Volyně a Rumunska. Svého předválečného počtu obyvatel ale už nikdy nedosáhla a prakticky v celém poválečném období se potýká s úbytkem obyvatelstva.\n\nV roce 1979 se Moravice stala součástí střediskové obce Melč, od roku 1990 je opět samostatnou obcí. Podle údajů z roku 2006 žilo v obci 255 obyvatel, z toho 115 v produktivním věku. Průměrný věk obyvatel byl 38 let. V obci se nacházelo 88 domů, z nichž bylo 63 obydleno.\n\n\nObec Moravice je ekonomicky postižena horší dopravní dostupností. Většina ekonomicky aktivního obyvatelstva dojíždí za prací mimo obec. Nezaměstnanost v obci byla v červnu 2006 na úrovni 19,1 %, což je druhá nejvyšší hodnota ze všech obcí okresu Opava. Také žáci a studenti dojíždějí za vzděláním do jiných míst okresu Opava. Většina občanské vybavenosti je občany Moravice využívána v blízké, bývalé střediskové obci Melč a ve městech Vítkov a Opava.\n\nV obci v současné době funguje prodejna potravin, hostinec a ústav sociální péče pro dospělé, umístěný v budově bývalé školy. V obci je fotbalové hřiště s rekonstruovanou budovou šaten a nově postavený tenisový kurt. Přibližně 3 km od obce Moravice se v katastru obce Mladecko nachází lyžařský vlek zvaný Martinka.\n\nV obci je aktivní sbor dobrovolných hasičů a tělovýchovná jednota, jejíž fotbalové mužstvo mužů hraje v okresních soutěžích Opavska. Pravidelně jsou také pořádány turnaje ve stolním tenise, plesy a další společenské akce. Obyvatele mohou využívat také rekonstruovaný parčík ve středu obce s nově postaveným altánem. Pro setkávání občanů je využívána také útulna na vrcholu Hůrka.\n\nMoravice se nachází na zelené turistické značce, která prochází od železniční zastávky \"Litultovice\" - Pilný mlýn do Jánských koupelí v údolí řeky Moravice. Turisticky je vyhledáván především široký rozhled z vrchu Hůrka. Zajímavý je také pramen železité minerální vody, místními zvané kyselka, nedaleko lyžařského vleku Martinka.\n\nV okolí obce se nachází atraktivní turistické cíle - malebné údolí řeky Moravice s bývalými lázněmi Jánské Koupele, přehradní nádrže Kružberk a Slezská Harta, zřícenina hradu Vikštejn nebo cvičná horolezecká stěna pod hrází přehradní nádrže Kružberk.\n\nOkolí obce je vhodné pro pěší turistiku, cykloturistiku a vzhledem ke své nadmořské výšce v zimě také pro běžecké lyžování.\n\n"}
{"id": "104862", "url": "https://cs.wikipedia.org/wiki?curid=104862", "title": "EGroupWare", "text": "EGroupWare\n\neGroupWare je open source groupwarový software využívající webové rozhraní. Je napsaný v PHP a používá různé databáze (MySQL, PostgreSQL, SAP/Max DB s ODBC, MS SQL Server s ODBC, Oracle s ODBC). Obsahuje různé moduly, jako jsou například kalendář, adresář, správce kontaktů, IMAP e-mailový klient, CRM funkce, správce projektů, zdrojů, systému, souborů, pracovní výkaz, wiki, znalostní báze, work-flow a další.Mezi další zajímavé funkce je podpora LDAP, můžete použít např. OpenLDAP. Tím získáte možnost sdílet kontakty a používat jak vlastní webovou aplikaci tak i např. Thunderbird či Outlook.\n\n"}
{"id": "104864", "url": "https://cs.wikipedia.org/wiki?curid=104864", "title": "Kawasaki Ki-10", "text": "Kawasaki Ki-10\n\nKawasaki Ki-10 bylo poslední dvouplošné stíhací letadlo používané japonskou císařskou armádou. Do služby byl typ uveden v roce 1935. Armádní označení typu bylo stíhací letoun typ 95 (95式戦闘機; 95 Šiki Sentóki) a spojenecké kódové označení znělo Perry.\n\nJaponské armádní letectvo zadalo vývoj Ki-10 v září 1934. Nový letoun měl výrazně překonávat všechny dosavadní japonské stíhací stroje.\n\nPrvní Kawasaki Ki-10 poháněl vidlicový řadový dvanáctiválec Kawasaki Ha-9-IIa o výkonu 625 kW s dvoulistou vrtulí. Nad motorem byla instalovaná dvojice synchronizovaných kulometů vzor 89 ráže 7,7 mm. Zalétání proběhlo v březnu 1935, výbornou ovladatelnost a obratnost však znehodnocovala nedostatečná rychlost.\n\nTřetí prototyp byl proto vybaven třílistou kovovou vrtulí, zapuštěnými nýty na náběžnou hranu křídla a novou kapotu motoru a chladiče. Vzhledem ke zlepšení byl Ki-10 přijat do sériové výroby.\n\nBěhem služby sériových strojů Ki-10 se projevila letová nestabilita, vadící zejména při střelbě. Z výrobní linky byl odebrán 185. letoun, určený k experimentům na odstranění potíží. Výsledkem testů bylo zvětšené rozpětí křídel prodloužení trupu. Experimentální stroj se stal prototypem vylepšené sériové verze Ki-10-II, stavěné od června 1937 do prosince 1938 v 280 kusech.\n\nDalší pokusný prototyp z října 1936 nesl označení Ki-10-I KAI. Úprava spočívala v samonosných jednoduchých nohách podvozku a přepracovaném chladiči. Rychlost tak vzrostla na 420 km/h.\n\nDalší dva prototypy Ki-10-II KAI měly podobné úpravy, avšak za jejich pohonné jednotky byl zvolen Ha-9-IIb o 700 kW. Jejich rychlost již dosahovala 445 km/h. Sériově se však nestavěly.\n\nKawasiki Ki-10 byl nasazen japonskou armádou v Mandžusku, během Druhé čínsko-japonské války a v rusko-japonském příhraničním konfliktu. Na počátku války v Pacifiku už byl typ přeřazen k výcviku a pomocným úkolům. Celkem bylo vyrobeno 588 kusů.\n\n\nÚdaje platí pro Ki-10-II\n\n\n"}
{"id": "104866", "url": "https://cs.wikipedia.org/wiki?curid=104866", "title": "Pokání (román)", "text": "Pokání (román)\n\nPokání (angl. \"Atonement\") je román, který napsal britský spisovatel Ian McEwan jako osmý v pořadí. Vydán byl v roce 2001 nakladatelstvím Jonathan Cape, česky roku 2003 nakladatelstvím ODEON v překladu Marie Válkové. Kniha je dělena do čtyř částí.\n\nRomán v roce 2007 pod stejným názvem zfilmoval Joe Wright s Keirou Knightley a Jamesem McAvoyem v hlavních rolích.\n\nPrvní část knihy se odehrává za jednoho velmi parného dne na venkově v Surrey v roce 1935. Seznamujeme se s třináctiletou Briony Tallisovou, která netouží po ničem jiném než se stát spisovatelkou. Ten den má přijet její bratr Leon s přítelem Paulem Marshallem a také její bratranci Pierrot a Jackson a její sestřenice Lola, jejichž rodiče se rozvádí. Bratra chce uvítat hrou, kterou napsala speciálně pro něj a která se jmenuje Útrapy Arabelliny. Hru má nazkoušet právě se svými bratranci a se sestřenicí. Tato část nás seznámí i s ostatními členy rodiny Tallisových. V domě se nachází rovněž Brionina dospělá sestra Cecilia, která po ukončení svých studií přijela na prázdniny, a také matka Emily. Otec Jack pracuje ve městě. K této rodině patří též služebnictvo. Starý Hardmann, jeho syn Danny, Betty a Grace Turnerová. Její syn Robbie také právě dokončil studia literatury a to díky finanční podpoře Jacka Tallise. Chystá se na medicínu. Bratranci a sestřenice se však ukáží jako zcela nevhodní adepti na role pro Brioninu hru. Bratranci nemají ten správný talent, zato Lola má talentu dost. Je jí 15 a snaží se, aby se vše točilo kolem ní. To zdědila po své matce Hermione, sestře Emily, která je dodnes dětstvím s Hermione poznamenaná. Emily trpí často migrénami. Kapitoly této knihy jsou vyprávěny ve třetí osobě a události jsou zde popisovány z různých pohledů. Robbie si uvědomí, že Cecilii vlastně miluje. Napíše jí dva dopisy. V jednom z nich se jí vyzná až příliš vášnivě. Z nepozornosti dá však do obálky právě tento dopis. Pošle ho po Briony. Ta si ho však přečte a ve své nedospělé hlavičce udělá z Robbieho maniaka a násilníka. Má pocit, že svou sestru musí chránit. To však nemusí, protože po přečtení dopisu si Cecilia uvědomí, že s ní zmítají stejné vášně. Lola se Briony přizná, že ji dvojčata zbila a dokonce jí ukáže modřiny. U pozdní večeře se celá rodina sejde, avšak kluci naplánují útěk, což společnost zjistí až po chvíli. Vydají se je hledat. Tento útěk však zastíní úplně jiná událost. Lola je napadena. Neví, kdo je ten útočník, ale Briony vidí jeho siluetu a má pocit, že je vše jasné, že nikdo jiný než Robbie to být nemůže. Lola je pro ni Cecilia. Stane se pak korunním svědkem a Robbie je za tento čin v listopadu 1935 odsouzen.\n\nDruhá část nás zavádí do vřavy druhé světové války. Ocitáme se ve Francii u Dunkerque. V této části je hlavním hrdinou Robbie. Vyměnil dřívější propuštění z vězení za vstup k pěchotě. Prostřednictvím jeho vzpomínek se dozvím, že s Cecilií mají pořád rádi. Ta přerušila veškeré kontakty se svou rodinou a stala se ošetřovatelkou. Naposled se viděli v roce 1939 po třech a půl letech. Briony se nezapsala na vysokou, neotiskli jí ani článek, zato se stala po vzoru své sestry ošetřovatelkou.\n\nHlavní hrdinkou je zde opět Briony. Pracuje jako zdravotní sestra v londýnské nemocnici a naplno se seznamuje s hrůzami války. Ani ona se svými rodiči příliš nekomunikuje. Trápí ji svědomí a touží po odpuštění. V této části dochází k odhalení šokující skutečnosti a sice, že si Lola vzala Paula Marshalla. Tak zjistíme, jak to toho parného dne všechno bylo. Briony rovněž konečně navštíví svou sestru Cecilii. Dojde rovněž ke konfrontaci s Robbiem. Vyvede je z osudového omylu a řekne jim, kdo byl pravým pachatelem. Domluví se spolu, jak se bude Briony snažit svůj hřích odčinit.\n\nJediná část knihy, která je vyprávěna v ich-formě a vypravěčkou je Briony. Teď je jí však 77 let. Právě se dozvěděla, že je vážně nemocná. Jednoho dne si nebude vzpomínat vůbec na nic. Šokující skutečností, která je tady odhalena je, že autorkou předešlých tří částí je právě Briony, ze které se nakonec stala spisovatelka a která touto cestou činí jakési pokání. Lola a Paul Marshall jsou však stále naživu a tak k vydání knihy nemůže dojít. Dále je odhalen fakt, že fikce je mocnější než skutečnost a změnit se v ní dá ledacos na rozdíl od života. Robbie a Cecilia totiž zemřeli již během války a Briony je ve skutečnosti od odsouzení neviděla. Kniha končí představením Útrapy Arabelliny, v jejím rodném domě, který byl přestavěn na hotel.\n"}
{"id": "104872", "url": "https://cs.wikipedia.org/wiki?curid=104872", "title": "Ernst Sellin", "text": "Ernst Sellin\n\nErnst Sellin (26. května 1867 Altschwerin – 1. ledna 1946 Epichnellen u Eisenachu) byl luterským profesorem Starého zákona a archeologie. Patřil k průkopníkům integrace poznatků z archeologie do biblických věd.\n\nAbsolvoval univerzitní studia v oborech teologie a orientální jazyky. V letech 1897-1908 působil na evangelické teologické fakultě ve Vídni, v letech 1908-1913 na univerzitě v Rostocku, v letech 1913-1921 v Kielu a v letech 1921-1935 v Berlíně.\n\nPodílel se na archeologických vykopávkách v Palestině (např. v Jerichu a Taanachu). Byl ve vědeckých stycích s Bedřichem Hrozným. Jako starozákoník se zabýval zejména postavou Mojžíše, koncepcí Deutero-Izajáše, terminologií Božích jmen a významem sousloví „služebník Hospodinův“ (\"Ebed-Jahve\"). Promýšlel i teologické využití myšlenek S. Freuda.\n\nMezi jeho žáky patřili Leonhard Rost (1896-1979) a Slavomil Ctibor Daněk (1885-1946).\n"}
{"id": "104873", "url": "https://cs.wikipedia.org/wiki?curid=104873", "title": "Východ", "text": "Východ\n\nVýchod je jedna ze světových stran. Latinsky \"oriens\" „východ“, \"oriri\" pozvednout se, \"sol oriens \"„stoupající Slunce“, „vzcházející Slunce“. Východ tak označuje stranu, na které vychází Slunce. Je zajímavé, že staré mapy nejsou „orientovány“ na sever, tak jako dnes, ale na východ (proto východ = \"orient\") nebo na jih.\n\nProtože se Země otáčí kolem svém osy, je východ místem, na kterém vychází Slunce (viz také Orient). Východ je jednou z hlavních světových stran.\n\nPoužívá se v navigaci a při zadávání souřadnic. Na kompase je označen písmenem V (nebo také německy O – Ost, nebo anglicky E – East). Východní směr (90 stupňů) leží kolmo ke směru severnímu (0 stupňů) a jižnímu (180 stupňů). Slunce vychází přesně na východě v den jarní a podzimní rovnodennosti.\n\nKřesťanské kostely jsou zpravidla orientovány, tedy stavěny tak, aby oltář stál směrem na východ. Není to však striktní pravidlo, obzvláště v baroku se v případě potřeby stavěly kostely neorientované.\n\nBěhem studené války byly termínem Východ označovány také státy, které byly pod mocenským vlivem Sovětského svazu.\n\n\n"}
{"id": "104874", "url": "https://cs.wikipedia.org/wiki?curid=104874", "title": "Tengiz Abuladze", "text": "Tengiz Abuladze\n\nTengiz Abuladze (gruzínsky თენგიზ აბულაძე; rusky Тенгиз Евгеньевич Абуладзе) (31. ledna 1924, Kutaisi – 6. března 1994, Tbilisi) byl gruzínský filmový režisér.\n\nAbuladze studoval divadelní režii v letech 1943–1946 v Tbilisi a film ve Všesovětském Filmovém ústavu v Moskvě. Po ukončení studia v roce 1952 působil jako filmový režisér v Gruzii. V roce 1980 byl vyznamenán cenou \"Národního umělce SSSR\".\n\n"}
{"id": "104878", "url": "https://cs.wikipedia.org/wiki?curid=104878", "title": "IPod", "text": "IPod\n\niPod je multimediální přehrávač firmy Apple. Tento název se užívá pro celou rodinu přenosných MP3 přehrávačů od Apple. Zkráceně se tak také velmi často označuje nejvyspělejší klasický přehrávač, iPod Classic (\"iPod 6G\"). iPody mají jednoduché uživatelské rozhraní, které se ovládá pomocí dotykového kolečka (tzv. \"click wheel\"). Výjimkou je model iPod Touch a poslední model iPod Nano, který se ovládá pomocí dotykového displeje.\n\nPrvní verze iPodu byla na trh uvedena 23. října 2001 s pevným diskem o kapacitě 5 GB. Od té doby se přehrávače z rodiny iPod staly nejlépe prodávanými MP3 přehrávači s tržním podílem 63 % (v USA) . V období říjen 2001 až duben 2007 se prodalo celkem 100 milionů přehrávačů iPod.\n\nV roce 2008 tvoří paletu produktů iPod Classic s pevným diskem, iPod Touch s dotykovým displejem, iPod nano schopný přehrávat i videa a iPod shuffle, který nemá displej. Někdejší modely iPod Mini a iPod Photo byly znovu integrovány do řady iPod Classic. Model iPod Classic ukládá média na interní pevný disk, zatímco všechny ostatní modely mají flash paměť kvůli menším rozměrům. Stejně jako mnoho dalších přehrávačů mohou být i iPody (kromě iPod Touch) užity jako externí paměťová média.\n\nFascinujícím efektem velké popularity iPodů je tzv. „ekosystém iPod“ – v současné době se výrobou doplňků pro iPod zabývají stovky společností a nabízejí nepřeberné množství příslušenství, jak veskrze praktického, tak mírně až zcela nesmyslného (například držák toaletního papíru s dokovací stanicí pro iPod).\n\nObsah iPodu nelze kopírovat klasickým systémem složek a mp3 souborů, místo toho je jeho obsah spravován programem iTunes, který hudbu řadí pouze na základě ID3 tagů.\n\nV roce 2003 byl navíc spuštěn iTunes Music Store, dnes iTunes Store, který je v současné době nejúspěšnější systém pro on-line prodej hudby. Skrze něj bylo již prodáno více než 2 miliardy písniček. Obchod je dostupný v USA, většině zemí EU a řadě dalších (celkem 21 v září 2006). Prodej hudby byl také rozšířen o video - seriály, videoklipy, krátké filmy apod. V září 2006 přibyly hry a celovečerní filmy. ITunes v ČR je spuštěno od roku 2011. Jednotlivé písničky stojí nejvíce 0,99 USD, na celá alba jsou slevy.\n\niPod obohatil internet o tzv. podcasting - zkombinování klasického rádia, MP3 a RSS, kdy se v pravidelných intervalech stahují MP3 soubory, které si člověk může nahrát na iPod a v libovolném pořadí přehrávat.\n\nSoučasná nabídka rodiny iPod (k prosinci 2013) zahrnuje:\n\n\n"}
{"id": "104880", "url": "https://cs.wikipedia.org/wiki?curid=104880", "title": "Styly bonsají", "text": "Styly bonsají\n\nStyly bonsají jsou určité definice standardů pro tvarování bonsají. Nejrozšířenější jsou styly japonské, ale i další státy Dálného východu (Čína, Vietnam, Korea) mají vlastní styly (samozřejmě jsou vzájemně ovlivněné).\n\nPět základních stylů představuje pět stromů, jejichž kmeny se jakoby postupně naklání vůči substrátu, ze kterého vyrůstají. Od vzpřímeného stylu, který vyrůstá kolmo, přes šikmý až po kaskádu, u které roste kmen vlastně obráceně shora dolů.\n\nZákladem tohoto stylu je rovný kmen vyrůstající kolmo ze substrátu. Větve vyrůstají střídavě z kmenu a tvoří jednotlivá patra. Žádné dvě větve nerostou ze stejného místa na kmeni. Níže umístěné větve by měly směřovat dolů, což navozuje iluzi starého stromu. V přírodě takto rostou především smrky a jedle.\n\n(\"Moyogi\") Pravděpodobně nejrozšířenější styl pěstování bonsají. Kmen je více či méně zvlněný, často je tvarován do písmene S. V tom případě se musí „vlny“ směrem ke špičce zmenšovat. Strom by měl vyrůstat rovně ze substrátu, tzn. špička kmene má být nad patou. Větve vyrůstají střídavě z kmene ve vnějším místě ohybu a tvoří jednotlivá patra.\n\n(\"Šakan\" – \"Shakan\") Tento styl představuje strom, který se kvůli vývratu nebo sesuvu půdy naklonil, ale dál pokračuje v růstu. Základem je rovný nebo mírně zvlněný kmen vyrůstající šikmo ze substrátu. Větve stejně jako u předchozích stylů tvoří střídavě jednotlivá patra, jsou vodorovné nebo mírně skloněné.\n\n(\"Han Kengai\") Představuje přírodními vlivy částečně zkroucený strom, kdy část stromu roste standardním způsobem vzhůru a alespoň jedna větev se sklání a roste pod úrovní misky.\n\n(\"Kengai\") Strom je natolik zkroucený a ohnutý přírodními vlivy, že celý roste pod úrovní horní hrany misky. Typické pro kaskádu (a také pro polokaskádu) je použití vysokých misek, což udržuje fyzickou i optickou rovnováhu. \n\nZákladem tohoto stylu je rovný nebo mírně šikmý kmen, který se v jednom místě rozvětvuje do koruny. Koruna je pravidelná, nejčastěji kulovitá.\nV přírodě takto roste většina listnatých stromů.\n\n(\"Bundžin\" – \"Bunjingi\") Tento zvláštní styl se vyznačuje neobvykle dlouhým, štíhlým kmenem, který je zpravidla zajímavým způsobem zkroucený. Větve jsou pouze ve špičce stromu. Styl čerpá inspiraci z japonského obrázkového písma, uplatňují se v něm prvky kaligrafie\n\n(\"Sekijoju\") Tento strom svými kořeny obepíná relativně malý kámen a končí v substrátu pod ním. Je pěstován v běžné bonsajové misce. Samotný strom může být tvarován v libovolném stylu.\n\n(\"Išitsuki\" – \"Ishitsuki\") Relativně malý strom vyrůstá ze substrátu, který je umístěn v malé prohlubni na velkém kameni. Kámen bývá umístěn v misce s vodou, která vzlíná kamenem, kde jí strom využívá. Samotný strom je opět tvarován v libovolném stylu.\n\n(\"Tanuki\") Strom vrostlý do staršího kmene.\n\n(\"Fuki nagaši\" – \"Fuki Nagashi\") Představuje strom bičovaný silným větrem. Typické pro tento styl je nakloněný kmen a větve rostoucí ve směru naklonění kmene.\n\n(\"Hankan\") Jde vlastně o typ volně vzpřímeného stylu, v němž jsou ovšem záhyby kmene velmi výrazné.\n\n(\"Soukan\") Z jednoho kořenového systému vyrůstají dva kmeny, z nichž jeden je výrazně vyšší a silnější než druhý. Větve obou kmenů tvoří společnou korunu. \n\nZ jednoho kořenového systému vyrůstá několik kmenů. Ty mohou být uspořádány v několika podtypech:\n\nV misce s nachází dva nebo více samostatných stromů. Někdy bývá zkombinováno i více druhů. Jednotlivé typy dostávají názvy podle počtu stromů – dva (\"sódžu\"), tři (\"sambonjose\"), pět (\"gokonjose\"), sedm (\"nanakonjose\"), devět (\"kjúkonjose\").\n\n(\"Yose-Ue\") Za lesík se zpravidla považuje kompozice, která zahrnuje více než devět stromů. U tohoto stylu se několik jednotlivých stromů vysazuje do společné misky. Stromy jsou různě vysoké a silné, vysázené nepravidelně. Je možné kombinovat různé druhy stromů. Z pohledové strany se kmeny nesmí překrývat, stromy by neměly stát v řadě.\n"}
{"id": "104881", "url": "https://cs.wikipedia.org/wiki?curid=104881", "title": "Józef Beck", "text": "Józef Beck\n\nJózef Beck (4. října 1894 Varšava – 5. června 1944 Stăneşti, Rumunsko) byl polský ministr zahraničí ve třicátých letech 20. století. \n\nPatřil mezi klíčové muže tzv. \"sanačního režimu\". V roce 1930 se stal náměstkem ministra zahraničí. Od roku 1932 až do roku 1939 zastával funkci ministra zahraničí. Věřil ve spolupráci s Německem. Prosazoval silně protičeskoslovenskou politiku a v roce 1938 si pod vojenským nátlakem vynutil vydání větší části Těšínska. Odmítl však požadavek Němců na město Gdaňsk a koridor přes polské území k němu. Po rozbití Československa přijal anglické záruky na nezávislost Polska. Po přepadení Polska Německem a Sovětským svazem se uchýlil spolu s vládou do Rumunska, kde byl internován. V roce 1944 v Rumunsku zemřel na tuberkulózu.\n\n\n\n"}
{"id": "104885", "url": "https://cs.wikipedia.org/wiki?curid=104885", "title": "Světová strana", "text": "Světová strana\n\nSvětové strany jsou čtyři základní směry, podle kterých se určuje na zemském povrchu směr. Tyto čtyři základní směry se shodují se směrem rovnoběžek a poledníků.\n\nV některých kulturách (indiánské nebo buddhistické) byl tento koncept rozšířen na šest základních světových stran – další dvě strany jsou směry nahoru a dolů.\n\nČtyři světové strany se označují písmeny S nebo N (Sever, Nord, North), V, O nebo E (Východ, Ost, East), J nebo S (Jih, Süd, South) a Z nebo W (Západ, West). Strany se používají k určování směrů, navigaci a k základní orientaci map. Pokud není řečeno jinak, horní okraj mapy vždy leží na severu.\nSever nebo také \"geografický sever\" je směr vedoucí k geografickému severnímu pólu. Prodloužená zemská osa ukazuje svým koncem k severu.\n\nV navigaci se používají i jiné „severní směry“, především „magnetický sever“. To je směr, ke kterému ukazuje střelka magnetického kompasu a který se od geografického severu liší o magnetickou deklinaci. V satelitní navigaci se používají další souřadnicové systémy.\n\nJih leží v přesně v opačném směru než sever.\n\nVýchod je směr otáčení Země kolem své osy. Pro pozorovatele na Zemi se východ jeví jako směr, ve kterém vychází Slunce (na rovníku). Dříve (před rozšířením kompasu) byl význam východu srovnatelný s dnešním severem; často byly mapy orientovány na východ, samo slovo orientace pochází od latinského označení východu \"oriens\". Na východ jsou také obvykle orientovány kostely.\n\nZápad je směr, ve kterém zapadá Slunce.\n\nPro přesnější určení směru se používají ještě vedlejší směry, které leží mezi směry hlavními. Jsou to severovýchod, jihovýchod, jihozápad a severozápad. Stejně jako hlavní směry, jsou tyto směry k sobě kolmé a přesně půlí úhel mezi hlavními směry. Společně s hlavními směry tvoří na kompasu takzvanou větrnou růžici. Jednotlivé směry spolu svírají úhel 45 stupňů. Větrná růžice se v tomto stavu používá již od dob antiky.\n\nZajímavé je, že v některých jazycích jsou i pro vedlejší směry samostatné názvy, neodvozené z názvů základních směrů – srovnání dvou blízkých baltofinských jazyků (za povšimnutí stojí i „prohození“ výrazů pro \"jih\" a \"jihozápad\" v obou jazycích):\n\nK přesnějšímu určování směru používají námořníci ještě jemnější dělení. Větrná růžice má pak 16 směrů, které spolu svírají úhel 22,50 stupně. Tento díl se nazývá čárka. Můžeme se pak setkat i s termínem půl čárky.\n\nJeště jemnější dělení je na 32 tzv. plných čárek (by-points, někdy pouze points) o úhlu 11°15', což je zhruba schopnost udržení kursu pro lodě ze začátků éry kompasové navigace. Další zpřesňování navigace přineslo ještě půlčárky a čtvrtčárky a poté se již přešlo na udávání směru ve stupních.\nPravidla pro pojmenování směrů jsou následující\n\n\n"}
{"id": "104896", "url": "https://cs.wikipedia.org/wiki?curid=104896", "title": "Větrná růžice", "text": "Větrná růžice\n\nVětrná růžice, též kompasová růžice či směrová růžice (nebo také hvězdný kříž ve tvaru čtyřcípé hvězdy) je grafické znázornění směrů světových stran. Větrná růžice proto, že při námořní plavbě na plachtenici nejčastěji slouží pro určování směru větru. Větrná růžice vyznačuje na kompasu hlavní a vedlejší světové strany (sever, severovýchod, východ, jihovýchod, jih, jihozápad, západ a severozápad), může být doplněna azimutovou stupnicí (od 1° do 360°).\n\nVýraz větrná růžice se také používá v meteorologii pro označení grafu směrů větru.\n\nKompasová růžice je součástí kompasu a slouží k odečítání přibližného azimutu, který je přesněji zjišťován pomocí stupnice a který se odečítá od severu po směru hodinových ručiček, takže severovýchodní vítr odpovídá 45°, severozápadní odpovídá 315° ap.\n\nVětrná růžice na Svatopetrském náměstí ve Vatikánu označuje hlavní směry takto: S Tramontana / SZ Maestro / SV Greco / Z Ponente / V Levante / JZ Libeccio / JV Scirocco / J Ostro. Toto rozdělení větrné růžice na 8 dílů po 45° pochází z antiky.\n\nČtyřcípá větrná růžice (hvězdný kříž) v kruhu je symbolem Severoatlantické aliance nebo symbolem výrobce čokoládových cukrovinek (značka Orion). Osmiramenná růžice se objevuje na symbolech Světové meteorologické organizace. \n\nTermín větrná růžice je v užším smyslu slova vyhrazen pro graf znázorňující převládající směry větru, ale též pro znázornění jeho režimu obecně. V agrometeorologii se využívají „výběrové“ růžice (podmíněná větrná růžice), které zachycují četnost směrů větru v souvislosti s libovolnými meteorologickými jevy (nejčastěji s teplotou nebo vlhkostí vzduchu). Větrné růžice jsou zobrazovány obvykle jako plošné a sloupcovité diagramy, ale též jako rozložené grafy. Na meteorologických mapách bývá směr větru označen šipkou. Špička takové větrné šipky ukazuje ten směr, kterým vítr vane. \n"}
{"id": "104905", "url": "https://cs.wikipedia.org/wiki?curid=104905", "title": "Frixos", "text": "Frixos\n\nFrixos (latinsky Phrixus) byl syn orchomenského krále Athamanta a bohyně oblaků Nefely. Jeho sestrou byla Hellé.\n\nJejich dětství bylo šťastné až do chvíle, kdy Athamás opustil jejich matku Nefelu a oženil se s Ínó, dcerou thébského krále Kadma. Ínó děti od počátku nenáviděla a připravovala plán, jak se jich natrvalo zbavit. Ínó byla ještě krutější, když se jí narodily vlastní děti, synové Learchos a Melikertés.\n\nNejprve navedla ženy z království, aby upražily osivo obilí, to samozřejmě po zasetí nevyklíčilo, nebyla žádná úroda, nastal hlad. Lid se bouřil. Do Delf byli vysláni poslové a podle nařízení královny přinesli odpověď bohů: za vše nese vinu Frixos a musí být obětován bohům. Král Athamás se bál lidu, ale syna obětovat nechtěl. Intriky manželky Ínó vedly nakonec k tomu, že souhlasil s obětováním obou dětí. Večer před určeným dnem přivedla jejich pravá matka Nefelé do paláce zlatého berana, který děti odnesl přes moře.\n\nHellé se cestou neudržela, spadla do moře a utonula. Po ní je mořská úžina nazvána Hellespont, dnešní Dardanely. Frixa beran šťastně donesl do daleké Kolchidy, tamní král Aiétés jej přijal. Z vděčnosti obětoval zlatého berana nejvyššímu bohu Diovi. Dal zlatou kůži přibít na rozložitý dub a nechal ji hlídat strašnému stále bdícímu drakovi a stráž posílil dvěma býky s kovovýma nohama. Dávná věštba stanovila, že bude vládnout jen pokud bude mít zlaté rouno.\n\nFrixův otec Athamás byl z vůle bohyně Héry stižen šílenstvím, v němž zabil syna Learcha. Druhého syna mu Ínó vyrvala a na útěku se s ním vrhla z vysokého útesu do moře. Přijaly ji nymfy, Zeus z ní učinil mořskou bohyni. Poté si Ínó změnila jméno na Leukothea a synovo jméno Melikertés na Palaimón.\n\nFrixovi se v nové vlasti Kolchidě nejprve dařilo dobře, byl oblíben a stal se dokonce zetěm krále Aiéta, který mu dal svou dceru Chalkiopé. Měli čtyři syny, po Frixově smrti je však Aiétés týral tak krutě, že později vedeni nejstarším bratrem Argem chtěli uprchnout na malé lodi do vlasti svého otce, do Orchomenu. Při plavbě po moři se dostali do bouře a ztroskotali u ostrova Arétie. Tam je našli Argonauté a vzali je zpět do Kolchidy na své cestě za zlatým rounem. Vůdce Argonautů, Iásón, si od tohoto dobrého skutku sliboval, že mu Frixovi synové pomohou získat zlaté rouno. Argos však Iásona varoval před úskočností a krutostí krále Aiéta.\n\nZa pomoci Médeie, ale i Chalkiopé se Iásón zmocnil zlatého rouna a rychle opustili Kolchidu. Synové Frixa, nejstarší Argos, nejmladší Frontis a jejich dva bratři se k nim připojili na dlouhé zpáteční plavbě lodi Argonautů.\n\n"}
{"id": "104907", "url": "https://cs.wikipedia.org/wiki?curid=104907", "title": "Iásón", "text": "Iásón\n\nIásón (řecky \"Ἰάσων\", latinsky \"Iason\") byl syn dědice iólkského trůnu Aisona. Stal se vůdcem známé výpravy Argonautů do Kolchidy.\nIólkos v Thessálii založil Iásonův děd Krétheus, po něm měl vládu převzít jeho syn Aisón. Vlády se však zmocnil nevlastní bratr Aisonův Peliás. Když se Aisonovi narodil syn, otec jej prohlásil za mrtvého, aby dítě ochránil před Peliem. Odnesl syna na vychování ke kentauru Cheirónovi, ten mu dal jméno Iásón. Naučil ho zacházet s kopím, lukem i mečem, dal mu vzdělání i vychování. Když bylo Iásonovi 20 let, vrátil se do Iólku, aby získal zpět vládu. Již v té době mu byla nápomocna bohyně Héra, která v podobě stařenky požádala, zda by ji přenesl přes vodu. Iásón ji přenesl, ztratil přitom jeden sandál, ale od té chvíle se stal Héřiným miláčkem.\n\nKdyž Iásón předstoupil před Pelia a žádal zpět vládu nad Iólkem, Peliás mu to v prvním okamžiku slíbil. Bál se totiž, že mu Iásón - muž s jednou botou - podle dávného proroctví přináší smrt. Později však si stanovil podmínku, že Iásón musí vykonat hrdinský čin, a to přinést zlaté rouno. Byla to kůže velkého zlatého berana, který unesl přes moře Frixa a jeho sestru Hellu do Kolchidy. Tamní král Aiétés za záchranu Frixa (Hellé se cestou utopila v moři) obětoval bohům a zlaté rouno uchoval, na velkém rozložitém stromě bylo hlídáno strašným drakem. Úkol získat zlaté rouno pro krále Pelia se jevil jako nesplnitelný.\n\nIásón shromáždil tehdejší velké řecké hrdiny, bylo jich asi padesát, nechal postavit velkou loď Argó a odplul skutečně do Kolchidy. Cesta byla strastiplná, plná nebezpečí, ale Argonauté byli odhodláni a tak loď skutečně po několika měsících do Kolchidy dorazila. Když Iásón požádal krále Aiéta o vydání zlatého rouna, král se obával, že bude zbaven vlády. Chtěl nechat Iásóna zabít, ale nedovolil mu to strach z jeho lodníků. A tak stanovil Iásónovi těžkou podmínku: zapřáhnout do železného pluhu ohnivé býky, zorat s nimi pole boha války Area, osít je dračími zuby z Areova hada. Až ze zubů vyrostou bojovníci a všechny je musí pobít. Aiétés byl přesvědčen, že podmínka je nesplnitelná a že ji Iásón nepřijme. Tím zlaté rouno zůstane nadále v Kolchidě. Iásón však úkol přijal.\n\nV té chvíli do příběhu vstoupily bohyně Héra a Athéna, které podplatily boha lásky Eróta, aby vystřelil svůj kouzelný šíp do srdce krásné Médeie, dcery krále Aiéta, která byla mocnou kouzelnicí. Ve chvíli, kdy ji Iásón přišel požádat o pomoc, Médeia byla v moci lásky a byla mu ve všem ku pomoci. Účinkem její kouzelné masti se Iásón stal nezranitelným a na jeden den nepřemožitelným. Poradila mu, aby mezi bojovníky vyrostlé z dračí setby vhodil kámen, o který se poperou a Iásóna nezpozorují a on je lehce přemůže. Tak se stalo a Aiétés byl nazítří překvapen splněním úkolu a Iásón zklamán tím, že mu i přesto král nechce rouno vydat. Opět pomohla Médeia, v noci zavedla Iásóna do Areova háje, uspala draka, Iásón vzal rouno a co nejrychleji zmizeli. Iásón jí nabídl manželství a Médeia s ním nastoupila na palubu lodi Argó, která tajně a rychle odplula.\n\nZa tři dny byli na řece Ister (dnešní Dunaj) a tam je dostihlo loďstvo krále Aiéta pod velením Médeiina bratra Apsyrta. Tenkrát se Iásón dopustil podlého činu - Médeia vylákala Apsyrta na opuštěné místo, ukrytý Iásón jej zavraždil, jeho tělo rozsekal a naházel do řeky. Kolchiďané se zdrželi vytahováním kusů těla svého vůdce a mezitím jim loď s Iásónem zmizela z očí. Dlouho potom pluli Argonauté v oblasti dnešního Jadranu, poté střední Evropou. Cestou se Iásón s Médeiou oženil a nakonec po strastiplné pouti se dostali do rodného Iólku.\n\nPo slavnostním uvítání obětovali bohům, Iásón poděkoval posádce Argó a propustil je do jejich domovů. Teprve potom šel za Peliem, ale ten mu znovu odmítl vládu vydat. A Iásón se rozhodl, že ho zavraždí. Médeia nejprve vrátila mladá léta otci Aisonovi a když ji o tutéž službu požádaly Péliovy dcery pro svého otce, slíbila jim to. Přemluvila je, aby otci prořízly hrdlo a pak jej nechala vykrvácet a zemřít. Tím na sebe\npřivolala hněv Peliova syna Akasta, musela i s Iásónem z Iólku uprchnout. Iásón se musel vzdát naděje za získání iólskéhu trůnu, zřejmě navždy.\n\nPo dlouhých cestách našli útočiště u korinthského krále Kreonta. Narodili se zde jejich dva synové Mermeros a Ferétés a Médeia doufala v rodinné štěstí. Ne tak Iásón, ten stále bažil po královské moci. Vyhlédl si Kreontovu dceru Glauku a rozhodl se s ní oženit a získat tak nástupnictví na trůn. Získal souhlas Glauky i jejího otce. Sdělil Médeii, že chce takto svým synům zajistit budoucnost. To však Médeia nepřijala a její láska se změnila v nenávist. Zahubila Glauku i Kreonta, poté i své dva syny, aby Iásona utrápila žalem nad jejich ztrátou.\n\nToto neštěstí, jehož byl i sám strůjcem, mu vzalo přízeň i přátelství, zavřela se před ním všechna města i paláce. Stal se psancem, opuštěný bloudil ještě dlouhá léta, dokud si ho nenašla smrt. Jedenkrát spatřil svou bývalou loď Argó vytaženou na břeh. Když se uložil k odpočinku v jejím stínu, zřítila se její zteřelá záď a Iásona pohřbila v troskách.\n\nJsou ztvárněny v mnoha antických i pozdějších uměleckých dílech, zejména\n\n\n"}
{"id": "104909", "url": "https://cs.wikipedia.org/wiki?curid=104909", "title": "Fluoridy", "text": "Fluoridy\n\nFluoridy jsou soli kyseliny fluorovodíkové (HF).\nVzhledem k tomu, že fluor má největší elektronegativitu ze všech prvků, od kterých jsou známy nějaké sloučeniny (větší elektronegativitu mají jen helium a neon, od těch však nejsou známy žádné sloučeniny), jedná se převážně o iontové sloučeniny, které v molekule obsahují anion F.\n\nPožitím ve vodě rozpustných fluoridů (např. fluoridu sodného), anorganických solí kyseliny fluorovodíkové, může dojít k těžkému poškození trávícího traktu a jater. Toxický účinek těchto solí se vysvětluje tím, že fluoridy váží kationty vápníku (Ca). Příznakem otravy jsou slinění, prudké bolesti břicha, zvracení a průjem, při delší expozici také třes a křeče. Špatným znamením je rozšíření zornic, obrny, poruchy dýchání a srdeční činnosti způsobené vázáním vápenatých kationtů. Kromě poškození jater může dojít i k poškození ledvin. Existuje také tzv. chronická otrava fluoridy, která se projevuje bolestmi a poškozením kostí a poškozením zubů (bílé skvrny na zubech způsobené nadměrným užíváním dentálních fluoridových přípravků, jako jsou tablety nebo gely).\n\nJako první pomoc podáme okamžitě po otravě půl litru mléka nebo vodnou suspenzi uhličitanu vápenatého. Snažíme se vyvolat zvracení; došlo-li však k otravě více než před půlhodinou, zvracení již nevyvoláváme. Protože se vodné roztoky fluoridových aniontů mohou vstřebávat kůží, při potřísnění ihned pokožku důkladně opláchneme.\n\nPoslední výzkumy zjistily korelaci mezi stupněm zvápnění šišinky a stupněm rozpadu fluoridu ve žláze. Výzkum prováděný doktorkou Jennifer Anne Luke z university v Surrey prokázal, že „fluorid se snadno akumuluje v lidské šišince“ a také že „lidská šišinka obsahuje největší koncentraci fluoridu v těle“.\n\nExistují názory a studie, že fluoridy jsou příčinou nemocí štítné žlázy, či že konzumace fluoridů může vést k Downovu syndromu, nižší inteligenci dětí nebo také ke zlomeninám kostí.\n\nFluoridy a hydrogenfluoridy je možné vyrobit úplnou či částečnou neutralizací kyseliny fluorovodíkové oxidy, hydroxidy nebo uhličitany kovů. Mimo to lze získat fluoridy zahříváním oxidů a hydroxidů kovů s fluorokřemičitany, fluorohlinitany nebo fluoroboritany:\n\nDále je možné je vyrábět pomocí přímé syntézy z prvků nebo působením fluoru na oxid prvku:\n\nDíky svému příznivému vlivu na lidský chrup je fluorid sodný přidáván do většiny zubních past. Pro lepší remineralizaci zubní skloviny jsou vyráběny speciální přípravky (např. fluoridové gely a tablety). Jejich nepřiměřené dávkování však může způsobit zubní fluorózu. V České republice se objevuje jen velmi výjimečně.\n\nFluoridy se dále užívají při organických syntézách,v elektrometalurgii některých kovů, při výrobě mléčného skla, smaltů a v elektrotechnice.\n\n"}
{"id": "104913", "url": "https://cs.wikipedia.org/wiki?curid=104913", "title": "DMOZ", "text": "DMOZ\n\nDMOZ (podle původního doménového jména \"directory.mozilla.org\") neboli Open Directory Project (ODP) byl projekt otevřeného vícejazyčného adresáře, vytvářený a udržovaný komunitou dobrovolníků, vlastněný po většinu doby své existence firmou AOL. Spuštěn byl 5. června 1998, uzavřen 17. března 2017.\n\n25. srpna 2017 bylo oznámeno spuštění nástupce pod názvem Curlie, a to včetně české verze, která má v současnosti přes 20 000 odkazů na stránky.\n\n"}
{"id": "104935", "url": "https://cs.wikipedia.org/wiki?curid=104935", "title": "Cukrová třtina", "text": "Cukrová třtina\n\nTřtinovec cukrový (\"Saccharum officinarum\"), neboli cukrová třtina, je druh jednoděložné rostliny z čeledi lipnicovitých (\"Poaceae\"). V dnešní době je hojně pěstovaná především kvůli vysokému obsahu cukru.\n\nCukrová třtina je víceletá, značně mohutná tráva se vzpřímenými masivními stébly, která mohou být až 6 m vysoká a 5 cm tlustá. Stéblo má v průměru asi 20 až 40 kolének a je vyplněno měkkou dření, která obsahuje až 20 % cukru (především tedy sacharózy, dále také malé množství fruktózy a glukózy), který se zde ukládá jako produkt fotosyntézy. Nad každým kolénkem je řada adventivních kořenů, nazývaných kořenový prstenec, uspořádaná případně i v několika kruzích. Těchto kořínků se využívá při vegetativním rozmnožování, kdy rostlina v této části zakoření a vyrostou z ní nové výhonky. Cukrová třtina na plantážích se proto rozmnožuje výhradně řízky stébel. Teprve nad prstencem kořenů leží interkalární meristém (dělivé pletivo), který rychlým růstem opět vzpřímí polehlé stéblo.\n\nListy cukrové třtiny dosahují délky 100-200 cm a šířky okolo 7 cm a jejich uspořádání je střídavé. Počet listů se odvíjí od počtu kolének, neboť z každého kolénka vyrůstá právě jeden list. Listy mají mohutné bílé střední žebro a na okrajích jsou jemně zoubkované. Díky ukládání kyseliny křemičité jsou velmi tvrdé a ostré. Listové pochvy přiléhají pevně ke stéblu. Listy jsou buď zelené barvy, žlutavé, nebo fialově zbarvené, některé odrůdy mohou být i barevně pruhované.\n\nKvětem třtiny je bohatá jehlancovitá, až 80 cm vysoká lata. Květ se skládá ze tří tyčinek, plenek, které představují zbytek okvětí, a pestíku se dvěma pérovitými bliznami. Plodem cukrové třtiny je obilka. Avšak na plantážích je květenství cukrové třtiny nežádoucí, neboť s květem se snižuje obsah cukru ve stéblech, čímž se snižuje hodnota rostliny pro pěstitele.\n\nSpolečně s kukuřicí, rozličnými druhy prosa a některými dalšími užitkovými rostlinami představuje cukrová třtina typ tzv. tropických vysoce výnosných plodin. Pomocí zvláštního fyziologického triku mohou tyto rostliny během časové jednotky vázat podstatně více oxidu uhličitého z atmosféry v procesu fotosyntézy než ostatní zelené rostliny. Obsahují enzymatický systém, který pracuje podobně jako pumpa oxidu uhličitého a při poměrně malé spotřebě vody přináší významné produkční výnosy. Tento přídatný mechanismus je však ve většině případů vázán na dosti vysoké teploty, a proto nalezneme užitkové rostliny s typem látkové výměny podobné právě cukrové třtině přednostně pouze v teplých oblastech Země.\n\nOptimální teplota pro růst cukrové třtiny je 30 °C. Při 20 °C se její růst silně zpomaluje a pod 15 °C úplně zastavuje. Rostlina vyžaduje propustnou půdu bohatou na humus a živiny. Cukrovou třtinu nelze skladovat, proto se musí okamžitě zpracovávat. V posledních letech byly vyšlechtěny vysoce výkonné odrůdy poskytující až 22 tun cukru z 1 hektaru. Po sklizni se v půdě zanechávají kořeny a části stébel, z nichž pak vyrůstají nové rostliny.\n\nPůvod cukrové třtiny není zcela jasný. Nejpravděpodobněji vznikla z planého, 10 m vysokého druhu \"Saccharum robustum\", který roste na Nové Guneji, okolních ostrovech a na březích řek. Známe však ještě jeden planý druh, a sice \"Saccharum spontaneum\", rostoucí od severovýchodní Afriky po Asii až k Pacifiku. Tato vytrvalá tráva dorůstá výšky 8 m a dnes se používá při šlechtění ke zlepšení vlastností cukrové třtiny, zejména její odolnosti vůči chorobám.\n\nAsi ve 14. století se Benátčané naučili rafinovat cukr a obchodovali s ním i v zemích střední Evropy. V Čechách se začal třtinový cukr užívat až ve středověku po křižáckých válkách. Do té doby se v Evropě sladilo medem. První dovážený cukr byl velmi drahý a byl spíše považován za lék. Po objevení Ameriky přivezl Kolumbus cukrovou třtinu na Haiti, odkud byla šířena dále na Kubu, do Mexika a Brazílie. Příznivé podmínky, kterými byly především podnebí a levná pracovní síla, umožnily pěstovat třtinu na velkých plochách a to vedlo k rychlému zvýšení produkce levného cukru. Cukr dovážený z Ameriky zaplavil evropský trh a vytlačil pěstování třtiny ze Středomoří. Třtinový cukr dovážený z Nového světa byl hnědý a připálený, a proto se v Evropě začaly stavět speciální čistírny zvané rafinérie. První takováto rafinérie byla postavena v Holandsku ve městě Leyden.\n\nDovoz třtinového cukru ze zámoří trval až do konce napoleonských válek, kdy Napoleon Bonaparte vydal zákaz dovážet anglické zboží. V té době se začalo se šlechtěním cukrové řepy a třtinový cukr byl postupně nahrazován cukrem řepným.\n\nK pěstování cukrové třtiny je potřeba stálá teplota nad 30 °C, proto je tato plodina pěstována především v tropech a subtropech.\n\nTřtina se na celosvětové produkci cukru podílí přibližně 70 procenty. V roce 2017 bylo celosvětově vyprodukováno více než 1,84 miliardy tun cukrové třtiny. Dvacet největších producentů vypěstovalo celkem 92,5 procent světové produkce:\nCukrová třtina se sklízí speciálnímí sklízecími stroji. V místech, kam se stroje nedostanou, nastupuje sklízení ruční pomocí mačet. Po sklizni se třtinová stébla odvážejí do cukrovarů, kde se lisují a z vyteklé šťávy se vyrábí cukr. Kromě samotného cukru mají význam i vedlejší produkty jako jsou melasa (odpadní cukerný sirup) a bagasa (zbytky stébel po vylisování). Z melasy se vyrábí rum (ze 2-3 l melasy se vyrobí 1 l rumu), dále gin, vodka, kvasnice a jiné výrobky. Melasa je také vhodným krmivem pro hospodářská zvířata. Vylisovanými stébly se topí v cukrovarech nebo se používají jako surovina pro výrobu papíru, lepenek a desek z umělé hmoty. Ve směsi s melasou se zbytky stébel také zkrmují. Stébla cukrové třtiny se také od nepaměti žvýkají.\n\nSklizeň cukrové třtiny začíná tím, že se opálí spodní uschlé listy. Pak přijdou na řadu sklízecí stroje, v obtížně dosažitelných polohách rolníci s mačetami. Od okamžiku useknutí stébla začíná boj s časem, cukrová třtina se totiž začíná do 24 hodin kazit. Rostliny se tedy rychle rozřežou a lisují. Získaná šťáva se následně několikrát povaří a nakonec rychle zchladí. Na povrchu šťávy vykrystalizuje jantarově zabarvený třtinový cukr. Po oddělení cukrové krusty zůstane v nádobě melasa, tedy hustá, tmavá a poněkud nahořklá látka, z níž se posléze může vyrábět například rum. Tato melasa je následně zředěna vodou a prochází filtračními procesy, dokud není směs dostatečně čistá a dokud není dosaženo požadované hustoty a kyselosti. Poté se přidá kultura z kvasnic a začíná fermentace. Tempo fermentace, které má velký vliv na vlastnosti výsledného produktu, je ovlivňováno teplotou. Lehké bílé rumy kvasí přibližně 24 hodin, těžké tmavé rumy až 12 dní. Destiláty vypálené jakoukoliv technikou jsou bezbarvé, barva je získána až zráním v dubových sudech (toto je tradiční postup, právě dřevo dodá rumu kromě barvy také charakteristické aroma) nebo přidáním lihovarnického karamelu (což je lacinější varianta).\n\n\n\n"}
{"id": "104939", "url": "https://cs.wikipedia.org/wiki?curid=104939", "title": "Josef Gebauer", "text": "Josef Gebauer\n\nJosef Gebauer (7. srpna 1942 Praha – 19. května 2004 Opava) byl český archivář a historik. Zabýval se českými dějinami 15.–17. století a regionální historií Opavska.\n\nPo završení studií absolvoval stáž v Zemském archivu v Opavě, pak by zaměstnán v děčínské pobočce Státního oblastního archivu v Litoměřicích. Od roku 1972 až do své smrti pracoval opět v opavském archivu. Kromě odborných prací, zejména z oblasti zemědělsko-lesnických fondů, byl znám díky četným popularizujícím statím o dějinách v časopise \"Naše Opavsko\" a týdeníku \"Kostnické jiskry\". Po své náhlé smrti roku 2004 obdržel in memoriam Medaili Statutárního města Opavy za celoživotní činnost v oblasti archivnictví a popularizace historie města Opavy. \n\n"}
{"id": "104943", "url": "https://cs.wikipedia.org/wiki?curid=104943", "title": "Alberta", "text": "Alberta\n\nAlberta je jednou z deseti kanadských provincií, kterou byla prohlášena 1. září 1905. Nachází se v západní Kanadě. Na západě sousedí s provincií Britská Kolumbie, na východě s provincií Saskatchewan, na severu se Severozápadními teritorii a na jihu s americkým státem Montanou. Hlavním městem Alberty je Edmonton, který se nachází severně od Calgary, které je považováno za centrum provincie. Město Calgary je jedním z hlavních kanadských obchodních center. Na území Alberty se nachází i město Fort McMurray, které společně se svým okolím včetně Athabaských ropných písků tvoří jedno z center kanadského ropného průmyslu.\n\nProvincie dostala jméno na počest princezny Luisy Sasko-Koburské (Louise Caroline Alberta) (1848-1939), čtvrté dcery britské královny Viktorie; její manžel Sir John Campbell, vévoda z Argyllu, byl generálním guvernérem Kanady v letech 1878-1883. Princezniným jménem bylo nazváno i jezero Lake Louise či hora Mount Alberta.\n\nAlberta je s rozlohou 661 848 km² čtvrtou největší provincií po Québecu, Ontariu a Britské Kolumbii. Na jihu hraničí se Spojenými státy na 49. rovnoběžce severní šířky, která ji odděluje od státu Montana, zatímco na severu 60. rovnoběžka severní šířky dělí Albertu od Severozápadních teritorií. Na východě ji odděluje 110. poledník západní délky od provincie Saskatchewan, zatímco na západě její hranice s Britskou Kolumbií sleduje 120. poledník západní délky jižně od hranice se Severozápadními teritorii na 60° severní šířky až do místa, kde dosáhne kontinentálního předělu ve Skalistých horách, a od tohoto bodu následuje linii vrcholů vymezujících kontinentální předěl obecně jihovýchodním směrem až k montanské hranici na 49° severní zeměpisné šířky.\n\nHranice provincie se táhnou 1223 km od severu k jihu a v nejširším místě 660 km od východu na západ. Nejvyšším bodem s 3747 metry nadmořské výšky je vrcholek Mount Columbia ve Skalistých horách podél jihozápadní hranice, zatímco nejnižší bod je na Otročí řece v národním parku Wood Buffalo National Park 152 m n. m. na severovýchodě provincie.\n\nS výjimkou semiaridních stepí v jihovýchodním dílu provincie má Alberta adekvátní vodní zdroje. Jsou tu početné řeky a jezera využívaná k plavání, rybaření a celé škále vodních sportů. Tři velká jezera, Lake Claire (1436 km²) v národním parku Wood Buffalo National Park, Menší Otročí jezero (1168 km²) a jezero Athabaska (7898 km²), leží jak v Albertě, tak v Saskatchewanu. Nejdelší řekou v provincii je Athabaska, která se táhne 1538 km z ledovce Columbia (ledovec) ve Skalistých horách k jezeru Athabaska. Nejmohutnější řekou je Peace s průměrným průtokem 2161 m³/s. Řeka Peace pramení ve Skalistých horách severní Britské Kolumbie a teče severní Albertou až do Otročí řeky, přítoku řeky Mackenzie.\n\nHlavní město Alberty, Edmonton, se nachází přibližně v geografickém středu provincie. Je to nejsevernější hlavní město provincie v Kanadě a slouží jako brána a hlavní uzel při využívání zdrojů severní Kanady. Ve zdejším regionu, s jeho blízkostí k největším kanadským ropným polím, se nachází většina kapacity rafinerií západní Kanady. Calgary se nachází přibližně 280 km jižně od Edmontonu a 240 km na sever od Montanských hranic, je obklopeno krajinou využívanou extensivním dobytkářstvím. Téměř 75% obyvatel provincie žije v koridoru Calgary–Edmonton.\n\nVětšinu severní poloviny provincie pokrývá severský jehličnatý les, zatímco Skalisté hory podél jihozápadní hranice jsou také vysoce zalesněny (viz články Albertské horské lesy a Albertsko-britskokolumbijské podhorské lesy), jižní čtvrtinu provincie tvoří různé typy prérií, od prérií krátkých trav (\"shortgrass prairie\") v jihovýchodním rohu až k prériím smíšených trav v širokém oblouku na západ a sever odtamtud. Středový region krajiny osikových lesíků se táhne v širokém oblouku mezi lesy a prériemi, od Calgary severně k Edmontonu a pak na západ k Lloydminsteru – zde se nalézají nejúrodnější půdy v provincii a také většina obyvatelstva. Většina nezalesněných částí Alberty se věnuje buď obilnářství nebo mléčnému hospodářství. Smíšené hospodářství je daleko obvyklejší na severu a ve středu provincie, zatímco dobytkářství a zavlažované zemědělství převládá na jihu.\n\nAlbertské pustiny (\"badlands\") se rozkládají v jihovýchodní Albertě, kde řeka Red Deer River protéká skrz plochou prérii a zemědělskou krajinu a vytváří hluboké kaňony a pozoruhodné útvary omračující svou působivostí. Provinční park Dinosaur Provincial Park, poblíž obce Brooks ukazuje terén příznačný pro pustiny, pouštní flóru a zbytky albertské minulosti z dob, kdy se dinosauři potulovali po zdejší, tehdy svěže zelené, krajině.\n\nAlberta má suché kontinentální podnebí s teplými léty a studenými zimami. Provincie je otevřená pronikání studeného vzduchu z arktického systému počasí na severu, což provincii v zimě často přináší extrémně studené počasí. Jak se fronty mezi vzduchovými masami sunou na sever a na jih napříč Albertou, teploty se mohou velice rychle měnit. Studené arktické vzdušné masy přináší extrémně nízké teploty pohybující se od -54 °C v severní Albertě k -46 °C v jižní Albertě. V létě přináší kontinentální vzdušní masy maximální teploty pohybující se 32 °C v horách až k 40 °C v jižní Albertě.\n\nAlberta se prostírá přes 1200 km od severu k jihu; její klima je proto opravdu různorodé. Průměrné lednové teploty se pohybují od -8 °C na jihu po -24 °C na severu a červencové od 24 °C na jihu po 16 °C na severu. Podnebí je často ovlivňováno přítomností Skalistých hor na jihozápadě, které narušují směr toku převažujících západních větrů a nutí je odevzdat většinu jejich vláhy na západních svazích horského pásma, ještě se dostanou do provincie, čímž vrhají srážkový stín na většinu Alberty. Umístění na severu a izolace od systému počasí nad Tichým oceánem způsobuje v Albertě suché klima, jen málo zmírněné oceánem. Roční srážky se různí od 300 mm na jihovýchodě až po 450 mm na severu, s výjimkou úpatí Skalistých hor, kde mohou dešťové srážky dosahovat až 600 mm za rok.\n\nV létě se v údolích Skalistých hor a dále na severu pohybují průměrné denní teploty kolem 21 °C, na jihovýchodě v horkých suchých prériích kolem 27 °C. Severní a západní části provincie mají díky nižším letním teplotám vyšší dešťové srážky a nižší výpar. Jižní a středovýchodní díly provincie jsou náchylné k suchým obdobím někdy přetrvávajícím několik let, přestože tyto oblasti mohou mít poměrně vysoké srážky.\nAlberta je slunečnou provincií. Roční počet slunečných hodin se pohybuje mezi 1900 a 2500 hodinami. Severní Alberta má zase v letním dni až 18 hodin slunečního svitu.\n\nV jihozápadní Albertě jsou studené větry často přerušovány teplými, suchými větry chinook vanoucími z hor. Ty mohou postrčit teploty nahoru z mrazivých podmínek dokonce na velmi krátká období až nad bod mrazu. Během jednoho chinooku zaznamenaného v Pincher Creek vyletěly teploty z -18,9 °C až na 3,3 °C během jedné hodiny. Oblast kolem Lethbridge je zasažena nejvíce chinooky. Má za rok průměrně kolem 30 až 35 dní, kdy vanou chinooky. Calgary má bílé Vánoce v důsledku těchto větrů pouze v 59% případech. \n\nSeverní Alberta je pokryta většinou severským jehličnatým lesem a má subarktické podnebí. Zemědělské oblasti jižní Alberty mají semiaridní stepní podnebí, neboť množství ročních srážek je menší nebo rovno množství vody, které se vypaří či je spotřebováno rostlinami. Jihovýchodní roh Alberty, část Palliserova trojúhelníku, zažívá větší letní horka a nižší dešťové srážky než zbytek provincie a výsledně trpí často problémy s úrodou z důsledku nedostatečné závlahy a příležitostnými vážnými suchy. Západní Alberta je chráněna horami a může si tak užívat mírných teplot přinášených zimními větry chinooky. Střední a některé části severozápadní Alberty v krajině u řeky Peace jsou typické většinou osikovými lesíky, jsou přechodovým biomem mezi prérií na jihu a severským jehličnatým lesem na severu.\n\nPo jižním Ontariu je střední Alberta nejpříhodnějším místem v Kanadě k výskytu tornád. Bouřky, některé z nich vážně mohutné, jsou časté v létě, obzvláště ve střední a jižní Albertě. Oblast obklopující koridor Calgary-Edmonton je významný vysokou frekvencí výskytu krupobití, které je způsobeno orografickým zvedáním vzduchu díky nedalekým Skalistým horám, enhancing the updraft/downdraft cycle necessary for the formation of hail.\n\nČtyři podnebné oblasti Alberty (horská, jehličnatého lesa, krajiny osikových lesíků a prérijní) jsou domovem mnoha rozmanitých druhů zvířat. Jižní a středové prérie byly teritoriem bizonů (\"buffalo\"), travnaté porosty těchto stepních prostor poskytovaly pastvu a životní prostor pro miliony jedinců. Bizoní populace byla zdecimována během počátků evropského osídlení, ale od té doby došlo k návratu bizonů, kteří nyní žijí na dobytkářských statcích a v chráněných územích po celé Albertě.\n\nAlberta je domovem mnoha velkých masožravců. Mezi nimi to jsou medvědi grizzly a baribal, kteří obývají hory a lesnaté oblasti. Z menších šelem se tu vyskytují psovité a kočkovité šelmy včetně kojotů, vlků, lišek, rysů, rysů červených a horských lvů (kuguárů).\n\nBýložravá zvířata jsou rozšířena po celé provincii. Losi, jelenci ušatí a jelenci běloocasí obývají lesnaté oblasti, zatímco vidlorozi žijí na prériích jižní Alberty. Ovce tlustorohé a kamzíci běláci žijí ve Skalistých horách. Králíci, ursoni, skunci, veverky a mnohé další druhy hlodavců a plazů obývají každý kout provincie. Alberta je domovem pouze jediného druhu jedovatých hadů, prérijních chřestýšů.\n\nStřední a severní Alberta a oblast dále na sever je regionem, kde hnízdí mnohé druhy stěhovavých ptáků. Obrovská množství kachen, hus, labutí a pelikánů přilétá do Alberty každé jaro a hnízdí na nebo poblíž jednoho ze stovek malých jezer v severní Albertě. Orli, jestřábi, sovy a vrány jsou hojní a dále zde můžeme potkat veliké množství různých druhů malých ptáků živících se semeny či hmyzem. Alberta, stejně jako jiné oblasti mírného pásu, je domovem moskytů, much, vos a včel. Řeky a jezera jsou obývány štikami, candáty, síhy, pstruhy duhovými, siveny a pstruhy potočními a dokonce i jesetery. Želvy se vyskytují u některých vodních ploch v jižní části provincie. Žáby a mloci jsou jedněmi z mála zástupců obojživelníků, jejichž domovem je Alberta.\n\nAlberta je jedinou provincií Kanady – stejně jako jedním z mála míst na světě – kde téměř nežijí potkani. Od počátku 50. let prováděla albertská vláda rozsáhlý program na kontrolu populace potkanů, který byl tak úspěšný, že jsou hlášena pouze izolovaná pozorování výskytu divokých potkanů, kteří se dostávají do provincie ve zboží na kamiónech či po železnici. V roce 2006 hlásilo albertské ministerstvo zemědělství nulový výskyt divokých potkanů; jedinými zaznamenanými případy pozorování potkanů byli domácí potkani, kteří se ztratili svým majitelům. V Albertě je pro individuální chovatele nelegální vlastnit či chovat potkany bez povolení; zvířata mohou chovat jedině zoologické zahrady, vysoké školy či uznávané vědecké instituce. K roku 2009 bylo nicméně hlášeno, že malé množství potkanů bylo pozorováno a chyceno v malých koloniích na jihu Alberty, což uvedlo albertský status oblasti bez potkaní populace v pochybnost.\n\nve střední a severní Albertě příchod jara přináší záplavu prérijních krokusů, sasanek, kvítků „zlatých fazolí“ (\"golden bean\" – \"Thermopsis rhombifolia\"), divokých růží a dalších mnoha květin. Pokročilé léto introdukuje mnoho rostlin rodu slunečnice, až do srpna jsou pláně v jednom plameni žluté a rudofialové. Jižní a východně středové části Alberty jsou pokryty porosty krátkých výživných trav, které, jak se léto dlouží, postupně vysychají, aby byly vystřídány tvrdými trvalkami jako prérijní třapatky, různé druhy blešníků, turanů a podobných hvězdnicovitých a také pelyňků. Jak žluté, tak bílé květy rodu \"Melilotus\" plní příkopy svou krásou a výraznou aromatickou vůní.\n\nStromy v krajině lesíků a remízků rostou ve shlucích a pásech na stráních pahorků. Většinou jsou opadavé, typické jsou osiky, topoly a vrby. Mnoho druhů vrby a jiného podrostu roste prakticky v jakémkoliv terénu. Na severní straně řeky North Saskatchewan převažují stálezelené lesy na stovkách tisíců čtverečných kilometrů. Topoly osika, topoly balzámové (sekce \"Populus Tacahamaca\") (nebo též sekce \"Populus Aegiros\") a břízy papírové jsou nejběžnější druhy velkých opadavých dřevin. Jehličnany včetně borovice Banksovy, druhy borovice ze Skalistých hor, borovice pokroucené,jak smrky černé, tak sivé a opadavý jehličnan, modřín modřínovitý čili modřín americký.\n\nAlberta je vyhledávaným turistickým cílem již od počátku 20. století. Hlavními atrakcemi jsou lokality vhodné pro lyžování a pěší turistiku. Vyhledávané jsou také Skalnaté hory a národní parky \"Jasper\" a \"Banff\".\n\n"}
{"id": "104955", "url": "https://cs.wikipedia.org/wiki?curid=104955", "title": "NetWare", "text": "NetWare\n\nNetWare je řada síťových operačních systémů firmy Novell.\n\nV roce 1985 byl uveden první komerční síťový operační systém, NetWare 1.2. Využíval chráněný režim procesoru Intel 80286, tehdejší žhavé novinky. Obsahoval víceúlohové zpracování, řízení přístupu k adresářům pomocí systému přístupových práv či integrovaný databázový systém Btrieve. O rok později vznikl systém NetWare 2.0, který díky výše uvedené podpoře chráněného režimu mohl využívat více než 640 KB paměti. Umožňoval připojení až čtyř sítí najednou.\n\nV roce 1987 byl uveden SFT NetWare, který nabízel zvýšené bezpečnostní záruky, jako např. zrcadlení disků, systém provádění transakcí (TTS), účtovací systém a možnost spouštění modulů VAP. Koncem roku 1988 byla tato verze vylepšena a pod označením NetWare 2.15 prodávána.\n\nVšechny verze 2.x byly distribuovány ve čtyřech variantách. Ty se lišily počtem uživatelů, rozsahem poskytovaných služeb a samozřejmě cenou. ELS NetWare Level I byl pro čtyři uživatele, ELS NetWare Level II pro 8 uživatelů, velice úspěšný a u nás široce rozšířený NetWare 2.15 Advanced pro 100 uživatelů a SFT NetWare pro tehdy značný počet až 250 současně pracujících uživatelů.\n\nPoslední verze této řady nesla označení NetWare 2.20 a na trh byla uvedena v roce 1991. Poskytovala stejné služby a lišila se pouze počtem souběžně připojených uživatelů. Tato verze byla uvedena až po NetWare 3.0. NetWare 2.20 byl expedován až do roku 1994.\n\nVe své době představoval NetWare 2.x revoluční 16bitový síťový operační systém. Bylo jej možné provozovat i na nevyhrazené pracovní stanici. Přeložené jádro se vešlo na jednu 3.5\" disketu (instalace samotná probíhala z několika desítek disket nebo jiného už nainstalovaného serveru) a systém jako takový neměl i při své výkonnosti přemrštěné požadavky.\n\nPrvní verze nové řady, NetWare 3.0, spatřila světlo světa v roce 1989. Byla to robustní, plně 32bitová aplikace, která přinesla vyšší výkon a stabilitu. Zastaralé VAP moduly nahradila nová koncepce spouštění aplikací – NLM. Poprvé tak bylo možné za chodu serveru instalovat či odinstalovat běžící moduly. Byla zvětšena schopnost adresace velkých disků, přidána možnost komunikace s UNIXy a Macintoshi a zavedeno rozhraní ODI. Rovněž přibyla podpora protokolu TCP/IP.\n\nNejvíce se používala především verze NetWare 3.11 z roku 1991. Ta podporovala souborové a tiskové služby systémů DOS, UNIX, OS/2 a Macintosh. NetWare 3.11 byl velmi populární i po uvedení nové generace, NetWare 4.0, která znamenala radikální průlom do tehdejších síťových koncepcí. Zpočátku však řada 4.0x, která byla uvedena krátce před verzí 3.11, trpěla mnoha chybami a na svou dobu velkými systémovými nároky, proto se prosazovala velmi pomalu a prakticky začala být hojněji nasazována až po uvedení verze 4.10 v roce 1995. NetWare 3.11 byl úspěšně několik let prodáván souběžně s řadou 4.0x a byl i dobře podporován, proto se dočkal znovuvydání ve verzi 3.12, která obsahovala kompletní NetWare 3.11 spolu se všemi záplatami a novým modulárním VLM klientem pro DOS, s nímž se přešlo na ethernetové pakety 802.2 pro obě generace systému NetWare. Všechny záplaty, nástroje a klienti VLM byly dostupné i pro NetWare 3.11, proto nebylo třeba upgradu mezi oběma posledními verzemi řady 3.\n\nVerze 4 změnila pohled na síť jako takovou. Zatímco všechny předchozí varianty posuzovaly síť podle modelu server+stanice+uživatelé, NetWare 4.x pohlíží na síť jako na celek složený z objektů. To, zda se jedná o server, stanici, uživatele, profil, skupinu či tiskárnu je už jen vlastnost těchto objektů. NetWare 4.0 byla uvedena v roce 1991.\n\nZákladem se stala NDS – NetWare Directory System, posléze přejmenovaný na Novell Directory Services. Jedná se o stromovou strukturu objektů popisující schéma sítě. Každý objekt má své vlastnosti, ke každému objektu mohou být přiřazena práva objektu jiného, a každý objekt může mít práva k jinému. NDS tak nahradila doposud používanou systémovou databázi Bindery. Základními charakteristickými vlastnostmi NDS jsou hierarchičnost (umisťování objektů do výše zmíněného stromu), globálnost (databáze je uplatněna vůči síti jako celku, nikoliv vůči serverům (které ale mají významné postavení) a distributivnost (části databáze jsou uloženy na více místech současně a tím zvyšují bezpečnost sítě).\n\nMezi hlavní plus tohoto systému patří grafické utility pro Windows, redukce přebujelé příkazové sady, a nativní podpora 32bitového systému OS/2 Warp od IBM spolu s Mac OS X Applu či Microsoft Windows a DOS) na straně klienta. V rychlém sledu byly uvedeny verze 4.01 a 4.02. Uvedení NetWare 4.1 v roce 1994 odstranilo řadu nedostatků předchozích až příliš revolučních verzí a byl zdarma poskytnut všem zákazníkům jakékoli předchozí verze řady 4.0x. Ve srovnání se svými předchůdci nabízel snadnější instalaci i správu, zabezpečení dat na úrovni SFT III, podporu pro víceprocesorové servery a výhodnější cenovou politiku pro konečné uživatele. Málo známou novinkou byla i možnost virtuálního spouštění systému NetWare nad OS/2 Warp, dříve prodávaný jako samostatný produkt NetWare for OS/2, který umožňoval souběžný provoz obou 32bitových systémů na serveru namísto běžného vyhrazeného režimu serveru s využitím DOSu jako zavaděče. Byla to jedna z prvních softwarových virtualizací na platformě PC.\n\nDalší úspěšnou verzí se stal NetWare 4.11, který dostal pojmenování IntranetWare. A rozšířil předchozí verzi 4.10 o řadu služeb jako HTTP, FTP, DHCP apod. pro rozšíření sítě na bázi protokolu TCP/IP (intranetu) nad systémem NetWare. Právě zde byla přejmenována také NDS (NetWare Directory Services) na Novell Directory Services a později v dalších verzích na eDirectory. Novell se rozhodl, že NDS by se měla stát otevřeným standardem a zahájil její portaci na systémy UNIX a Windows NT. Zahrnut byl rovněž víceprotokolový směrovač MultiProtocol Router, jehož součástí byla např. brána IPX/IP Gateway.\n\nŘada 5 a 6 systému NetWare dokončila trend přechodu do prostředí TCP/IP mj. i pro souborové a tiskové služby a nezávislost na nativním proprietárním klientu NCP, který je možné nadále používat volitelně s CIFS a AFP. Sítě postavené na systému NetWare jsou velmi otevřené (heterogenní) a jejich základem je stále adresářová databáze NDS/eDirectory.\nNa konci první dekády 21. století se platforma Novell NetWare stále více přibližuje Unixu, pro nějž existuje port většiny jeho služeb. To souvisí s akvizicí SuSe Linuxu, kterou Novell provedl.\n"}
{"id": "104971", "url": "https://cs.wikipedia.org/wiki?curid=104971", "title": "Micubiši Ki-67", "text": "Micubiši Ki-67\n\nMicubiši Ki-67 Hirjú (三菱 キ-67 飛龍; \"Létající drak\") byl dvoumotorový středoplošný bombardér používaný japonskou císařskou armádou během druhé světové války. Armádní označení typu znělo těžký bombardér typ 4 (四式重爆撃機; \"4 Šiki Džú Bakugekiki\") a spojenecké kódové jméno Peggy. \n\nBývá označován za nejlepší japonský těžký bombardér druhé světové války. Spojenci jeho existenci poprvé zaznamenali v námořních střetech u ostrova Formosa v říjnu 1944\n\nVývoj Ki-67 začal v únoru 1941 a byl reakcí na vydání specifikací Generálního štábu letectva japonské císařské armády, požadujících náhradu za typ Nakadžima Ki-49, který sám právě nahrazoval doposud používané bombardéry Micubiši Ki-21. Cílem bylo vyvinout vysoce výkonný těžký bombardér s vysokou obratností, schopný působit i jako těžký stíhač. Letoun navrhoval hlavní inženýr továrny Mitsubishi \"Kjúnodžó Ozawa\" (小沢 久之丞). Prototyp vyrobený v závodě číslo 1 v Nagoji poprvé vzlétl 17. prosince 1942 a zbývající dva prototypy byly dodány v březnu 1943. Byť v rychlosti mírně zaostával za požadovanými 550 km/h, vynikal výbornou obratností. Dalších 16 strojů ověřovací série bylo dodáno v průběhu roku 1943 ze závodů v Oe-mači.\n\nZásadním zlepšením Ki-67 oproti dosavadním japonským bombardérům byla instalace samosvorných obalů části palivových nádrží, které značně zvyšovaly odolnost letounu v boji. Měl poměrně silnou obrannou výzbroj sestávající z 20 mm kanónu v ocasním střelišti a pěti 12,7 mm kulometů. Společně se silnými osmnáctiválcovými hvězdicovými motory Micubiši Ha-104 se vzletovým výkonem 1417 kW tak vznikl jeden z nejodolnějších japonských letounů druhé světové války.\n\nPrvní sériové Hirjú byly dodány z výrobních závodů společnosti Micubiši v Oe-mači na předměstí Nagoje a v Kumamoto v dubnu 1944. Licenční stavba probíhala rovněž v továrnách Kawasaki (91 kusů), Nippon Kókúsai (29) a Tačikawa (1). Na začátku roku 1945 musela být hlavní výrobní linka v důsledku škod způsobených bombardováním a zemětřesením přeložena z Oe-mači do továrny v Čitě. Z tohoto závodu, a od prosince 1944 také z továrny Kawasaki v Gifu, vycházely dvě subverze Ki-67-Ia a Ki-67-Ib vyráběné do závěru války. Obě subverze vybavené zařízením pro zavěšení a svrhování torpéd se odlišovaly vnitřní konstrukcí a výstrojí.\n\nVzhledem k odlišné japonské koncepci bombardovacích letounů, unesl pro Japonce těžký bombardér Ki-67 náklad pum, který by na straně spojenců odpovídal bombardérům středním. Místo nosnosti byl preferován například dolet. Ki-67 tak unesl 1 070 kg pum, umístěných v pumovnici, zatímco americký bombardér North American B-25 Mitchell unesl třikrát více a Martin B-26 Marauder, společně s typem Douglas A-20 dvakrát více.\n\nPři porovnání výkonů s těmito letouny vychází Ki-67 ze srovnání nejlépe. Je rychlejší než B-25 či B-26 a srovnatelný s A-20. Měl velmi dobrou stoupavost a obratnost (především malý poloměr zatáčky). Jeho manévrovatelnost byla tak dobrá, že Japonci na jeho základě vyvíjeli dvoumotorový armádní těžký stíhač Ki-109. Námořnictvo pro změnu objednalo vývoj protiponorkové verze Q2M. Značná část sériových Ki-67 byla upravena na torpédové letouny, operující z pozemních základen. Vzniklo také několik sebevražedných variant. Například některé Ki-67 měly být upraveny k útokům na základny amerických bombardérů tak, že dostaly pod trup trojici pevných 20mm kanónů, střílejících dolů pod úhlem 30 stupňů. Projekt ale zůstal jen na papíře. \n\nVývoj a stavba prototypů čtyřmístné stíhací varianty probíhala v Armádním leteckotechnickém výzkumném ústavu v Tačikawě. Po letových testech, probíhajících v prvním pololetí roku 1944, byla objednána série čtyřiadvaceti Ki-109 s pohonnými jednotkami Ha-104, později i Ha-104Ru. Společnost Micubiši stihla upravit pouze 22 sériových strojů s motory Ha-104, z nichž první dva ještě nesly horní střeleckou věž a boční střeliště.\n\nPůvodně se počítalo s tím, že těžké stíhací Ki-109 budou operovat pouze v noci. Letouny měly spolupracovat v párech složených z variant Ki-109a a Ki-109b. První měla letoun zaměřit radarem a osvětlit pomocí světlometu, zatímco druhý letoun by cíl napadl pomocí svých kanónů. Vše ale zůstalo jen ve fázi projektu a Ki-109 měl být používán ve dne. Letouny pro denní útoky byly upravené tak, že v přídi nesly kanón typ 88 ráže 75 mm a pro obranu jen jeden 12,7 mm kulomet v ocasním střelišti. Pumovnice byla odstraněna. \n\nKi-109 byly operačně nasazeny v jednotce protivzdušné obrany Japonska 107. Sentai.\n\nV závěru války Japonské císařské námořnictvo požadovalo modifikaci konstrukce Ki-67 na radarem vybavený protiponorkový letoun Micubiši Q2M. Ty měly mít výkonnější motory \"Micubiši Kasei 25 Ocu\" o výkonu 1 850 hp a šestilisté vrtule. Měly nést torpéda a hlubinné pumy. Typ zůstal pouze ve fázi projektu.\n\nNa konci války byly speciálně upravené verze Ki-67-I KAI, objednané 18. září 1944 pro sebevražedné akce. Posádka byla redukována na tři muže. Nebyly ozbrojené a odstraněná střeliště byla zakryta překližkou. Místo toho nesly v pumovnici a trupu dvě 800kg pumy či až 2 900 kg výbušnin. Nálož odpalovala roznětka umístěná na tři metry dlouhé tyči na přídi letounu.\n\nSpeciální útočná verze Ki-67 Sakura-dan nesla 2 900 kg těžkou termitovou kumulativní hlavicí za kabinou osádky. Tlaková vlna výbuchu měla působit na vzdálenost jeden kilometr v okruhu 600 metrů a stroj měl útočit na místa koncentrace pěchoty, nebo tanků. Byly postaveny alespoň 3 kusy.\n\nKi-67 byl používán jako klasický horizontální bombardér, anebo jako torpédový bombardér. V takovém případě nesl jedno torpédo zavěšené pod trupem. Ki-67 byl poprvé bojově použit 98. Sentai začleněné do 762. Kókútai proti americkému 3. loďstvu, útočícímu v říjnu 1944 na ostrov Formosa a ostrovy Rjúkjú. Dalšími útvary, vyzbrojenými Hirjú, byly 7., 14., 16., 61., 62., 74. a 110. Sentai. Jejich základny se nacházely převážně na Japonských ostrovech, ale také v Malajsku, na Formose a Sachalinu. Později byl používán při obraně ostrova Okinawa, v Číně a pro nálety na základny amerických těžkých bombardéru Boeing B-29 Superfortress na ostrovech Saipan, Tinian a Guam. Používaly se také při operacích japonských speciálních jednotek Girecu. Na konci války letouny dosloužily při sebevražedných útocích.\n\n\nÚdaje platí pro Ki-67-I\n\n\n\n"}
{"id": "104985", "url": "https://cs.wikipedia.org/wiki?curid=104985", "title": "Obce Finska", "text": "Obce Finska\n\nObce Finska ( , ) jsou základní územní správní celky a zároveň i nejmenší samosprávné celky Finska. Obce spravují celou řadu obecních záležitostí jako jsou místní školy, zdravotnictví nebo zásobování vodou. K jejich kompetencím však nenáleží údržba silnic, navrhování zákonů, ani nemají vlastní policejní sbory. Tyto záležitosti spravuje finská ústřední vláda. Obce spravují volená obecní zastupitelstva (, ), které jsou samosprávnými institucemi, zodpovědnými pouze svým voličům. Počet zastupitelů je závislý na počtu obyvatel dotyčné obce nebo města. Nejnižší (9) má Sottunga, nejvyšší (85) mají Helsinky. Starostové měst (, ) a obcí (, ) jsou civilní zaměstnanci jmenovaní zastupitelstvem. Z historických důvodů se starosta Helsinek označuje jako (česky „primátor“, doslova „nadstarosta“).\n\nK roku 2018 je ve Finsku 311 obcí, z toho 107 měst. Počet obcí se dlouhodobě postupně snižuje, v roce 1957 bylo například ve Finsku 549 obcí. Velké slučování proběhlo v roce 2009, kdy se počet obcí zmenšil o 67. Nejméně obyvatel (114) má Sottunga, nejvíce (574 104) mají Helsinky (30. 11. 2008). Rozloha území finských měst a obcí velice kolísá, protože základním kritériem pro ustavení obce je počet obyvatel. Nejrozsáhlejší území mají obce v řídce zalidněném Laponsku, z nichž je největší obec Inari (17 333,89 km²). Nejmenší rozlohu území mají naopak velmi malá města. Kauniainen, které je zcela obklopeno městem Espoo, má rozlohu pouhých 6,01 km².\n\nNěkdy dochází k situacím, kdy se obec jmenuje podle jedné z jejích místních částí, která má méně obyvatel než místní část s nejvíce obyvateli, což se stalo například v Inari. V některých případech, jako je to mu například u Janakkaly se dokonce takto nejmenuje žádná její část. U venkovských obcí je její středisko často nazýváno (kostelní/církevní ves).\n\nDo roku 1977, kdy došlo k reformě, se obce rozdělovaly na města (, ), městysy (, ) a venkovské obce (, ). Městysy pak byly přeměněny v města. Od roku 1995 není rozdíl mezi městy a obcemi, přičemž se za město označuje obec, která si to přeje. \n\nNejmenší územní jednotkou nad obcemi jsou okresy (, ), následují provincie (, ), které mají zejména historický a kulturní význam.\n\n"}
{"id": "104988", "url": "https://cs.wikipedia.org/wiki?curid=104988", "title": "Kanón Ho-5", "text": "Kanón Ho-5\n\nKanón Ho-5 byl letecký kanón japonské Císařské armády během druhé světové války. Vznikl jako verze amerického kulometu Browning M2 s ráží zvětšenou na 20 mm.\n"}
{"id": "104995", "url": "https://cs.wikipedia.org/wiki?curid=104995", "title": "Nostalgie", "text": "Nostalgie\n\nNostalgie (z řec. \"nostos\", stesk po domově, a \"algos\", bolest) je původně chorobný stesk po domově, v současnosti obvykle stesk po něčem minulém, zašlém, ztraceném.\n\nSlovo poprvé použil německý lékař J. Hofer roku 1688 pro diagnózu potíží švýcarských žoldnéřů, kteří dlouho sloužili v cizině.\n\nV psychologii znamená nostalgie chorobný stesk po minulých dobách nebo po domově, které si pacient obvykle idealizuje a přisuzuje jim například přirozenost, řád, klid, slušnost, prostotu a podobně, typicky v protikladu k vlastní soudobé zkušenosti. Pacient tedy promítá (projikuje) do minulosti, co mu v současnosti chybí. Důvodem může být ztráta životních jistot, osobní otřes anebo i prosté stárnutí. Podle hlubinné psychologie se většinou za nostalgií skrývá různě uvědomovaný strach z osamocení, resp. touha přiblížit se citově fixovanému objektu.\n\nNostalgie častěji přepadává inteligentnější lidi. Spouští ji pocit nespokojenosti se současným stavem.\n\nVe druhé polovině 20. století vznikl v bohatých společnostech nový společenský jev „nostalgie“ jako záliby ve věcech zastaralých, překonaných, vyšlých z užívání. Snad je to jistá reakce na přímočarý progresismus a futurismus první poloviny 20. století, který věřil v jednoznačné překonání všeho minulého a domníval se, že nové je vždycky lepší než staré, i důsledek společenských katastrof a zklamání, válek atd. V hudbě se nostalgií rozumí uvádění písniček, které – podobně jako filmy - starším lidem připomínají jejich mládí. Jiná podoba je např. sbírání starožitností nikoli jako uměleckých děl, ale prostě starých věcí, nářadí, nádobí a podobně. „Chalupáři“ se rádi obklopují starými věcmi, zkoušejí stará řemesla, oblékají se jako vesničané, pečou chleba a podobně. „Staré Rakousko“ se nejeví jako „žalář národů“, ale spíš jako působiště Járy Cimrmana. Magnetem pro nostalgické lidi jsou železnice, zejména parní, jejichž představení se často nazývají „nostalgie“.\n\nV bývalém východním Německu se na přelomu století rozšířil stesk po „starých dobrých časech“ NDR, který se v němčině nazývá Ostalgie (od \"Ost\"-, východní). Projevuje se i ve filmu, v hudbě, v literatuře a podobně.\n\n"}
{"id": "105005", "url": "https://cs.wikipedia.org/wiki?curid=105005", "title": "Southampton FC", "text": "Southampton FC\n\nSouthampton FC (celým názvem: Southampton Football Club) je anglický fotbalový klub, který sídlí ve městě Southampton v nemetropolitním hrabství Hampshire. Založen byl v roce 1885 pod názvem St. Mary's YMA FC. Svůj současný název nese od roku 1897. Od sezóny 2012/13 působí v Premier League (nejvyšší soutěž v Anglii). Týmu se přezdívá The Saints (svatí). Klubové barvy jsou červená a bílá.\n\nSvé domácí zápasy odehrává na St Mary's Stadium s kapacitou 32 251 diváků.\n\nV sezoně 2004/05 \"The Saints\" sestoupili z Premier League do Championship, v roce 2009 pak dokonce do League One. Zde se po dvouletém pobytu vrátili do Championship a následující rok obratem i do Premier League, kterou tak opět přivítali po více než 7 letech. Největšími úspěchy klubu jsou vítězství FA Cupu v roce 1976 a 2. místo v lize z roku 1984.\n\nZa klub hráli v minulosti i čeští fotbalisté Rudolf Skácel, Mario Lička či Tomáš Pekhart.\n\nZdroj: \n\n\n\n\"Aktuální k datu: 20. září 2019\"\n\n\nZdroj: \n\n\n\nZdroj: \n\nPoznámky:\n\n"}
{"id": "105009", "url": "https://cs.wikipedia.org/wiki?curid=105009", "title": "Coventry City FC", "text": "Coventry City FC\n\nCoventry City FC (celým názvem: Coventry City Football Club) je anglický fotbalový klub, který sídlí ve městě Coventry v metropolitním hrabství West Midlands. Je mu přezdíváno \"Sky Blues\" (nebesky modří) podle zbarvení dresů.\n\nCoventry nikdy nevyhrálo nejvyšší anglickou soutěž. Založeno bylo již v roce 1883, ale do Football League se dostalo až v roce 1919. Nejúspěšnější obdobím pro klub byla 70. a 80. léta, během kterých se umístil na 6. a 7. místě v první divizi a v roce 1987 se dočkal největšího úspěchu ve své historii – zisku FA Cupu, který získal po finálovém skalpu Tottenhamu 3:2 po prodloužení ve Wembley. Po sezóně 2011/12 neudrželo Coventry druholigovou příslušnost a sestoupilo z předposledního místa do League One.\n\nSvé domácí zápasy odehrává na stadionu Ricoh Arena s kapacitou 32 609 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "105020", "url": "https://cs.wikipedia.org/wiki?curid=105020", "title": "Radio 1", "text": "Radio 1\n\nRadio 1 je soukromé pražské rádio, které se věnuje alternativní hudbě a kultuře. Svým vznikem na rozmezí let 1990/91 se stalo první soukromou nezávislou rozhlasovou stanicí v tehdejším Československu.\n\nFaktickým předchůdcem bylo \"Rádio Stalin\", které začalo na frekvenci 92,6 MHz vysílat 19. října 1990 v rámci výstavy Totalitní zóna v podzemí bývalého Stalinova pomníku v Praze na Letné. Toto vysílání bylo fakticky i právně pirátské a proto bylo po několika dnech úředně zastaveno včetně zabavení vysílací technologie. Protože však vysílání vzbudilo mimořádný ohlas, vznikla během krátké chvíle petice za jeho obnovení (a proti monopolu státního rozhlasu a televize), kterou podepsalo na 30.000 lidí.\n\nPo vyřízení nezbytných úředních formalit bylo zařízení vráceno majitelům a stanice mohla, už pod definitivním názvem, začít oficiálně vysílat na jaře roku 1991. Postupně prošlo vývojem od čistě rockových počátků po nástup anglické kytarové scény a začátek taneční hudby. Dnes tvoří hlavní součást programu různé formy taneční hudby a alternativní rock, své místo ve vysílání mají i menšinové hudební žánry, komponované pořady a publicistické relace.\n\nV letech 2004 - 2007 byla většinovým majitelem Radia 1 irská společnost Communicorp, dnes ho vlastní pražská mediální skupina Radio United Services, do jejíhož portfolia patří i Country Radio, Radio Beat, Kiss98 a Radio Spin.\n\nOd konce roku 2013 je Radio 1 součástí digitálního DAB multiplexu společnosti RTI cz.\n\nOd konce roku 2016 Radio 1 získalo od Rady pro rozhlasové a televizní vysílání (RRTV) první frekvenci, která mu umožňuje šířit analogový signál i mimo území hlavního města Prahy. Radio 1 tedy lze momentálně naladit také v okolí Plzně na frekvenci \"97,5 MHz.\"\n\n\n"}
{"id": "105027", "url": "https://cs.wikipedia.org/wiki?curid=105027", "title": "Ontario (provincie)", "text": "Ontario (provincie)\n\nOntario je nejlidnatější a druhá největší z deseti kanadských provincií.\n\nJméno provincie „Ontario“ je irokézského původu a znamená „nádherné jezero“ (myšleno Ontarijské jezero). Hlavním městem provincie je Toronto (cca 2,5 milionu obyvatel), ale na území Ontaria se nachází také hlavní město Kanady – Ottawa. K 1. červenci 2005 měla provincie 12 541 419 obyvatel, což představuje 37,9 % kanadské populace. Ontario má rozlohu 1 076 395 čtverečních kilometrů. Ontario je na severu ohraničeno Hudsonovým zálivem a Jamesovým zálivem, na východě provincií Québec, na západě provincií Manitoba a na jihu americkými státy Minnesota, Michigan, Ohio, Pensylvánie a New York. Dlouhá hranice Ontaria se Spojenými státy je tvořena takřka bezvýhradně jezery a řekami. Tedy i hraniční přechody do USA jsou často tvořeny mosty.\n\nÚzemí dnešní provincie bylo před příchodem Evropanů obydleno indiánskými kmeny Algonkinů a Irokézů.\nV 17. století francouzští objevitelé Etienne Brule a Samuel de Champlain a anglický mořeplavec Henry Hudson prozkoumali a zmapovali větší část Ontaria jako zakázku od Francouzského a Spojeného království.\n\nÚzemí Ontaria a Québecu zprvu v 16. a 17. století spravovali Francouzi, po jejich prohře s Angličany roku 1759 v bitvě na Abrahamových pláních se tyto regiony dostaly pod britskou správu. Angličané roku 1774 sjednotili Ontario s Québekem kvůli snadnější správě těchto řídce osídlených území. Novými osadníky těchto končin se stali royalisté ze 13 kolonií, kteří utekli před revolucí a zůstali věrní koruně. Kvůli velkému počtu obyvatel došlo roku 1791 k opětovnému rozdělení území Ontaria a Québecu na dvě oddělená teritoria – Horní a Dolní Kanadu.\n\nDůvodem k rozdělení byly především kulturní a jazykové rozdíly. V Horní Kanadě (dnešní Ontario) převládalo anglicky mluvící obyvatelstvo britského původu a anglikánského nebo protestantského vyznání. V Dolní Kanadě (dnešní Québec) byli nejpočetnější skupinou francouzsky mluvící katolíci, mimo jiné i ze západní části Francie. Město Toronto bylo několikrát ohrožováno americkými vojsky, aby roku 1813 zčásti shořelo v požáru. Roku 1841 Velká Británie znovu sjednotila obě provincie kvůli snadnější správě, ale oddělené názvy zůstaly: Východní Kanada (Canada East) a Západní Kanada (Canada West). Důvodem k (v pořadí již druhému) sjednocení Kanady bylo povstání Francouzů v Dolní Kanadě (z důvodů etnických) stejně tak jako povstání Angličanů v Horní Kanadě (z důvodů ekonomických). Po vzniku Kanady roku 1867 se Ontario a Québec staly samostatnými provinciemi. Z této doby pochází i současný stav hranic mezi těmito provinciemi.\n\nÚzemí provincie Ontario je od této doby chápáno jako území, kde převládá anglicky mluvící obyvatelstvo a kultura. Z tohoto důvodu byl pro francouzsky mluvící obyvatele připraven zvláštní školní systém. Od této doby byly zavedeny obecné (lidové) školy (Public schools) a katolické školy (Catholic schools). Obecné školy byly pro většinu obyvatel, zatímco katolické školy byly pro anglicky a francouzsky mluvící katolíky. Francouzština byla postavena mimo zákon a ve 20. století tak byla velká většina francouzského obyvatelstva poangličtěna. Rozdělení škol na obecné a katolické funguje v provincii Ontario dodnes.\n\nV období první a druhé světové války byla velká část obyvatel z provincie Ontario rekrutována do armády Velké Británie, která válčila v Evropě. Po druhé světové válce tato provincie ekonomicky velmi prospívá a je místem, kam se stěhují lidé ze všech koutů světa. Dnes je provincie Ontario nejhustěji obydlená a podle celkové rozlohy druhá mezi všemi kanadskými provinciemi. Ze všech provincií Kanady platí za ekonomicky nejdůležitější a nejdynamičtější. Zde se nachází také velká kanadská města jako Ottawa (hlavní město Kanady) a Toronto (největší město Kanady a zároveň hlavní město provincie Ontario).\n\nOntario je, jako většina kanadských provincií, provincie osídlená jen nerovnoměrně. Nejhustěji obydlený je jižní Ontario, zvlášť širší okolí Toronta.\nÚzemí severního Ontaria jsou jen řídce osídlena (v blízkosti velkých jezer) nebo nejsou osídlena vůbec.\n\nSložení obyvatelstva Ontaria je etnicky velmi různorodé: většina obyvatel jsou příslušníci bílé rasy ale je tady docela hodně příslušníků ostatních\nras - jak rasy mongoloidní (především Číňané nebo i původní Indiáni) tak i negroidní (obyvatelé z Afrických republik).\n\nVětšina obyvatel se hlásí k některému z odnoží křesťanství - převládají protestanti (okolo 34.9%), dále následují římští katolíci\n(okolo 34.7%). Další nejpočetnější skupinou jsou pak muslimové (3.1%). Kvůli velkému počtu obyvatel kteří se do Ontaria stěhují, statistiky obyvatel\nse za posledních 100 let neustále zvyšují. Asi polovina všech obyvatel je britského původu a asi 10% činí obyvatele původu francouzského, přičemž je\npatrný zlomek obyvatel z evropských zemí. Nejvíce používaným jazykem je angličtina avšak federální vláda Kanady je formálně bilingvní (dvojjazyčná)\n\nVelká většina obyvatel Ontaria žije ve městech (přes 80%) a hlavními městskými aglomeracemi\nv Ontariu jsou: Toronto, Ottawa, Hamilton, London a Kitchener.\n\n\nAsi každé čtyři roky se v provincii Ontario demokraticky volí do provinciálního parlamentu. Úřední název tohoto zákonodárného orgánu je \"Legistative Assembly of Ontario\" (Zákonodárný sněm Ontaria), přičemž je častěji používanou variantou název \"Ontario provincial parlament\" (tedy Ontarijský\nprovinciální parlament). Charakteristickým rysem tohoto parlamentu je, že je jednokomorový, na rozdíl od ostatních provinciálních parlamentů Kanady.\n\nJe v něm 103 zástupnických míst a zástupci jsou voleni ve volbách na způsob relativní většiny, přičemž každý ze 103 zástupníků reprezentuje jeden ze\n103 zástupnických okruhů. Oficiální název zástupníka je \"Member of the Legislative Assembly\" (zástupce v zákonodárném sněmu) nebo zkráceně MLA.\nSamozřejmě častější je používání názvu \"Member of the Provincial Parliament\" (člen provinciálního parlamentu) neboli zkráceně MPP.\n\nKvůli velkému počtu obyvatel je v provinciálních volbách důležitá především příměstská část Toronta, neboli Greater Toronto Area (GTA). Ontario,\njakožto nejlidnatější provincie, je také „terčem“ voleb, ale tentokrát federálních. Proto je vítězství ve volbách v této provincii strategicky velmi důležité\npro všechny strany, ucházející se o místo v parlamentu. Budova provinciálního parlamentu se nachází v Parku Královny (Queen's Park) v Torontu.\n\nHlavními politickými stranami jsou: Progresivní konzervativní strana Ontaria, Liberální strana Ontaria a Nová demokratická strana Ontaria.\nProgresivní konzervativní strana má sice v Ontariu tradici již od druhé světové války, nejčastěji také vyhrávala v provinciálních a federálních volbách\na také nejčastěji zakládala provinciální vládu (tzv. Cabinet), avšak vedoucí postavení má dnes Liberální strana. Předseda strany vítězů v provinciálních\nvolbách schválně zastává funkci Předsedy vlády (tzv. Premier), aby se tímto vyhnulo dualismu názvů francouzských (Premiér) a anglických (Prime minister).\nGenerální guvernér (General Governor) je první osobou Kanady, zástupce hlavy monarchie, v tomto případě Spojeného království, kterým je v současné době Michaëlle Jean.\nPremiérem Ontaria je v současné době Kathleen Wynne, vůdce Liberální strany Ontaria.\n\nOntario se někdy neoficiálně dělí na jižní a severní část, hranicí je French River. Klimatem a způsobem života se obě části výrazně liší, Severní Ontario zaujímá 87 % rozlohy provincie, ale žije v něm jen 6 % obyvatel. Northern Ontario Heritage Party usiluje o vytvoření samostatné provincie, ale její podpora je minimální. Severní Ontario např. vysílá do curlingového mistrovství Kanady vlastní tým.\n\nZ hospodářského hlediska je Ontario nejen ekonomickým gigantem Kanady ale i celé Severní Ameriky. Roční hrubý domácí produkt této provincie je větší než RHDP některých\nvyspělých zemí západní Evropy, jako například Švédska nebo Belgie. HDP Ontaria má největší podíl na celkovém ročním hrubém domácím produktu Kanady\na to přes 40%. Růst ekonomie Ontaria je momentálně větší než ekonomický růst Německa či Japonska. I přes to, že většina obyvatel (přes 70%)\npracuje ve službách, nejdůležitější pro Ontario je strojírenský průmysl a to především v oblasti motorových vozidel. Vedoucí světové špičky v tomto oboru\njako například General Motors, Ford, Daimler-Chrysler, Toyota nebo Honda mají zde své závody. Samozřejmě i závody na výrobu auto součástek, kterými\nzásobují automobilové závody, jsou tady silně zastoupeny. Ontario je provincie známá také kvůli své výrobě železa, oceli, strojů, elektrospotřebičů, potravin atd.\n\nVšechny závody a továrny se nacházejí v zóně tzv. „zlaté podkovy“ - od pobřeží jezera Ontario až k Hamiltonu. Centra informační technologie jsou\nzastoupena ve všech větších městech ale nejvíce v tzv. „zlatém trojúhelníku“ (Cambridge - Waterloo - Guelph) a v Ottawě.\nHlavní město provincie, Toronto, je ve vedoucím postavení finančních a bankéřských služeb.\nV minulosti byly důležitými zdroji elektrické energie v Ontariu hydroelektrárny, přičemž nejvíce z nich je na Niagarských vodopádech a řece sv. Vavřince.\nOntario odtud získávalo energii před a za druhé světové války ale po čase už vodní elektrárny nestačily. Dnes zásobuje provincii z 23%, spolu se zemním plynem.\nZemní plyn, jehož ložiska se nacházejí na mnoha místech provincie, je dnes 3. nejdůležitějším zdrojem energie v provincii.\n\nJelikož Ontario není provincie bohatá na přírodní zdroje energie, viděla svou lepší budoucnost v jaderných elektrárnách (ty dnes zásobují provincií z 41% celkové výroby energie). Jejich počet je v současné době okolo pěti a nejsilnější z nich, Darlington Nuclear Generating Station (postavená v roce 1989) má výkon 935 MW.\nProvincie kvůli nátlaku obyvatel a EKOaktivistů chce postupně, cca do 20 let, jejich počet snížit.\n\nHistorie\n\nUž historicky bylo dáno, že provincie užívala dvě významnější východo-západní trasy; obě vedly od Montrealu, v sousední provincii Québec.\nSeverní cesta, která byla propagovaná prvními frankofonními kožešinovými obchodníky, směřovala severozápadně od Montrealu podél řeky Ottawy,\npak pokračovala západním směrem k Manitobě. Významnější města na nebo blízko cesty zahrnují Ottawu, Severní záliv (North Bay), Sudbury, Sault Ste. Marie, a Hromový záliv (Thunder Bay).\n\nPodél jižní cesty, která byla mnohem více využívaná a jejíž význam rostl s růstem převážně anglicky mluvících obyvatel, začaly vyrůstat osady Spojených imperialistických loajalistů a později dalších evropských přistěhovalců. Cesta vedla jihozápadně od Montrealu podél řeky sv. Vavřince, jezera Ontario, jezera Erie a končila před vstupem do Spojených států u Michiganu. Významnější města na nebo blízko cesty zahrnují město Kingston, Oshawu, Toronto, Mississaugu, Kitchener-Waterloo, London, Sarnia a Windsor.\nTato cesta byla také silně využívaná přistěhovalci ze středozápadní části Spojených států, zvláště koncem osmnáctého století.\nVětšina Ontarijské významnější dopravní infrastruktury je orientovaná východozápadně a zhruba následuje jednu z těchto dvou originálních tras.\n\nSilniční doprava\n\nDálnice 401 (Highway 401), (dlouhá 817.9 km) vede na východ-severovýchod od města Windsor až k hranicím provincie Québec. Je jednou z nejzatíženějších dálnic na světě.\nDálnice série 400 (400-Series Highways) tvoří primární dopravní síť na jihu provincie a propojují Kanadu k četným hraničním přechodům z USA.\nNejzatíženějším úsekem je trasa Detroit-Windsor Tunnel a Velvyslanecký most (Ambassador Bridge) (vedoucí přes dálnici 401) a Modrý vodní most (Blue Water Bridge) (vedoucí přes dálnici 402).\nPrimární dálnicí podél jižní trasy je dálnice 401 a Dálnice hrdinu, nejzatíženější dálniční úsek v Severní Americe a páteř Ontarijské silniční sítě, turistiky a ekonomiky.\nPrimárními dálnicemi podél severní trasy jsou dálnice 417 a dálnice 17 a 11; všechny patří k tzv. Transkanadské dálnici.\nDálnice 400 a 69 spojují Toronto se severním Ontariem.\nZbytek provincie je propojen dalšími provinciálními dálnicemi a krajskými silnicemi.\n\nVodní doprava\n\nHustá vodní dopravní síť v celé provincii je způsobena velkým počtem jezer, která navzájem spojují kanál Welland a řeka sv. Vavřince s Atlantským oceánem.\nVodní dopravní síť okolo řeky sv. Vavřince je používaná převážně k přepravě nákladu, částečně i železné rudy a obilí.\nV minulosti byla tato oblast hodně používaná jako osobní dopravní cesta ale koncem poloviny minulého století toto\ncestování bylo redukované na převozní služby a vyhlídkové jízdy křižníky.\n\nŽelezniční doprava\n\nŽelezniční dopravu řídí meziregionální osobní vlaková služba v Quebeck City – Windsor Corridor a „The Canadian“,\ntranskontinentální železniční služba; trasa vede z Toronta do Vancouveru. „The Lake Superior“, oblastní železniční služba, má zase na starosti trasu od Sudbury do White River.\nŽelezniční dopravce Amtrak spojuje Ontario s klíčovými městy amerického státu New York, zahrnující Buffalo, Albany a New York City.\nSeverní část provincie poskytuje železniční služby daleko na sever, až do města Moosonee ležící blízko James Bay, a spojuje ho tak s jihem.\n\nNákladní železniční doprava je ovládaná zakládajícími společnostmi jako jsou Kanadské národní železnice a CP železniční společnost,\nkteré během 90. let rozprodaly mnoho krátkých železničních linek z jejich obrovské sítě soukromým společnostem, které působí především na jihu.\n\nKrajská osobní železniční doprava je omezena na provinciální GO Tranzit, který funguje ve vlakové/autobusové dopravní síti v oblasti Zlaté podkovy\n(Golden Horseshoe region) se svým střediskem v Torontu..\nTorontská dopravní komise (\"Toronto Transit Commission\") spravuje jediné provinční metro a celý tramvajový systém,\nkterý je jedním z nejzatíženějších v Severní Americe. Vně Toronta, O-Train Light, železniční linka v Ottawě,\nse zabývá expanzí linky a návrhy pro přídavná vedení.\n\nLetecká doprava\n\n\"Toronto Pearson International Airport\" je národním nejzatíženějším a světově 29. nejzatíženějším letištěm,\nkterým ročně proletí přes 30 milionů pasažérů..\n\nDalšími důležitými letišti jsou: v Ottawě \"Ottawa Macdonald-Cartier International Airport\" a v Hamiltonu J\"ohn C. Munro Hamilton International Airport\",\nkteré je důležitým leteckým kurýrem a nákladním leteckým centrem.\n\nToronto (Pearson) a Ottawa (Macdonald-Cartier) jsou dvěma ze tří bodů v kanadském souboru nejzatíženějších letových tratí.\n(třetím bodem je Montreal se svým letištěm \"Pierre Elliott Trudeau International Airport\").\n\nVětšina měst v Ontariu má svá krajská letiště, kde většina z nich má naplánované osobní lety s Air Canada Jazz nebo jinými menšími\naeroliniemi a společnostmi. Lety z těchto větších měst, jako jsou Thunder Bay, Sault Ste. Marie, Sudbury, North Bay, Timmins, Windsor,\nLondon nebo Kingston, pak ústí přímo do Torontského letiště Pearson. Společnost Bearskin Airlines naopak spravuje oblast severně\nod západovýchodní cesty a tak spojuje města jako Ottawa, North Bay, Sudbury, Sault Ste. Marie a Thunder Bay přímo a nevyžaduje\njakékoliv spojení s letištěm Pearson. Izolovaná města na severu jsou maximálně odkázána na leteckou dopravu - jednak kvůli cestování,\ndopravě zboží, potravin a dokonce i lékařské péče (MEDIVAC), jelikož tak daleko na sever nevedou žádné silnice ani železniční tratě.\n\nHlavním sportem v Ontariu je hokej. Dva týmy z Ontaria patří do NHL ligy; jsou to: Senátoři z Ottawy (Ottawa Senators) a Javorové listy z Toronta\n(Toronto Maple Leafs). Dalšími oblíbenými sporty jsou baseball a basketbal. Baseballový klub, Toronto Blue Jays, hraje jako jediný kanadský tým v americké národní baseballové lize  MLB a basketbalový klub, Toronto Raptors, hraje v NBA lize. Mezi další oblíbené sporty patří ještě kanadský fotbal,který zastupují Toronto Argonauts,Ottawa Redblecks a Hamilton TigerCats\n"}
{"id": "105030", "url": "https://cs.wikipedia.org/wiki?curid=105030", "title": "Leeds United FC", "text": "Leeds United FC\n\nLeeds United FC (celým názvem: Leeds United Football Club) je anglický fotbalový klub, který sídlí ve městě Leeds v metropolitním hrabství West Yorkshire. Ve městě byl jako první založen v roce 1904 klub Leeds City FC, který zanikl v roce 1919. Ve stejném roce byl založen Leeds United a o rok později přešel na profesionalismus. Od sezóny 2010/11 působí v EFL Championship (2. nejvyšší soutěž)\n\nStadion Elland Road má kapacitu téměř 40 tisíc míst. Zajímavostí je, že východní tribuna má nejdelší klenutou střechu v Evropě (52 metrů). Přímo na stadionu je cela předběžného zadržení a pod hřištěm v hloubce 70 stop je studna umožňující kropení hřiště.\n\nFotbal se v Leedsu objevoval již od roku 1877. První profesionální klub byl ale založen z vůle obyvatel města až v roce 1904 pod názvem \"Leeds City FC\". Jenže klub neměl, kde hrát. To vyřešily problémy místního ragbyového týmu, který krachoval. Leeds City se tak přesunuli na jeho stadión pod názvem Elland Road. O rok později byl přijat do Football League. První utkání v rámci Division Two odehrál klub na hřišti Bradfordu, kterému podlehl 0:1. V premiérové sezóně Leeds City skončil na šestém místě, o rok později na desátém. Za klub válel hvězdný útočník Billy McLeod, který přišel z Lincoln City.\n\nPo roce 1910 se dostal klub do tíživé finanční situace. Do klubu přišel nový manažer Herbert Chapman. Klub vytáhl po 6. místě těsně pod hranici postupu, poté ale skončil na 15. místě. Klubem otřásly informace o uplácení hráčů hostujících týmů během války. Celá situace vyústila aukcí, na které byl celý majetek klubu rozprodán včetně hráčského kádru. Výsledky týmu zdědilo Port Vale.\n\nNěkolik hodin po aukci se několik příznivců sešlo a byl založen nový klub - \"Leeds United AFC\". Klub se objevil v Midland League, kde hrála dříve rezerva City. Na stadiónu Elland Road se přesunuli hráči Yorkshire Amateurs a ti se poté nabídli, zda by se nemohli spojit s United. Manažerem se stal bývalý hráč City Dick Ray. Vedení klubu dokázalo získat potřebné peníze na provoz klubu. Poté umístilo do novin inzeráty o hledání nových hráčů.\n\nVše sledoval i vlastník 20 mil vzdáleného Huddersfieldu Town Hilton Crowthe. A protože tento klub neholdoval oblibě místních, tak Crowthea napadlo, že celý klub přesune do Leedsu. Dokonce k tomu získal souhlas hráčů. Místní obyvatelé však byli výrazně proti tomu. Vedení Football League proto rozhodlo, že město Huddersfield musí zaplatit 25 000 liber Croetheovi nebo ať odsouhlasí přesun na Elland Road. Tyto peníze se městu sice nepodařilo získat, ale zvedly se návštěvy, a tak měl Crowthe smůlu.\n\nCrowthe poté půjčil Leeds United 35 000 liber, které mu měli vrátit po postupu do Division One. Přivedl bývalého manažera Barnsley Arthura Fairclougha a Dick Ray se posunul na pozici jeho asistenta.\n\nV roce 1920 byl klub hlasováním přibrán do Football League. V premiérově sezóně v Division Two doplácelo mužstvo především na neproduktivní útok a skončil na 14. místě. Postupnými krůčky se posunoval tabulkou až na první místo v sezóně 1923/24. První pobyt v nejvyšší soutěži nedopadl zrovna nejlépe. Ve třech sezónách skončili na 18., 19. a poté na 21. sestupové pozici. To klub již netrápila malá produktivita nýbrž špatná obrana. Tým vstřelil 69 branek, přesto ale získal pouhých 30 bodů. Podíl na tom měla i změna ofsajdového pravidla, kvůli které padalo všeobecně více branek. Fairclough rezignoval a nahradil ho v té době už bývalý Faircloughův asistent Dick Ray, který si mezitím střihl jednu štaci v Doncasteru za místní Rovers.\n\nRay okamžitě vedl United opět vstříct postupu a finišovali 2 body za vedoucím Manchesterem City. Pod novým manažerem se United dařilo. Krok za krokem se posunuli přes 13. místo na páté na konci roku 1930. To bylo na dlouhou dobu nejlepší umístění, kterého s Leedsem kdokoliv dosáhl. Byla za tím výborná defenziva, která málem inkasovala nejméně gólů v celé lize. A následoval opět strmý pád dolů. Leeds nasbíral o 15 bodů méně a sešel až 21. sestupové místo. Následoval opět okamžitý návrat a poté se tým na nějakou dobu v první divizi ustálil. Přesto byly často velmi solidní sezóny střídány s těmi skoro katastrofálními. Během sezóny si ve vzpomínce na Leeds City převzali žlutomodré dresy a na čas tak upustili od svých typických bílých dresů. Po osmnáctém místě v roce 1935 vystřídal Dicka Raye Billy Hampson. Leeds se udržel až do začátku 2. světové války a sezóny 1939/40, kdy byl ročník po třech zápasech, ve kterých Leeds nevstřelil jediný gól, přerušen.\n\nAčkoliv toho Hampson na Elland Road zase tolik neodtrénoval, vydržel zde dlouhých 12 let. To Leeds na konci roku 1947 končil s fatálním 15 bodový odstupem na záchranu poslední. Vzhledem k tomu, že nejhorší obrana byla doplněna pro změnu nejhorším útokem, to ani nemohlo dopadnout jinak. Na hřištích soupeřů byl Leeds pro smích, uhrál v 21 zápasech jediný bod s předposledním Brentfordem. 18 získanými body držel Leeds dlouholetý rekord, který zlomilo až v roce 1985 Stoke City. Bilanci ze hřišť soupeřů drží rekord dodnes. O tom, že se tento klub nedostane z problémů zadarmo, se naplno přesvědčil dosavadní asistent Willis Edwards a po 18. místě v 2. divizi se zase vracel na svůj původní post.\n\nNovým manažerem byl oznámen již 64letý válečný veterán známý svou aplikací armádních manýrů ve fotbalových kruzích přezdívaný svou vojenskou šarží jako Major Frank Buckley. Ačkoliv mnoho hovořilo proti Buckleymu, sklízel i úspěchy. Třeba s Wolverhamptonem Wanderers se zapojil do boje o titul a vytáhl ho do finále FA Cupu. Nyní však přicházel na Elland Road až z 3. divize jako trenér Hull City.\n\nJeho první sezóna vypadala podobně jako ta předchozí, proměnila se v boj o záchranu ve druhé divizi. Během sezóny se poprvé na hřišti představil Velšan John Charles mnohými označován jako nejvšestrannější hráč, který se kdy narodil v Británii. Jeho doménou byla jak výborná defenzivní práce tak především platil za excelentního kanonýra. Vynikal zejména hrou hlavou, ale i jeho kopací techniku aby leckterý elitní útočník pohledal. Následující sezónu Buckley mnoho postarších hráčů vyměnil za perspektivnější mladíky a vyplatilo se to, Leeds finišoval na páté pozici a v šestém kole FA Cupu. Do týmu Leeds poprvé nakoukla budoucí legenda anglické kopané 15letý Jack Charlton. V sezóně 1950/51 působilo v týmu již jen sedm hráčů z předminulé sezóny a Leeds skončil znovu pátý.\n\nRoku 1952 zakončoval sezónu Leeds na šestém místě a brzy 70letý Buckley začínal být netrpělivý, toužil po postupu. Práce jeho a dalších skautů sice přinášela ovoce, ale hráči nenaplňovali potenciál tak rychle, jak bylo očekáváno. Během sezóny 1952/53 Buckley poprvé vyzkoušel Charlese na postu hrotového útočníka a bohatě se mu to vyplatilo, vsítil 27 branek ve 29 zápasech. Jenže tak vznikla díra v obraně, kterou měl zaplnit mladičký Jack Charlton. Ten ačkoliv nezklamal, na obránce Charlese zapomenout nenechal a United končili desátí. Frank Buckley rezignoval, odešel dva roky do důchodu trénovat třetiligový Walsall.\n\nV tomto období zaznamenal klub největší úspěchy: 2 tituly mistra, 2x triumf a finále ve Veletržním poháru, finále a semifinále Poháru mistrů, finále Poháru vítězů pohárů. Tým byl po Barceloně druhým nejúspěšnějším v historii Veletržního poháru a v zápase o věčné držení tohoto poháru s ní prohrál.\n\nOporami byli Jack Charlton či Billy Bremner.\n\nTřetí titul přišel v roce 1992.\n\nDruhé nejúspěšnější období v evropských pohárech přišlo okolo roku 2000, kdy se tým dostal do semifinále Poháru UEFA (ve čtvrtfinále přešel přes pražskou Slavii) a do semifinále Ligy mistrů.\n\nZa Leeds nastupovali hráči jako Paul Robinson, Rio Ferdinand, Harry Kewell nebo Robbie Keane.\n\nV roce 2004 klub sestoupil z nejvyšší ligy a dosud se nevrátil.\n\nZdroj: \n\n\n\n\n\"Aktuální k datu: 9. července 2018\"\n\n\nZdroj: \n\n\n\nZdroj: \n\n"}
{"id": "105075", "url": "https://cs.wikipedia.org/wiki?curid=105075", "title": "Valdštejnské domky", "text": "Valdštejnské domky\n\nValdštejnské domky se nazývají zbytky trojice domů z let 1678, 1680 a 1681 stojící ve Větrné uličce sousedící s libereckým Sokolovským náměstím. Větrná ulička svou délkou 53,30 m a šířkou 3,25 m patří mezi nejkratší a nejužší ve městě. Původně byla delší, na její jižní stráně stálo takových domků pět a na severní šest.\n\nDomky se nazývají Valdštejnské podle Albrechta z Valdštejna, i když vznikly dlouho po jeho smrti. Připomínají totiž původní obestavění tehdejšího Novoměstského náměstí, které vzniklo za vévodovy éry. Všechny tyto domy sloužily k ubytování soukeníků, nejstarší (nejbližší dnešní Střední průmyslové škole stavební) se roku 1801 změnil na krčmu „U města Petrohradu“. Zatímco ostatní domy postavené tímto stylem byly časem přestavěny, tyto tři domy na svém původním místě zůstávaly v nezměněné podobě.\n\nJejich údržba se zdála být neudržitelnou po druhé světové válce a jejich osud byl tehdy nejistý. Také první pokus o jejich rekonstrukci roku 1950 byl neúspěšný, pro domky se nepodařilo najít vhodné využití a poté se jejich zadní část zřítila. Padlo rozhodnutí o jejich vynětí z památkové péče a předpokládalo se jejich zboření. Roku 1953 se do sousedního objektu přistěhovala Střední průmyslová škola stavební a její profesoři se rozhodli přední část Valdštejnských domků zachránit a napojit ji na plánovanou přístavbu svých učeben. Tento záměr odsouhlasilo i ministerstvo kultury a tak mohla být složitá přestavba provedena. Stavělo se svépomocí v rámci akce Z, venkovní vzhled domků byl zachován, do jejich vnitřku byly umístěny pracovny středoškolských profesorů. Domky tak jsou od roku 1976 užívány a udržovány Střední průmyslovou školou stavební v Liberci.\n\nPřízemí domů bylo částečně roubené a částečně zděné a omítané. Patro a štíty domků jsou hrázděné s výplní z jílové mazaniny. Z podloubí dlážděného plochými kameny se vcházelo do předsíně odkud se schody vycházelo do patra. Zbytek přízemí zabírala prostorná světnice s výhledem do dvora. V patře a podkroví byly ložnice a komory.\n\n"}
{"id": "105112", "url": "https://cs.wikipedia.org/wiki?curid=105112", "title": "Malmö FF", "text": "Malmö FF\n\nMalmö FF (celým názvem Malmö Fotbollförening, zkratkou MFF) je fotbalový klub sídlící ve městě Malmö na jihu Švédska.\n\nV sezoně 2014/15 se probojoval do základní skupiny Ligy mistrů UEFA, když v předkolech vyřadil lotyšský klub FK Ventspils (2. předkolo), český tým AC Sparta Praha (3. předkolo) a rakouský celek FC Red Bull Salzburg (play-off předkolo).\n\n\n\"K 15. 7. 2014\n\n\n\n"}
{"id": "105122", "url": "https://cs.wikipedia.org/wiki?curid=105122", "title": "Miloslav Fleischmann", "text": "Miloslav Fleischmann\n\nMiloslav Fleischmann (24. září 1886 Smíchov – 12. srpna 1955 Praha) byl český lední hokejista a vrchní odborový rada.\n\nJeho otcem byl zemský advokát a známý pražský mecenáš Jan Maria Fleischmann (1841–1903).\n\nMiloslav Fleischmann byl o jediný rok mladší než jeho bratr Jan a společně s ním hrál za Slavii Praha i hokejovou reprezentaci Čech. Na rozdíl od bratra ovšem reprezentoval jako hráč též po první světové válce v československém dresu. Jeho poslední mezinárodním mistrovskou akcí byly první zimní olympijské hry, v jejichž rámci se zúčastnil hokejového turnaje, který byl zároveň druhým mistrovstvím světa.\n\nJe pohřben na Olšanských hřbitovech v Praze, v rodinné hrobce, spolu se svým otcem i bratrem.\n"}
{"id": "105188", "url": "https://cs.wikipedia.org/wiki?curid=105188", "title": "Pohořský potok", "text": "Pohořský potok\n\nPohořský potok je největším přítokem říčky Černé. Délka jeho toku je 23,3 km. Plocha povodí měří 53,6 km².\n\nPramení jako tři drobné potůčky v přírodní památce Prameniště Pohořského potoka, nedaleko hranice s Rakouskem, u vesnice Pohoří na Šumavě v Novohradských horách. Teče převážně severozápadním až severním směrem. Do Černé se vlévá na jejím 11,3 říčním kilometru, mezi Ličovem a Benešovem\nnad Černou, v nadmořské výšce 599 m.\n\nV 18. století byl potok upraven pro voroplavbu. Úpravy jsou na některých úsecích vidět dodnes, například u Baronova mostu nad Leopoldovem, kde bývalo vaziště. Patří mezi nejmenší české toky, které byly upravené pro voroplavbu.\n\n"}
{"id": "105210", "url": "https://cs.wikipedia.org/wiki?curid=105210", "title": "Ekvádorská vlajka", "text": "Ekvádorská vlajka\n\nVlajka Ekvádoru byla přijata 26. září 1860. Tvoří ji tři vodorovné pruhy – žlutý, modrý a červený – v poměru 2:1:1, poměr stran listu vlajky je 2:3 (do listopadu 2009 byl poměr stran 1:2).\n\nŽlutá a červená barva vlajky odkazují na španělskou vlajku,\nžlutá barva (dle současného výkladu) symbolizuje bohatství země, svit slunce a obilná pole; modrá barva oblohu, vodstvo oceánu a řek; červená barva krev bojovníků za svobodu.\n\nZákonem \"Registro Oficial\" č. 1272 bylo dne 5. prosince 1900 stanoveno, že národní vlajka pro civilní použití bude bez státního znaku, zatímco na státní vlajce bude znak umístěn. V praxi se však lze běžně setkat s civilním užitím státní vlajky.\n\nEkvádorská vlajka je podobná venezuelské a kolumbijské vlajce, neboť všechny tři navazují na vlajku Velké Kolumbie. Na mezinárodní úrovni se užívá státní vlajka, aby se předešlo záměně s vlajkou Kolumbie (ekvádorská národní vlajka je shodná s vlajkou kolumbijskou).\n\nDnešní území Ekvádoru dobyli koncem 15. století Inkové. Roku 1532 dobyli Inckou říši Španělé a roku 1533 ovládli i území dnešního Ekvádoru. 29. srpna 1563 byla založena v Quitu audiencie a území připojeno k Místokrálovství Peru. V letech 1717–1724 bylo území součástí Místokrálovství Nová Granada, poté znovu součástí Místokrálovství Peru a od roku 1739 opětovně Místokrálovství Nová Granada. Prvními vlajkami užívanými na území dnešního Ekvádoru byly vlajky španělské (užívání inckých vlajek je nejasné).\n\n10. srpna 1809 byla v Quitu ustanovena revoluční junta, vyhlášena nezávislost a vztyčena první národní vlajka: celočervený list o poměru asi 1:2. Podle jiných pramenů byl na vlajce bílý Ondřejský kříž a vlajka měla poměr 2:3. Hnutí za nezávislost bylo po roce potlačeno a užívány byly opět pouze španělské vlajky.\n\n9. října 1820 byla pod vedením básníka Josého Joaquina de Olmeda vyhlášena Svobodná provincie Guayaquil. Vlajka tohoto státního útvaru byl list s pěti horizontálními pruhy, střídavě třemi modrými a dvěma bílými. V prostředním, modrém pruhu byly uprostřed každé třetiny vlajky po jedné bílé pěticípé hvězdě, které symbolizovaly města Cuenca, Guayaquil a Quito. Poměr stran je nejčastěji uváděn jako 2:3. (v různý zdrojích se liší odstín modré a poloha hvězd).\n\n29. května 1822 došlo po osvobozeneckých bojích Simóna Bolívara k připojení Cuency a Quita ke konfederaci Velká Kolumbie, a 22. června byla nejvyšší juntou schválena nová vlajka Svobodné provincie Guayaquil, kterou navrhl znovu José Joaquin de Olmedo. Vlajka (se zachovaným poměrem stran asi 2:3) byla tvořena bílým listem s modrým karé v horním rohu, v němž byla umístěna bílá, pěticípá hvězda. Vlajka (odstín se v různých zdrojích znovu liší) byla užívána pouze do 31. července. Toho dne byl k Velké Kolumbii připojen i zbytek území Ekvádoru a ve vzniklém departementu Jižní Kolumbie se začala užívat vlajka Velké Kolumbie (v různých variantách dle zdroje).\n\n11. května 1830 byl vyhlášen nezávislý Stát Jižní Kolumbie, ke změně vlajky ale došlo až 19. srpna, kdy byl znak Velké Kolumbie nahrazen znakem novým. V novém znaku se objevil černý nápis \"EL ECUADOR EN COLOMBIA\" ale až 22. září byla země oficiálně přejmenována na Stát Ekvádor (\"ecuador\" znamená ve španělštině rovník).\n\nPo revoluci a svržení prezidenta Florese, přijala 6. března 1845 prozatímní ekvádorská vláda novou státní vlajku. Ta sestávala ze tří vertikálních pruhů: bílého, modrého a bílého. V prostředním modrém pruhu byla trojice bílých pěticípých hvězd. Již 6. listopadu byl národním konventem počet hvězd změněn na sedm, aby odpovídal počtu provincií. Rozmístění hvězd a odstín modré nebyly zřejmě přesně definovány, používalo se proto několik variant vlajky. Tyto vlajky byly označovány jako vlajky národní, státní vlajka měla pod hvězdami nový státní znak.\n\n26. září 1860 byl, na základě požadavků části obyvatelstva po povstání v provinciích Guayaquil a Cuenca, přijat vládou dekret o změně vlajky. Státní vlajka měla tři vodorovné pruhy: žlutý, modrý a červený se šířkami v poměru 2:1:1, poměrem stran 1:2 a došlo též ke změně znaku. 26. listopadu 1861 byla v sousední Kolumbii přijata téměř shodná vlajka, lišící se pouze poměrem stran (2:3). Proto byla, kvůli častým záměnám, na základě zákona č. 1272 z 5. prosince 1900 ekvádorská státní vlajka upravena přidáním státního znaku doprostřed vlajky (není obrázek). Oficiální vyobrazení státního znaku bylo vytvořeno až v roce 1916 (autorem byl Pedro Pablo Traversari Salazar). Poslední drobná úprava znaku byla provedena v roce 2003, kdy byla barva lodi změněna z šedé na žluto–modro–červenou. (není obrázek)\n\nV listopadu 2009 byl poměr stran ekvádorské vlajky změněn z 1:2 na 2:3.\n\nDen vlajky (jeden z ekvádorských státních svátků) se slaví 26. září. Připomíná přijetí dekretu o změně státní vlajky ekvádorskou vládou v roce 1860. Vlajka byla v roce 1900 upravena přidáním státního znaku (z důvodu možné záměny s kolumbijskou vlajkou, přijatou v roce 1861).\n\nEkvádor se dělí na 24 provincií, všechny užívají vlastní vlajku. V tabulce jsou uvedeny i poměry stran, ale dle jiného zdroje mají všechny poměr stran 1:2, kromě provincií \"Santa Elena\" (20) a \"Santo Domingo de los Tsáchilas\" (21) – ty mají poměr 2:3.\n\n"}
{"id": "105211", "url": "https://cs.wikipedia.org/wiki?curid=105211", "title": "Jamajská vlajka", "text": "Jamajská vlajka\n\nVlajka Jamajky byla přijata 6. srpna 1962 v den vyhlášení nezávislosti. Současný vzhled byl vybrán ve veřejné soutěži. Původně byla navržena s horizontálními pruhy, ale pro velkou podobnost s vlajkou tehdejší Republiky Tanganika, bylo užito svatoondřejského kříže.\n\nČerná, zelená a zlatá jsou panafrické barvy. Zlatá (žlutá) má připomínat sluneční svit, černá symbolizuje útrapy, a zelená reprezentuje zemi. \"Jsou tu strasti, ale země je zelená a slunce svítí\" je místní vysvětlení, proč byly použity tyto barvy.\n\nJamajská námořní vlajka je bílá s červeným svatojiřským křížem s národní vlajkou v kantonu, v tomto případě se jedná o horní žerďovou čtvrtinu (podobně jako např. u australské vlajky).\n\n"}
{"id": "105212", "url": "https://cs.wikipedia.org/wiki?curid=105212", "title": "Vlajka Guineje-Bissau", "text": "Vlajka Guineje-Bissau\n\nVlajka Guineje-Bissau je tvořena dvěma vodorovnými pruhy: horním žlutým a dolním zeleným. U žerdi je pak svislý červený pruh, v jehož středu je černá pěticípá hvězda.\n\nVlajka byla přijata v roce 1973, když země získala nezávislost na Portugalsku. Vlajka obsahuje tradiční panafrické barvy – žlutou, zelenou a červenou – a také černou africkou hvězdu. Podoba vlajky je zřetelně ovlivněna ghanskou vlajkou. Také barvy mají stejný význam: červená symbolizuje krev mučedníků, zelená lesy a přírodní bohatství a žlutá nerostné suroviny.\n\nV sedmdesátých letech byla plánována unie s Kapverdy. Z tohoto plánu později sešlo. První (nyní již historická) kapverdská vlajka byla tak velmi podobná vlajce Guineje-Bissau:\n"}
{"id": "105213", "url": "https://cs.wikipedia.org/wiki?curid=105213", "title": "Haitská vlajka", "text": "Haitská vlajka\n\nVlajka Haiti byla přijata 11. února 1986. Tvoří ji dva vodorovné pruhy: červený a modrý. Vlajka navazuje na červeno-modrou vlajku z roku 1803, kdy byl během protifrancouzského povstání odstraněn bílý pruh z francouzské vlajky. Uprostřed státní vlajky je navíc umístěn v bílém obdélníku státní znak.\n\nVlajka má poměr stran 3:5, ale užívá se i varianta s větším bílým obdélníkem (i znakem) o poměru 3:4. Modrá barva symbolizuje černochy a mulaty, červená krev prolitou v bojích za nezávislost.\n\nV roce 1936 se na letních olympijských hrách v Berlíně zjistilo, že Haiti a Lichtenštejnsko používají stejnou vlajku. Z tohoto důvodu byla na lichtenštejnskou vlajku přidána 24. června 1937 do horního žerďového rohu zlatá knížecí koruna.\n\nOstrov Hispaniola, na jehož západní části se dnešní Republika Haiti rozkládá (východní část ostrova zabírá Dominikánská republika), objevil 6. prosince 1492 (jiný zdroj uvádí 5. prosinec) na své první výpravě janovský mořeplavec ve službách Španělska Kryštof Kolumbus. Ostrov se následně stal základnou pro další objevy a španělskou kolonií. Od počátků koloniálního období ovládali Španělé celý ostrov stejně jako většinu Karibiku, v 17. století se však začaly v regionu prosazovat další evropské mocnosti.\n\nFrancouzští bukanýři osídlili roku 1625 nejprve ostrov Tortuga (severně od Hispanioly) a následně se začali usazovat i na západní části ostrova. Francouzská kolonie na Tortuze byla oficiálně ustanovena roku 1659 výnosem Ludvíka XIV. Španělsko uznalo francouzskou svrchovanost nad západní částí Hispanioly roku 1697, kdy byla podepsána smlouva z Rijswijku. Vznikla tak kolonie Saint-Domingue, východní část ostrova pod názvem \"Santo Domingo\" ovládali nadále Španělé (Santo Domingo je i současný název hlavního města Dominikánské republiky).\n\nPůvodní indiáni z kmene Taínů (patřící do skupiny indiánských etnik označovaných jako Aravakové) byli vyhubeni, na čemž se podílelo vyvražďování, zavlečené nemoci (např. neštovice) a otrocké práce na plantážích. Místo vyhubených indiánů byli na práci na polích přiváženi otroci z Afriky. Časté vzpoury proti krutému zacházení vedly k postupnému boji za svobodu a nezávislost. Velká francouzská revoluce v roce 1789 měla vliv i na dění v západní francouzské části ostrova. Roku 1791 zahájili otroci pod vedením Toussainta Lovertura tzv. Haitskou revoluci. Basilejská smlouva přiřkla celý ostrov Francii, od roku 1798 na něm vlála pouze francouzská vlajka.\n\nV roce 1803 byl Loverture na příkaz Napoleona na jednání s Francouzi (kam byl pozván a dostal záruku bezpečí) zatčen a převezen do Francie. Ve vězení zemřel a velení povstalců se ujal jeho generál Jean-Jacques Dessalines, autor první haitské vlajky. Na sjezdu vzbouřenců ve dnech 15-18. května 1803 z francouzské vlajky vypáral bílý pruh, který připomínal bílé otrokáře a jeho kmotřenka \"Catharine Flonová\" ušila ze zbytků první haitskou vlajku se dvěma modro-červenými svislými pruhy. 18. května 1803 byla vlajka poprvé vztyčena.\n\nPozději se v období bojů užívalo i několik variant modro-červených vlajek s bílým heslem LIBERTÉ OU LA MORT ().\n\nPo porážce francouzské armády 18. listopadu 1803 v bitvě u Vertières byla 1. ledna 1804 vyhlášena haitská nezávislost. Generálním guvernérem se stal generál Dessalines, jenž se 8. října 1804 prohlásil císařem Jakubem I. Haitským (tzv. černý Napoleon). Státní vlajkou zůstala modro-červená bikolóra.\n\n20. května 1805 byla na počest černého obyvatelstva vlajka změněna výměnou modrého za černý pruh.\n\nPo zavraždění císaře Jakuba I. (17. října 1806 vypukl boj mezi černochy a mulaty. Důsledkem byl vznik dvou útvarů:\n\n\n10. března 1807 se stal prezidentem Haitské republiky Alexandre Sabès Pétion. Vlajkou republiky byla původní modro-červená vlajka s pruhy svislými i vodorovnými (ty převládaly). Pétion v roce 1807 navrhl a poté i zavedl první haitský státní znak, jenž se po úpravách užívá dodnes.\n\n17. října 1807 se stal prezidentem Haitského státu Henri Christophe, který se stal po vyhlášení Haitského království dne 28. března 1811 králem \"Henrim I.\" Státní vlajkou republiky i království byla černo-červená bikolóra se svislými pruhy. Henri I. užíval osobní vlajku tvořenou státní vlajkou doplněnou o královský znak.\n\nV roce 1809 Španělé za podpory Britů opět obsadili východní část Hispanioly. Roku 1820 byly oba haitské státy sloučeny pod názvem Haitská republika. 1. prosince 1821 byla Španěly na východě vyhlášena nezávislost pod názvem Kolumbijská republika Santo Domingo. 9. února 1822 byla tato republika anektována Haitskou republikou a celý ostrov tak znovu sloučen. Nová republika užívala modro-červenou vlajku z roku 1807, již výhradně s vodorovnými pruhy.\n\n27. února 1844 se východ ostrova definitivně odtrhl od Haiti a byla vyhlášena Dominikánská republika, která začala užívat svou vlajku. Ve stejné době byl na haitskou státní vlajku přidán státní znak v bílém obdélníku (shodná se současnou).\n\n26. srpna 1849 bylo obnoveno císařství (Faustin I.) a do středu vlajky byl umístěn velký státní znak Haitského císařství.\n\n15. ledna 1859 bylo císařství zrušeno a obnovena Haitská republika. Vlajkou se stala vlajka užívaná v letech 1844–1849.\n\nV červnu roku 1964 uspořádal haitský prezident François Duvalier (ve funkci v letech 1957–1971) lidové referendum, kterým si zajistil doživotní mandát. V této souvislosti prosadil i změnu vlajky na již užívanou černo-červenou bikolóru se svislými pruhy z roku 1805. Do středu vlajky byl ale umístěn bílý obdélník s pozměněným státním znakem. Vlajka o poměru 1:2 byla oficiálně zavedena 21. června 1964. Černá barva symbolizovala černošské obyvatele a africké dědictví, červená boj za nezávislost a mulaty.\n\nVlajka haitského prezidenta byla stejná, pouze žlutě olemovaná. Znak byl (možná, není potvrzeno) o trochu větší než na státní vlajce.\n\nProzatímní vláda po útěku prezidenta Jean-Clauda Duvaliera (syna předchozího prezidenta, který převzal úřad po smrti otce v roce 1971) v únoru 1986 již 7. února oznámila návrat k dřívějším symbolům. 11. února prezident Henri Namphy podepsal příslušný dekret a 29. března 1987 byly symboly ústavou potvrzeny a zůstaly v platnosti dodnes.\n\n"}
{"id": "105214", "url": "https://cs.wikipedia.org/wiki?curid=105214", "title": "Honduraská vlajka", "text": "Honduraská vlajka\n\nVlajka Hondurasu byla přijata 16. února 1866, schválena byla v lednu 1949. Je založena na podobě vlajky Spojených středoamerických provincií. Skládá se ze tří vodorovných pruhů, krajní modré symbolizují Karibské moře a Tichý oceán. Pět modrých hvězd uprostřed vlajky, sestavených do tvaru písmene X značí pět bývalých spojených provincií (Salvador, Kostarika, Nikaragua, Honduras a Guatemala) jakož i naději, že tyto národy v budoucnu znovu vytvoří společný stát.\n\nHvězdy jsou uspořádány tak, že první a poslední dvě jsou umístěny v 1/3 a 2/3 délky vlajky.\n\nRoku 1502 se na pobřeží dnešního Hondurasu vylodil během své čtvrté výpravy Kryštof Kolumbus. V letech 1524–1526 obsadil toto území španělský kolonizátor a conquistador Hernán Cortés. Roku 1525 se Honduras stal součástí Španělska a v roce 1539 součástí generálního kapitanátu Guatemala (jako provincie Comayagua). Prvními vlajkami v pokolumbovské éře tedy byly španělské vlajky, od roku 1785 státní a válečná vlajka Španělského království.\n\n15. září 1821 získal Honduras nezávislost, ale již 2. prosince byl připojen k Mexiku, resp. k Mexickému císařství a začaly se používat tehdejší mexické vlajky v různých historických variantách.\n\nPo abdikaci mexického císaře Agustína de Iturbide (19. března 1823) začaly sílit snahy Hondurasu o nezávislost. Tyto snahy reprezentovala vlajka s modro-bílo-modrými horizontálními pruhy, pravděpodobně používaná v letech 1839–1866. 1. července 1823 se Honduras stal členem nového státu: \"Spojené provincie Střední Ameriky\" 22. listopadu 1824 přejmenovaného na \"Federativní republika Střední Ameriky\". 21. srpna 1823 byla schválena vlajka s modro-bílo-modrými horizontálními pruhy a státním znakem uprostřed bílého pruhu (ten byl 10. dubna 1825 změněn). Mimo Hondurasu byly členy federace ještě provincie Salvador, Guatemala, Kostarika a Nikaragua a krátce i Los Altos. Modré pruhy symbolizovaly (stejně jako na dnešní vlajce) dva oceány, mezi kterými stát leží: Atlantik (resp. Karibské moře) a Pacifik. Bílý pruh pak symbolizoval celistvost federace. Modro-bílo-modré pruhy se staly, přes mnohé pozdější změny znaků a symbolů umístěných uprostřed bílého pruhu, symbolem Hondurasu ale i ostatních členů federace.\n\n16. září 1824 byl vyhlášen \"Stát Honduras\", který však užíval předchozí vlajku Federativní republiky Střední Ameriky. Znak se poté několikrát změnil a vnitřní rozpory vedly k rozpadu federace a 5. listopadu 1938 k vyhlášení úplné nezávislosti. Vlajka federace se užívala až do roku 1866. Jiné zdroje uvádějí v letech 1839–1866 modro-bílo-modrou vlajku bez jakéhokoli znaku s různými poměry stran: 5:8, 1:2 či 1:4. Modrá barva vlajky byla tmavšího odstínu.\n\nOd 16. února 1866 byla, po nařízení, které vydal Národní kongres Hondurasu, obchodní (národní) vlajkou modro–bílo–modrý list o poměru stran asi 3:8. V bílém pruhu bylo umístěno 5 modrých hvězd v uspořádání 2-1-2. Horní hvězdy představovaly Guatemalu a Nikaraguu, prostřední Honduras a dolní Salvador a Kostariku. Státní vlajkou na moři a válečnou vlajkou se stala podobná vlajka se státním znakem místo hvězd. Hvězdy byly seřazeny do oblouku pod znakem.\n\nV krátkém období od 20. června 1895 do 21. listopadu 1898 byl Honduras spolu se Salvadorem a Nikaraguou členem federace \"Větší středoamerická republika\". Ústava spolu s vlajkou byly schváleny až 1. listopadu 1898 Státní vlajka o poměru 3:5 připomínala vlajku federace z roku 1823 s novým znakem nové federace uprostřed. Po rozpuštění federace se Honduras vrátil k symbolům z roku 1866. Wikimedia Commons zobrazuje ale hvězdy žlutou barvou.\n\nV roce 1935 začala (neoficiálně) národní vlajka s poměrem stran 1:2 plnit i roli vlajky státní. Byla stanovena jednotná podoba znaku. Znak v této podobě (téměř totožný se znakem z roku 1866) se používá bez změn dodnes. Hvězdy jsou oproti předchozí vlajce dále od sebe. Vlajky byly oficiálně schváleny až v lednu 1949. \n\nV roce 1943 byl nařízením honduraského Národního kongresu č. 5 ze dne 7. června stanoven den národní vlajky Hondurasu na 14. červen. V roce 1995 byl tento den (nařízením č. 84-95 ze dne 23. května) změněn na 1. září. Všechny státní instituce ale i veřejnost vzdává tento den hold honduraské vlajce.\n\n"}
{"id": "105243", "url": "https://cs.wikipedia.org/wiki?curid=105243", "title": "Diaspora (román)", "text": "Diaspora (román)\n\nDiaspora je sci-fi román Grega Egana, který byl do češtiny z anglického originálu \"Diaspora\" (1997) přeložen roku 2005 (vyšel v nakladatelství Návrat, překlad Petr Kotrle, ISBN 80-7174-607-X).\n\nDěj \"Diaspory\" je situován do budoucnosti, kdy se lidstvo dělí na konzervativní \"tělaře\", kteří i přes nevýhody z toho plynoucí zůstávají ve svých organických tělech (byť mnohdy značně geneticky modifikovaných), na \"Gleisnerovy roboty\" – umělá fyzická těla s vlastní inteligencí a obyvatele \"polis\" – superpočítačů obývaných inteligentním software – bytostmi, které žijí již plně ve virtuální realitě.\n\nRomán se zaměřuje právě na obyvatele \"polis\" a na nesčetné možnosti, které jsou jim otevřeny bez omezení fyzického světa.\n\nJátima je Sirotče vytvořené v polis Koniši, které nemá žádné rodiče. Je ústřední postavou románu. Velmi se zajímá o matematiku a objevování neznáma.\n\nBlanche je dalším obyvatelem polis Koniši – je jedním z prvních tří lidí, které Játima potká. Blanche později nalézá zálibu v teorii Kozuchové (fiktivní jednotné polní teorii sestavené pro potřeby románu) a učiní v ní podstatné objevy.\n\nOrlando je tělař (člověk v téměř nezměněné podobě v organickém těle) žijící v troskách Atlanty na Zemi. Orlando posléze „migruje“ do polis pomocí sofistikované nanotechnologie.\n\n\"Diaspora\" začíná popisem „\"orphanogeneze\"“ a následným vznikem Játimy. Na rozdíl od moderních lidí je Játima již „dospělý“ během několika dní – polis běží přibližně osmsetkrát rychleji (měřeno subjektivním časem jeho obyvatel) než fyzický svět. Později Játima se svým přítelem Inoširem navštěvují kolonii tělařů v Atlantě.\n\nO mnoho let později Gleisnerův robot Karpal pomocí detektoru gravitačních vln zjišťuje, že neutronová dvojhvězda (Lacerta G-1) ztrácí energii mnohem rychleji, než se očekávalo a namísto předpokládaných osmi milionů let zbývají do srážky neutronových hvězd jen 4 dny. Játima a Inoširo se vracejí do Atlanty, aby varovali tělaře aby buďto migrovali do polis, nebo se alespoň připravili. Radiace z výsledného gama záblesku výrazně poškodí atmosféru a druh homo sapiens ve své organické podobě zaniká. Játima a Inoširo stíhají několik náhodných tělařů zachránit.\n\nRomán je pojmenován podle mise, kterou podstupuje většina obyvatel polis Carter-Zimmermanu. Diaspora je soubor stovek klonů polis C-Z vypuštěných k rozličným hvězdným systémům, aby hledaly inteligentní civilizace převážně ve snaze vysvětlit příčinu rychlého kolapsu Lacerty a předejít tak možným ohrožením jejich civilizace. Obyvatelé C-Z zahájí Diasporu poté, co selže jejich pokus propojit Galaxii sítí červích děr.\n\nBěhem cesty v jednom klonu C-Z mířícím k Formalhautu objeví Blanche rozšíření stávající jednotné teorie pole, které vysvětlí předešlé špatně vyšlé experimenty a špatnou průchodnost červích děr. Nedlouho poté, co Blanche odesílá svou teorii na Zemi, je formalhautské C-Z zničeno kosmickým smetím.\n\nPosléze účastníci Diaspory objeví civilizaci, která se zakódovala do neutronů jedné z planet (neutrony podle teorie Kozuchové mohou mít i velmi složitou vnitřní strukturu), aby unikla masivnímu výbuchu jádra Galaxie, který má zničit veškerý život v Mléčné dráze. Účastníci Diaspory následují tuto civilizaci do duálního vesmíru ukrytého ve složité struktuře v neutronech a opouštějí známý vesmír.\n\nV románu Egan představuje velmi elegantní fyzikální teorie, které jsou stále podivuhodnější – až dospěje k nečekanému závěru. V celém románu představí několik možných forem mimozemské civilizace – např. šestnáctirozměrné \"olihně\", které jsou ve skutečnosti software běžící na počítači tvořeném Wangovými koberci – organickými molekulami v oceánu, které do sebe zapadají podle přesných pravidel, čímž se chovají podobně jako Turingův stroj.\n\nTeorie Kozuchové je fiktivní polní teorie, podle které jsou veškeré elementární částice tvořeny ústími mikroskopických kvantovaných červích děr. Původní teorie je čtyřrozměrna a používá navíc šestirozměrné standardní vlákno tvaru hypersféry. Teorii později rozšíří Blanche tak, že za standardní vlákno zvolí dvanáctirozměrný torus. Ke konci románu vyspělá civilizace lidem sděluje, že skrytých rozměrů je ve skutečnosti nekonečně mnoho.\n\nIntrodus je mechanismus, kdy pomocí nanotechnologie je organické tělo člověka přečteno, molekulárně přeměněno a posléze překopírováno do podoby software v polis.\n\nFemtomechanismy jsou mechanismy fungující přibližně v rozměrech atomových jader – složitým způsobem udržují shluky jader v excitovaném stavu vytvářejíce tak de-facto „jadernou molekulu“.\n\nDuální vesmír. Podle rozšířené teorie Kozuchové mohou mít neutrony (a jiné částice) složitou vnitřní strukturu závisející na přesném napojení ústí červích děr uvnitř částice. Přitom lze docílit toho, že vytvořená struktura se chová přesně tak, že emuluje výpočet \"duálního vesmíru\", má pět rozměrů prostorových, jeden časový a čtyři rozměry jako standardní vlákno. Do takového vesmíru se na konci románu lidé překopírují, aby se zachránili před výbuchem jádra galaxie. Pozoruhodné na pětirozměrném vesmíru je, že elektrony netvoří stabilní orbitaly, ale spadnou do jader atomů, nebo že planety nemají stabilní dráhy. Obě tyto předpovědi odpovídají současné fyzice aplikované na pětirozměrný prostor.\n\nWangovy koberce jsou gigantické molekuly tvořené z organických molekul, které se chovají jako Wangovy destičky – podle přesných pravidel jediným možným způsobem vyskládají rovinu. Molekuly volně plovoucí v moři se postupně na již existující Wangův koberec nabalují, čímž probíhá výpočet obdobně jako např. na Turingově stroji. V knize tento obrovský „počítač“ mimoděk vytváří virtuální realitu pro život šestnáctirozměrných \"olihní\".\n\nRozkročenci mezi hvězdami jsou členové prastaré civilizace, která se rozhodla své myšlenkové pochody zpomalit natolik, že se jednotlivci rozprostírají mezi několika hvězdnými systémy a jejich myšlení probíhá pomalu – pomocí radiových signálů šířících se mezi nimi rychlostí světla.\n\nTransmutéři jsou civilizace, která obdobně jako lidé žije v polis, ale nejde o počítače, které by se měnily v čase, nýbrž o dlouhý řetězec po sobě jdoucích stavů téhož polis „vytesaných“ do odolného materiálu z křemíku. Postupně se měnící řada polis se táhne napříč dlouhým řetězcem navzájem duálních vesmírů, čímž tvoří jednotlivé „tiky“ počítače. Jde o příklad civilizace, která již za dobu své existence vyčerpala všechny možnosti o které stála a dále se nemá kam vyvíjet.\n\nPoustevníci jsou civilizace obývající duální pětirozměrný vesmír – tato civilizace uzpůsobila ekosystém své planety tak, aby jednotliví obyvatelé bez jakékoliv námahy získali veškerý komfort a potravu – o průzkum vesmíru či komunikaci s jinými civilizacemi nemají zájem.\n\n"}
{"id": "105250", "url": "https://cs.wikipedia.org/wiki?curid=105250", "title": "Neuschwanstein", "text": "Neuschwanstein\n\nNeuschwanstein je zámek v Allgäu (Bavorsko, Německo) v oblasti obce Schwangau u Füssenu, který nechal postavit Ludvík II. Bavorský. Jde o jeden z nejznámějších a nejnavštěvovanějších turistických cílů v Německu. Tento zámek se také objevil v několika filmech a inspiroval Walta Disneyho ke stvoření Sleeping Beauty Castle neboli \"hrad Šípkové Růženky\", který se nachází v Disneylandu.\nAčkoliv připomíná středověký hrad, jde o poměrně mladý zámek. Král Ludvík II. Bavorský ho nechal postavit jako své útočiště i jako monumentální operní scénu pro Richarda Wagnera. Kromě panovníka zde žilo jen několik málo sluhů a služek. Roku 1886 zde byl na pokyn bavorských ministrů zatčen soudním psychiatrem král Ludvík II. a odvezen na zámek Berg, kde o dva dny později záhadně zemřel. Poté byl na dlouhou dobu zámek uzavřen a časem začal chátrat. Veřejnosti byl zpřístupněn po 2. světové válce.\n\nPřes nesporný vnější půvab by ho z architektonického hlediska nepochválil asi žádný architekt, a to kvůli spojení snad všech stavebních a architektonických slohů jak zvenku, tak v hojné míře vevnitř. Vnitřní interiéry jsou vyzdobeny drahocenným novogotickým řezbářským obložením a také ve stylu novoromantismu a historismu. Zřejmě nejkrásnější a nejproslulejší místností zámku je trůnní sál, který byl zhotoven podle vzoru známé mešity Hagia Sofia v Istanbulu. V sále však chybí trůn, na který nezbyly finanční prostředky.\n\n"}
{"id": "105292", "url": "https://cs.wikipedia.org/wiki?curid=105292", "title": "Petr Jákl", "text": "Petr Jákl\n\nPetr Jákl (* 14. září 1973 Praha) je český producent, režisér, kaskadér, příležitostný herec a bývalý reprezentant v judu.\n\nPochází ze sportovní rodiny. Jak strýc František, tak otec Petr spojili své životy se studiem juda. Otec byl prvním českým účastníkem judistických soutěží na olympijských hrách (1972) a od roku 1993 prezident Českého svazu juda.\n\nJeho manželkou je bývalá moderátorka zpráv o počasí na TV Prima Romana Jákl Vítová. Mají spolu dvě dcery Sofii (* 2008) a Elisu (* 2011).\n\nNa velkém podniku se objevil poprvé v roce 1994 ve váze polotěžké. Na akademickém mistrovství světa v témže roce vybojoval bronzovou medaili. Vše směřoval k účasti na olympijské hry v Atlantě v roce 1996. Na mistrovství Evropy 1996 si měl potvrdit postup na olympiádu, jenže prohrál v prvním kole s Litevcem Ambraskou a ke všemu si zranil nohu. Rekonvalescence trvala 2 měsíce a kýžený bod, který mu nakonec ke kvalifikaci scházel, neměl možnost získat. Nepomohla ani žádost na MOV pro pozvánku.\n\nPo olympijské sezóně 1996 přešel mezi těžké váhy, kde pokračoval v solidních výsledcích. Trpěl však častými zraněními a nemohl se kvalitně připravit na mnoho velkých turnajů. Především ho trápila záda a kolena. V roce 1998 vybojoval bronzovou medaili na akademickém mistrovství světa, které se konalo v Praze.\n\nV olympijském roce 2000 se v březnu opět zranil (koleno). Do mistrovství Evropy se dokázal dát dohromady a 7. místem vybojoval kvalifikaci na olympijské hry v Sydney. V prvním kole porazil svého velkého rivala Rumuna Munteana, ale ve druhém podcenil kvality brazilského zápasníka judo Hernandese, který ho hodil na ippon.\n\nPo olympijských hrách 2000 se na vrcholném podniku neobjevil. V roce 2001 ukončil sportovní kariéru kvůli přetrvávajícím zdravotním problémům. Věnoval se kaskadérským činnostem, pracoval jako vyhazovač a objevil se i v několika filmech ve vedlejších rolích. Později se prosadil jako producent komerčních projektů. Dokonce se ujal režie celovečerního filmu o druhém nejznámějším českém vězni Kajínkovi (2010), který natočil po americkém stylu. V roce 2010 navštívilo film 790 792 diváků při celkových tržbách 83 495 208 Kč.\n\nVedle juda se účastnil i soutěží v páce. V roce 1996 se stal mistrem České republiky.\n\n\n\n"}
{"id": "105315", "url": "https://cs.wikipedia.org/wiki?curid=105315", "title": "Americká angličtina", "text": "Americká angličtina\n\nAmerická angličtina (, AmE, en-us) je to varianta anglického jazyka, kterou se mluví ve Spojených státech . Odhaduje se, že dvě třetiny rodilých mluvčích angličtiny žije v USA. . Americká angličtina je považována za jeden z nejvlivnějších dialektů angličtiny na celém světě, včetně jiných variant angličtiny. \n\nPoužití angličtiny ve Spojených státech bylo zděděno po britské kolonizaci Ameriky. První vlna anglicky mluvících osadníků dorazila do Severní Ameriky v 17. století.\n\nAngličtina je nejrozšířenějším jazykem ve Spojených státech a je \"de facto\" běžným jazykem používaným federální a státní vládou. Zákony a povinné vzdělávání používají angličtinu jako primární jazyk. Angličtina jako oficiální jazyk je uzákoněna v 32 z 50 státech Spojených států. Zatímco místní soudy v některých částech Spojených států přiznávají rovnocenný status i jinému jazyku kromě angličtiny - například angličtině a španělštině v Portoriku - podle federálního zákona, je angličtina přesto oficiálním jazykem pro jakékoli záležitosti týkající se soudu. \n\nPoužívání angličtiny ve Spojených státech je výsledkem britské kolonizace Ameriky . První vlna anglicky mluvících osadníků dorazila do Severní Ameriky v průběhu 17. století, další migrace následovala v 18. a 19. století. Během 17. století se v každé americké kolonii mísily dialekty z mnoha různých oblastí Anglie. Angličtina pak převládala v koloniích i na konci 17.století po prvním mohutném přílivu neanglicky mluvících imigrantů z Evropy a Afriky. Po první polovině 18. století již existovala poměrně jednotná americká angličtina. Od té doby se v americké angličtině vyvinuly nové varianty, včetně regionálních dialektů.\n"}
{"id": "105333", "url": "https://cs.wikipedia.org/wiki?curid=105333", "title": "Petr Jákl starší", "text": "Petr Jákl starší\n\nPetr Jákl starší (* 16. prosince 1941 Praha, Protektorát Čechy a Morava) je bývalý československý zápasník–judista, kaskádér, producent a příležitostní herec, účastník letních olympijských her v roce 1972.\n\nS aktivním judem začínal jako student strojírenské fakulty ČVUT. Československo repezentoval v šedesátých a v první polovině sedmdesátých let dvacátého století. Pravidelně reprezentoval Československo na mistrovství Evropy a akademických mistrovstvích světa a Evropy.\n\nVrcholem jeho sportovní kariéry byla kvalifikace na olympijské hry v Mnichově v roce 1972, kde startoval ve střední váhové kategorii do 80 kg a v kategorii bez rozdílu vah. V úvodním kole v soutěži středních vah vybodoval favorizovaného východního Němce Rudolfa Hendela. V dalších kole však nestačil na judo Jihokorejce O Sung-ipa a po pěti wazari (tehdy půl bod) nakonec po minutě boje prohrál na ippon technikou o-soto-makikomi. Jihokorejec ho jako vítěz skupiny vytáhl do oprav. V úvodním kole oprav hodil po dvaceti sekundách na ippon technikou curi-goši Thajce Cherdponga Punsoniho, ale v dalším kole dle vlastních slov znervózněl z šance bojovat o medaile a prohrál po půl minutě boje s Rakušanem Lutzem Lischkou na ippon technikou seoi-nage. Obsadil sedmé místo. Po týdnu nastoupil v soutěži bez rozdílu vah, kde ve druhém kole prohrál na praporky (hantei) s Angelem Parisim tehdy startujícím za Spojené království.\n\nSportovní kariéru ukončil v roce 1974. Pracoval jako trenér a sportovní funkcionář. Několik let vedl československou seniorskou a juniorskou reprezentaci. S bratrem Františkem a dalšími judisty vytvořil v Praze podmínky pro vrcholovou přípravu judistů v klubu Vysokých škol (dnešní USK). Jeho nejznámějším svěřencem byl Jiří Sosna. K judu přivedl syna Petra, který navázal na jeho sportovní kariéru.\n\nU filmu se pohyboval od počátku šedesátých let jako kaskadér. Později si zahrál ve filmech jako herec ve vedlejších rolí. Ve filmu z judistického prostředí Jáchyme hoď ho do stroje hrál rozhodčího. V roce 1995 napsal, produkoval a zahrál si hlavní roli ve filmu z kaskadérského prostřední Cesta peklem.\n\nBěhem samotové revoluce v roce 1989 patřil k osobní ochrance Václava Havla a Alexandra Dubčeka.\n\nKubánek T.: Uměl padat. Z judisty přes esesáka kaskadérskou legendou, LN 2015\n\n\n"}
