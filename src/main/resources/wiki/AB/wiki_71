{"id": "171969", "url": "https://cs.wikipedia.org/wiki?curid=171969", "title": "Nintendo Entertainment System", "text": "Nintendo Entertainment System\n\nNintendo Entertainment System (zkráceně NES) je se svými 60 miliony celosvětově prodanými kusy nejúspěšnější 8bitová herní konzole. Prodávat se začala v roce 1985 a to v Severní Americe, Evropě, Brazílii a Austrálii. Vývojově vycházela z herní konzole Nintendo Family Computer (zkráceně Famicom nebo FC) vydané pro japonský trh již v roce 1983. Díky tzv. krachu videoherního průmyslu přistupovalo Nintendo k americkému trhu specifickým způsobem a to dalo vzniknout nejen odlišnému designu konzole oproti japonské verzi, ale také odlišnému typu herních cartridgí (herní kazeta NESu je založena na konektoru se 8 piny, zatímco pro FC jich měla pouze 60) či zcela novému hernímu příslušenství. Herní konzole Nintendo NES patří do takzvané třetí generace herních konzolí a dodnes se mezi hráči těší velké oblibě. Další významné konzole třetí generace kromě NESu jsou Master System od Segy a Atari 7800. Opravdovým konkurentem pro ni byl jen Master System, který ovšem nebyl v Americe a ani doma v Japonsku úspěšný a NESu konkuroval jen na evropských trzích.\n\nPo úspěších s konzolí pojmenovanou „Color TV Game“ (1977-80), ale zejména herními automaty na začátku 80. let Nintendo přišlo s nápadem vyvinout vlastní stolní konzoli založenou na cartridgovém systému distribuce her. Hlavním designérem systému, který se v Japonsku začal prodávat 15. července 1983 je Masayuki Uemura. Cena byla stanovena na 14800 Yenů (cca 100 dolarů). Během prvního roku sklidil mnoho kritiky za svoji nespolehlivost – systém padal a zamrzal, v programovém prostředí byly chyby. To vše bylo vyřešeno novou revizí systému, která dostala do vínku zejména novou základní desku. Na konci roku 1984 si už u Nintenda mohli gratulovat – Famicom byl nejprodávanější japonskou konzolí a chystal se k rozhodujícímu kroku – vstupu na severoamerický trh jako NES s pozměněným designem.\n\nK tomu ale zpočátku chyběla Nintendu sebedůvěra a tak se pokusilo dojednat smlouvu se společností Atari tak, aby se NES prodával pod značkou Atari. Celý kontrakt skončil na tom, že Atari na tom bylo v té době finančně celkem špatně a riziko neúspěchu bylo až příliš vysoké. Dokonce se uvažovalo nad stvořením monstra jménem „Nintendo Advanced Video System“, který by měl klávesnici, bezdrátové joysticky atd. Nakonec Nintendo začalo prodávat samo, stalo se tak 18. října 1985 u příležitosti výstavy Consumer Electronics Show a to ještě jen v New Yorku. Obchodníci byli tak pesimističtí, že dokonce Nintendo muselo podepsat smlouvy, že si případné neprodané systémy odkoupí zpátky. Opak byl pravdou a první várka 100 000 kusů byla pryč velice rychle, což zajisté podpořila změna designu pro Americký trh. Naplno vše začalo až v únoru dalšího roku, kdy Nintendo začalo naplno produkovat konzole určené pro koupěchtivé zákazníky v US. Start byl podpořen jedenácti herními tituly, mezi kterým vyčnívaly zejména tři hry – Super Mario Bros., Donkey Kong Jr. Math a Duck Hunt. Krátce nato následoval start evropský, zde už ale nedistribuovalo Nintendo přímo, ale spíše lokální distributoři v čele s hračkářskou korporací Mattel. V roce 1990 se NES stal nejprodávanější konzolí do té doby.\n\nRok 1990 ale znamenal i něco jiného – konkurenční Sega začala prorážet se svojí technologicky mnohem vyspělejší Segou Mega Drive (nebo také SEGA Genesis), kterou na trh uvedla rok, potažmo dva předtím. Nintendo už sice mělo hotovou svou vlastní 16-bit konzoli Super Nintendo Entertainment System (SNES), ale ta zatím nebyla v dostatečném množství pro domácí japonský trh. Aby Nintendo nezačalo v Americe ztrácet půdu pod nohama, byla urychleně dodána nová verze konzole NES-101 (označovaná jako NES2 či Top Loader). Ta nakonec vydržela v prodeji až do roku 1995. Prodejní cena byla příznivých 49,95$, za kterou jste dostali zejména rozměrově velice zajímavou krabičku. Kromě designu konzole (autorem je Lance Barr) se změnilo jen pár věcí – zejména bylo mnohem snazší vkládat cartridge do systému, dále potom u konzole byly nové ovladače, které byly velmi podobné SNESovým. Ke konci 90. let s rozmachem internetu začaly vznikat první emulátory a naplno se rozběhl bazarový obchod, kde NES už byl velice levný. Zároveň se NES začal různě po domácku upravovat – nové case, propojení s PC, USB nebo sériové porty, přenosné verze napájené bateriemi či dokonce i s vestavěným LCD displejem.\n\nPůvodní ovladač se vyznačoval zejména velikou jednoduchostí, dalo by se říci, že o ergonomii slyšel opravdu jen z dálky – tvar malé kostičky s křížovým D-Padem a tlačítky A a B (na dlouhé hraní nepříliš ideální). Ovládání bylo v podstatě převzato z přenosných konzolí Game & Watch (u nás tolik populární klony jako Chobotnice, nebo Chytání vajec). U prapůvodní japonské verze se ovladače lišily – zaprvé ovladače byly napevno propojeny s konzolí a nešly vytáhnout a zadruhé - ovladač A měl tlačítka Start a Select a ovladač B měl malý mikrofon a reproduktor. Tuto funkci ovšem používalo jen málo her, a tak Nintendo od mikrofonní verze upustilo a v pozdějších verzích už se setkáváme se Startem a Selectem na obou ovladačích. Standardně NES podporuje jen 2 hráče, ale s rozšířením jménem FourScore mohli hrát až čtyři hráči. Ovšem tato funkce byla využitelná pouze zhruba ve dvacítce her.\n\nVelice populárním ovladačem se stal také NES Zapper, neboli světelná pistole pro NES. Japonská verze byla dělaná jako revolver. Ostatní verze (a tedy i ta se kterou jste se mohli setkat v Čechách) měli spíše podobu větší zbraně z nějakého sci-fi béčkového filmu. K dispozici byly dvě barvy a to šedá a později i oranžová. S pistolí se míří po obrazovce a střílí se jako skutečnou zbraní. Tento styl hraní byl svého času dost populární a pro NES vzniklo celkem 18 her využívajících Zapperu.\n\nPower Glove je vlastně taková kožená rukavice, která má ve vrchní části vestavěna všechna tlačítka, která najdete i na standardním ovladači, mimoto je k dispozici ještě dalších 12 tlačítek, která mohou být hru od hry různě použity. Mačkáním prstů můžete mačkat i tlačítka, to znamená třeba palcem tlačítko A. Tento doplněk sice není přímo od Nintenda, ale stal se dostatečně populárním na to, aby ho později podporovalo přes 50 her a to i včetně first-party titulů jako třeba Zelda 2, nebo Metroid. Pouze dva tituly měly plnou podporu včetně pohybů ruky. Podpora pohybu ruky byla málo citlivá a těžko ovladatelná a proto to byl velký propadák. V podstatě jste před 15 lety mohly dokázat s powerglove to co dnes s WiiMote nebo Eye Toy.\n\nDíky své popularitě získal NES doslova tuny příslušenství od čteček kazet a disket přes speciální ovladače třeba na Arkanoid, joysticky, bezdrátové ovladače, věci jako modem, až po robota připojitelného k NES nebo light gun na hlavu, kdy jste okoukali hledím a stříleli řevem do mikrofonu (Laser Scope).\n\nAby vycházely jen Nintendem autorizované hry, byl vymyšlen takzvaný 10NES. 10NES měl 2 části – první byla zabudována v konzoli a druhá v cartridgi. Hra se načetla pouze pokud byly propojeny obě části. 10NES způsoboval také nejznámější chybu – červené světýlko značící zapnutí systémů začalo blikat a konzole se dokola zapínala a vypínala. Problém byl v tom, že čip byl dost vybíravý a vadily mu zanesené nebo zprohýbané konektory. Vše se řešilo různě – profukováním konektorů, čištěním alkoholem nebo klasický boucháním do konzole. Některé tyto techniky mohly vyústit až ke zničení cartridge nebo konzole. 10NES chip byl také důvodem, proč herní kazety mají více pinů než kazety pro Famicom. Famicom touto protipirátskou ochranou nebyl osazen, díky čemuž snadno posloužil jako vzor pro drtivou většinu neoriginálních napodobenin.\n\nLicencování her pro Nintendo systémy byl vždy problém a počátky těchto dlouho kritizovaných problémů leží daleko v historii u NESu – Nintendo si nastavovalo podmínky, kterou hra musela projít, aby pro konzoli byla schválena. Pokud kontrolou kvality neprošla, tak měla hra smůlu a nešla do výrobního procesu, který díky 10NES chipu zajišťovalo jen samo Nintendo. Ruka v ruce s tím jde označení „Nintendo Seal of Quality“, které v podstatě mělo označovat jen nejkvalitnější tituly, praxe byla jiná – značku dostal každý, kdo si jí zaplatil. Navíc Nintendo tvrdě kontrolovalo, kolik bude vydáno cartridgí s jednotlivými hrami, následkem toho bylo, že se reálně prodalo o několik (možná i desítek) milionů her méně.\n\nAle ke hrám – pro NES bylo celkem vydáno něco kolem 900 kusů her. Svůj život zde započaly největší herní série Nintenda – ať už Super Mario Bros., The Legend of Zelda, Metroid, Donkey Kong nebo třeba Final Fantasy a Metal Gear. Asi největším hitem (prodejním i kvalitativním) pro NES a tahounem konzole se stala hra Super Mario Bros. Prodalo se jí kolem 40 milionů kusů.\n\nKonzole NES se stala velice oblíbenou pro různé napodobeniny. U nás jste již v 90. letech mohli snadno sehnat v kterékoliv z početných vietnamských tržnic. Kromě modelu, který byl podobný i vizuálně, se daly sehnat například – PolyStation – NES v podobě prvního Playstationu, ale i Mega Kid MK-1000, který má vlastní klávesnici, a dá se pod ním provozovat jednoduchá verze Basicu. Klonů bylo více typů – například jen v podobě ovladače, který se připojil k TV anebo přenosný PocketFami. V současnosti je známo přes 377 druhů všemožných napodobenin NESu/Famicomu.\n\nSystém je velice oblíbený pro velké množství emulátorů a to i přestože paradoxně patří k těm náročnějším, kvůli nestandardnímu používání procesoru. Existuje přes 40 emulátorů pro PC, ale setkat se s nimi můžeme na PDA, mobilních telefonech, jiných konzolích jako třeba GP2x. Za emulaci lze považovat i provozování her přes tzv. virtuální konzoli Virtual Console™ na Nintendu Wii a 3DS.\n\n\n\n\n"}
{"id": "171970", "url": "https://cs.wikipedia.org/wiki?curid=171970", "title": "Obsluhoval jsem anglického krále", "text": "Obsluhoval jsem anglického krále\n\nObsluhoval jsem anglického krále (1971, 1980 vydáno v cizině, 1982 v Jazzové sekci, oficiálně až v roce 1989) je román českého spisovatele Bohumila Hrabala. Román nese filosofický podtext, objevují se i erotické motivy.\n\nZačínající číšník Jan Dítě má komplexy kvůli výšce, začíná u prodeje párků, pak se ale dostane do hotelu Zlatá Praha, později do Tichoty, kde se schází v noci významní lidé s milenkami. Nakonec pracuje v hotelu Paříž, kde je mu vzorem vrchní Skřivánek, který zná obdivuhodně psychologii a sociologii hostů – říkal, že obsluhoval anglického krále (vrchol gastronomie, nebylo potřeba říkat nic víc). Janovi se poštěstí a jako záskok mohl obsluhovat habešského císaře. Později si vzal nacistku (která vzala Židům, kteří byli odvezeni do koncentračních táborů, známky za mnoho milionů). Měli spolu postiženého syna, jeho manželka Líza však při bombardování zemřela, syna odvezli do domova pro postižené děti (trpěl úchylkou, neustále zatloukal hřebíky do podlahy).\n\nPřed únorem 1948 si koupil hotel, zval tam milionáře (sám měl dost majetku), ale ti jím pohrdali, protože nebyl jedním z nich (nenarodil se jako milionář, byl pro ně nula). Po únoru mu sebrali hotel a milionáři byli sváženi do komunistických sběrných táborů. On tam však odešel dobrovolně, protože chtěl být ve vyšší společnosti za každou cenu, v dobrém i ve zlém.\n\nNakonec se z něj stane cestář na šumavské samotě, v místech, kam sotva někdo jezdil. Celý život se snažil přizpůsobit, dostat se do vyšší společnosti, proto i za okupace podlézal Němcům. Ale nikdy se mu to nepodařilo. Pochopí tak, že je zbytečné přizpůsobovat se světu. V závěru se smíří se svým životem.\nV roce 2006 byl na námět této knížky natočen režisérem Jiřím Menzlem stejnojmenný film, který získal ocenění Český lev jako nejlepší český film roku 2006.\n\n"}
{"id": "171971", "url": "https://cs.wikipedia.org/wiki?curid=171971", "title": "Skotská hra", "text": "Skotská hra\n\nSkotská hra (ECO C50) je šachové zahájení otevřených her. Je charakterizováno tahy\n\n1. e4 e5 2. Jf3 Jc6 3. d4\n\nZahájení bylo pojmenováno podle korespondenční partie Edinburgh – Londýn 1824–6. Skotští šachisté hráli černými kameny.. Zahájení se objevovalo zřídka až do doby, kdy ho dvakrát použil tehdejší mistr světa Garri Kasparov v zápase o mistra světa s Anatolijem Karpovem, v roce 1990, kde s ním jednu partii remizoval a druhou vyhrál. Od té doby se zahájení stalo po Španělské hře druhou nejčastější odpovědí bílého v otevřených hrách a objevuje se i na nejvyšší úrovni, hrávají ho například Alexandr Morozevič a Tejmur Radžabov. Dnes se už používá velmi málo a je pro soupeře překvapením.\n\nNehraje-li bílý po 3… exd4 vzácně vyskytující se gambity, tak obsazuje centrum svým jezdcem 4. Jxd4 a rozvíjí se tak figurový boj. O tom, jaký ráz hra dostane rozhoduje černý, který nejčastěji volí mezi klidnější variantou 4… Sc5 a takticky bohatou 4… Jf6, ve které dochází i k pozicím s opačnými rošádami. Taktéž je často zahájení typické tím, že bílý mění jezdce Jxc6, a černý dobírá pěšcem a má tak horší pěšcovou formaci s dvojpěšcem na sloupci c. Tento nedostatek ale černý kompenzuje figurovou protihrou.\n\n1. e4 e5 2. Jf3 Jc6 3. d4 exd4 4. Sc4\n\n1. e4 e5 2. Jf3 Jc6 3. d4 exd4 4. c3\ntakticky bohatá pozice vznikne po přijetí gambitu\nčerný ale může gambit i odmítnout a může si vybrat mezi\n\n1. e4 e5 2. Jf3 Jc6 3. d4 exd4 4. Jxd4 Dh4\nodvážný tah, po kterém černý získá pěšce, ale vystavuje se útokům a zatoulává dámu. Bílý se může rozhodnout mezi\n\n1. e4 e5 2. Jf3 Jc6 3. d4 exd4 4. Jxd4 Sb4+\ntímto mezitahem černý brání vývinu bílého jezdce na c3; po 5. c3 může černý ustoupit\n\n1.e4 e5 2. Jf3 Jc6 3. d4 exd4 4. Jxd4 Df6\n\n1. e4 e5 2. Jf3 Jc6 3. d4 exd4 4. Jxd4 Sc5\n\n1. e4 e5 2. Jf3 Jc6 3. d4 exd4 4. Jxd4 Sc5 5. Se3 Df6 6. c3\n\n1. e4 e5 2. Jf3 Jc6 3. d4 exd4 4. Jxd4 Sc5 5. Jxc6 Df6\n\n\n1. e4 e5 2. Jf3 Jc6 3. d4 exd4 4. Jxd4 Jf6 5. Jxc6 (5. Jc3 – Hra čtyř jezdců) 5… bxc6 6. e5! De7! 7. De2 Jd5\n"}
{"id": "171979", "url": "https://cs.wikipedia.org/wiki?curid=171979", "title": "Brno-Jundrov", "text": "Brno-Jundrov\n\nBrno-Jundrov je městská část na západě statutárního města Brna. Je tvořena většinou katastrálního území čtvrtě Jundrov a malou severozápadní částí katastrálního území Pisárky. Celková katastrální výměra činí 4,22 km². Samosprávná městská část vznikla 24. listopadu 1990. Žije zde přibližně 4100 obyvatel.\n\nRozkládá se na pravém břehu řeky Svratky. Povrch městské části, která patří k nejklidnějším částem Brna, se pozvolna zvedá od hladiny řeky Svratky na východě a severu až k západněji položeným zalesněným kopcům nad jundrovským sídlištěm, které městské části dominují.\n\nVětšina ulic je pojmenována po stromech a keřích (Dubová, Březová, Jasanová, Sosnová, Šeříková aj.), menšina pak po osobnostech moravských – Optátova (Václav Beneš Optát), Pivoňkova (Alois Pivoňka), slovenských – Nálepkova (kapitán Ján Nálepka) nebo českých – Gellnerova (František Gellner), Tyršovo návrší (Miroslav Tyrš).\n\nV Jundrově sídlí mateřská škola Dubová, základní škola Jasanová, soukromá mateřská a základní škola Rozmarýnová a soukromá vysoká škola Akademie STING. Především jundrovským občanům slouží kaple Pána Ježíše v Getsemanech, která stojí za řekou Svratkou na katastru Žabovřesk.\n\nPro účely senátních voleb je území městské části Brno-Jundrov zařazeno do volebního obvodu číslo 60.\n\nZ historického hlediska náležela většina území moderní městské části Brno-Jundrov ke katastru bývalé obce Jundrova, malá část katastru Jundrova náležela ke katastru bývalé obce Komína. Nepatrná část území moderní městské části v současném katastru Pisárek (parcely 1495, 1492/1, 1510/21, 1493, 1494/2, 1494/3, jižní část parcely 1494/1, východní část parcel 1510/16 a 1492/2), náležející původně k Jundrovu však byla roku 1892 připojena k Brnu a začleněna ke Starému Brnu.\n\nPrvní zmínka o Jundrovu, který byl původně zeměpanskou vsí, pochází z 4. září 1277, kdy ji pod názvem Sulostovice Přemysl Otakar II. daroval kapli sv. Jana Křtitele na Špilberku. Listinou z 23. března 1300 ji Václav II. daroval řádu německých rytířů v Chelmu pod názvem Judendorf, z čehož později zkomolením vznikl dnešní název. Za markraběte Jošta přešla do majetku herburského kláštera v Brně. Po jeho zrušení v r. 1578 jej převzali brněnští jezuité, a od roku 1773 studijní fond. V rámci řečkovického panství Jundrov vlastnil od roku 1826 Josef Schindler. V letech 1850-67 byl Jundrov spojen s Žabovřeskami, součástí Brna se stal 16. dubna 1919.\n\nPři radikální komunistické katastrální reformě Brna provedené ve druhé polovině 60. let 20. století pak došlo k úpravě severní, jižní a východní hranice jundrovského katastru, při níž byly pozemky východně od Svratky připojeny k Žabovřeskám, na severu byl jundrovský katastr rozšířen o část lesa, patřící původně ke Komínu, zatímco pozemky na jihu byly spolu se západní částí starobrněnského katastru zase začleněné do nově vytvořeného katastrálního území Pisárky.\n\nMěstská část Brno-Jundrov vznikla 24. listopadu 1990 a původně byla tvořená celým katastrálním územím Jundrov, k němuž náleží také ZSJ Mladá Hora, kterou tvoří zahrádky s chatami. K 1. září 1995 nabyla účinnosti dohoda o změně hranice se sousední městskou částí Brno-Kohoutovice ze dne 25. srpna 1995. Na základě této dohody došlo k územní výměně mezi oběma městskými částmi. Městská část Brno-Kohoutovice získala výměnou za část katastru Pisárek (domy a pozemky na západní straně Veslařské ulice) malou jižní část katastrálního území Jundrov (ZSJ Mladá Hora). Současné hranice získala městská část k 1. říjnu 1995, kdy nabyla účinnosti dohoda o změně hranice se sousední městskou částí Brno-střed z 29. září 1995. Na základě této dohody získala městská část Brno-Jundrov území mezi ulicí Veslařskou a řekou Svratkou, vymezené na jihu silniční komunikací vedoucí z Kohoutovic k Pisáreckému mostu.\nOd roku 1991 má městská část Brno-Jundrov znak a vlajku vytvořené komisí, již vedl místostarosta Zdeněk Koudelka. Znak vychází z pečetního znamení z r. 1646 – na modrém štítě jsou dva stříbrné hrozny obklopující stříbrný vinařský nůž hrotem otočený heraldicky vpravo. Vlajka, obdobná brněnské, je tvořena 3 střídavě modro-bílými pruhy a horním bílým polopruhem.\n\nBrněnský hantec má pro Jundrov název \"Jóbsko\" a pro jeho obyvatele \"Jobáli\".\n\n"}
{"id": "171980", "url": "https://cs.wikipedia.org/wiki?curid=171980", "title": "LCL", "text": "LCL\n\nLCL (zkratka z anglického ) je soubor dvou bezztrátových video kodeků pro multimediální framework Video for Windows.\n\nLCL (dříve LRC) je freeware (autorem je Japonec \"Kenji Oshima\") a skládá se ze dvou kodeků – AVIzlib a AVImszh. Oba umožňují kompresi obrazu ve formátech RGB24 a YUV (1:1:1, 4:2:2, 4:1:1, 2:1:1 a 4:2:0).\n\nAVIzlib je kodek využívající ke kompresi knihovnu zlib. Jeho FourCC kód je codice_1. Umožňuje volbu kompresního algoritmu (vysoká rychlost, normální, vysoká komprese).\n\nAVImszh (MotionSZH) je kodek určený ke kompresi digitální animace. Ke kompresi využívá algoritmus LZ77. Jeho FourCC kód je codice_2.\n\n\n"}
{"id": "171983", "url": "https://cs.wikipedia.org/wiki?curid=171983", "title": "Grand Prix Malajsie 1999", "text": "Grand Prix Malajsie 1999\n\nI Petronas Malaysian Grand Prix\n\n\n\n\n\n"}
{"id": "171986", "url": "https://cs.wikipedia.org/wiki?curid=171986", "title": "Lajka", "text": "Lajka\n\nLajka ( , česky doslova \"„Štěkačka“\"; 1954 – 3. listopadu 1957) byla fena, která se jako první živý tvor pocházející z planety Země dostala na oběžnou dráhu. Stalo se tak 3. listopadu 1957 na palubě sovětské družice Sputnik 2. V době přípravy jejího letu bylo o vlivu kosmického letu na živé organismy známo jen málo. Vyslání zvířat do vesmíru bylo proto nezbytným předpokladem letů lidí.\n\nLajka, potulný pes odchycený na jedné z moskevských ulic, se původně jmenovala Kudrjavka ( ; doslova Kudrnka). Pro let na Sputniku 2 byla cvičena s dalšími dvěma psy.\n\nTechnologie návratu kosmické lodi z oběžné dráhy na Zemi nebyly k dispozici, proto nebyl Lajčin návrat na Zem plánován. Třebaže se očekávalo, že prožije na oběžné dráze jeden týden, uhynula následkem stresu a přehřátí už zhruba 5 až 7 hodin po startu.\n\nByla prvním tvorem na oběžné dráze Země, nikoliv však ve vesmíru. Hranici vesmíru – tedy výšku 100 km nad zemí – jako první z živých tvorů překonaly octomilky vynesené německou raketou V-2 (ukořistěnou Američany) už v únoru 1947. V Sovětském svazu byli prvními psy ve vesmíru dvojice Dezik a Cygan (rusky Дезик и Цыган), kteří byli vysláni roku 1951 z kosmodromu Kapustin Jar po balistické dráze do výše 101 km.\n\nPo úspěšném vypuštění družice Sputnik 1 dne 4. října 1957, požadoval tehdejší sovětský vůdce Nikita Chruščov další start ke 40. výročí Říjnové revoluce, tedy do 7. listopadu. Konstrukční kancelář OKB-1 připravovala družici tentokrát vybavenou i vědeckými přístroji, ale ta nemohla být hotova včas (byla vypuštěna v květnu 1958 jako Sputnik 3). Konstruktéři se proto, aby uspokojili politické vedení státu, rozhodli vypustit družici se psem na palubě.\n\nLety psů na oběžné dráze Země ještě před lidskými byly zamýšleny dlouho; jejich přípravou se v Institutu letecké medicíny zaobírala skupina lékařů v čele s Valerijem Jazdovským. Stokilometrovou hranici vesmíru překonali jejich pokusní psi při suborbitálních letech už roku 1951.\n\nOficiální rozhodnutí o vypuštění Sputniku 2 se psem padlo 10. nebo 12. října. Ve spěchu byla sestavena družice, která obsahovala kromě hermetizované válcové schránky využívané při předchozích suborbitálních letech psů i přístroje pro měření solárního a kosmického záření.\n\nDružice byla vybavena i systémem zabezpečení života – generátorem kyslíku, který zároveň pohlcoval oxid uhličitý a vzdušnou vlhkost. Termoregulační systém měl udržovat teplotu na 15 °C. Potravu (ve formě gelu) měla Lajka na sedm dní. Čidla na těle psa snímala srdeční tep, dechovou frekvenci, pohyb a krevní tlak. Údaje byly předávány pomocí vysílače na Zemi.\n\nLajka byla toulavý moskevský pes, odchycený na ulici. Vědci usoudili, že toulaví psi zvyklí na těžký život, hlad a žízeň, spíše vydrží jak výcvik, tak kosmický let. Lajka byla kříženec, fena, zhruba tříletá (nebo dvouletá) a vážila 6 kg. Po odchytu dostala povícero jmen, Kudrjavka, Žučka (doslova „Brouček“), Limončik (doslova „Citrónek“). Známou se stala jako Lajka, což je jméno plemen loveckých psů severního Ruska a Sibiře. Americká média ji pojmenovala \"Muttnik\" (složenina z \"mutt\" (kříženec) a \"-nik\" ze Sputnik. nebo \"Curly\" (přeložená Kudrjavka). Popisována byla jako klidná, nevyvolávající rvačky s jinými psy.\n\nPro let na Sputniku 2 byli trénováni tři psi: Albina, Muška a Lajka. Lékaři vybrali k letu Lajku, Albina předtím letěla dvakrát na raketě R-1E a nyní byla náhradníkem, Muška byla použita k testování vybavení a systémů podpory života.\n\nPsi si na těsnou kabinu, ve které se nemohli otáčet, pouze sednout, postavit či lehnout, zvykali postupně, když byli drženi ve stále menších kotcích. Výzkumníci zjistili, že k přizpůsobení se potřebují poměrně dlouhou dobu. Na přetížení si zvykali na centrifuze a taktéž byli přivykáni na hluk při startu rakety a na speciálně vyvinuté kašovité jídlo.\n\nPřed letem vzal vedoucí lékařského týmu Valerij Jazdovskij Lajku k sobě domů, aby si pohrála s jeho dětmi. Později k tomu ve svých vzpomínkách napsal: „Chtěl jsem pro ni udělat něco pěkného, když měla žít už jen krátce…“\n\nPodle NASA byla Lajka umístěna do boxu v družici už 31. října 1957 – tři dny před startem. Vzhledem k zimě panující na kosmodromu byla družice vyhřívána. Lajčin stav hlídali dva asistenti. Těsně před startem ji pečlivě upravili a zkontrolovali čidla na těle.\n\nRaketa Sputnik (verze rakety R-7) vynesla Sputnik 2 z kosmodromu Bajkonur 3. listopadu 1957. Během startu se při nejvyšším přetížení dech Lajky zrychlil třikrát až čtyřikrát ve srovnání se stavem před letem. Tep se zvedl ze 103 na 240 tepů za minutu. Po dosažení oběžné dráhy byl podle plánu odhozen kryt družice; družice však zůstala spojená s posledním stupněm nosné rakety (blokem A). Systém regulace teploty proto nebyl plně funkční a kabina se postupně zahřála na 40 °C. Po třech hodinách letu ve stavu beztíže se Lajčin puls vrátil na 102 tepů za minutu, trvalo to třikrát déle než při pozemních testech, zřejmě kvůli stresu zvířete. Lajka byla rozrušená, ale najedla se. Po pěti až sedmi hodinách letu nejevila známky života.\n\nSovětští vědci předem plánovali, že pes bude usmrcen, podle některých informací se tak mělo stát naprogramovanou injekcí. V následujících letech po Lajčině letu vydával Sovětský svaz rozporná prohlášení o jejím osudu. Podle nich uhynula šestý den letu následkem nedostatku kyslíku, po selhání baterií, nebo byla usmrcena. Roku 1999 se v ruských médiích objevily zprávy, že zahynula čtvrtý den následkem přehřátí. V říjnu 2002 ve zprávě přednesené na Světovém vesmírném kongresu (\"World Space Congress\") v Houstonu oznámil Dmitrij Malašenkov, jeden z vědců připravujících let Sputniku 2, že uhynula během čtvrtého oběhu na následky přehřátí.\n\nSputnik 2 zanikl v atmosféře Země 14. dubna 1958.\n\nHlavním výsledkem letu Lajky bylo potvrzení, že živý tvor bez problémů přežije vzlet do vesmíru a delší pobyt na oběžné dráze ve stavu beztíže. Po letu před sovětskými vědci nadále nestála otázka, zda jsou lety lidí do vesmíru možné, ale jak je bezpečně uskutečnit. Úspěšný let druhé sovětské družice, navíc s živým tvorem na palubě, posílil prestiž sovětské vědy a stal se triumfem sovětské propagandy. Nicméně západní ochránci práv zvířat kritizovali vyslání Lajky na smrt, přičemž spojovali averzi k pokusům na zvířatech s antikomunismem. Sovětská vláda reagovala zavedením značky cigaret Lajka s jejím vyobrazením na krabičce, aby tak získala sympatie veřejnosti. Další lety psů na oběžné dráze Země probíhaly od druhé poloviny roku 1960 a byly koncipovány jako návratové, v rámci přípravy na let člověka.\n\nLajka má památník – sochu a pamětní desku ve Hvězdném městečku, ve kterém se připravují ruští kosmonauti. Roku 2008 byl na pozemcích Institutu vojenské medicíny v Moskvě odhalen další Lajčin památník. Lajka byla navíc námětem mnoha poštovních známek po celém světě. Příběh psa, který se nevrátil z vesmíru, je stále připomínán. O jejím životě byl napsán komiks \"Laika\", objevila se v písních – například \"Laika\" ICE MC, její jméno nese několik hudebních skupin. Na jaro 2013 připravuje English Touring Opera uvedení opery \"Laika the Spacedog\".\n\n\n"}
{"id": "171987", "url": "https://cs.wikipedia.org/wiki?curid=171987", "title": "Kunhuta Rakouská", "text": "Kunhuta Rakouská\n\nKunhuta Rakouská (16. března 1465, Vídeňské Nové Město – 6. srpna 1520, Mnichov) byla rakouská arcivévodkyně, manželka bavorského vévody Albrechta IV..\n\nKunhuta byla čtvrtým dítětem a jedinou dcerou (starší Helena zemřela krátce po narození) císaře Fridricha III. a jeho manželky Eleonory Portugalské. Jméno dostala podle otcovy oblíbené svaté Kunhuty, manželky císaře Jindřicha II. (972/3–1024), jež se podrobila zkoušce ohněm, protože se objevily pověsti, že podvedla svého manžela.\nV raném věku přišla o matku – císařovna Eleonora zemřela 3. září 1467. Po její smrti o ní pečovala matčina hofmistryně Elsa Pellendorferová. Jako mladá arcivévodkyně se Kunhuta naučila dokonale ručním pracím, umění jezdit na koni a lovit. Všestranné vzdělání se tehdy pro dívky nehodilo, ale pravděpodobně se naučila číst a psát pod vedením učitelů svého bratra Maxmiliána.\n\nCísař si pohrával s myšlenkou dceru vdát za tureckého sultána Mehmeda (Mohameda) II., jednání mezi císařem a tureckou portou nebyla nikdy potvrzena ani vyvrácena.\nCísařova dcera byla žádoucí nevěstou a v první řadě stál uherský a český král Matyáš Korvín, byl však odmítnut. Když pak v roce 1477 vtrhl do Rakouska, uzavřel s císařem mírovou smlouvu, podle níž musel císař zaplatit 100 000 zlatých nebo se Kunhuta měla stát manželkou Matyášova švagra, syna neapolského krále. Císař si se smlouvou nelámal hlavu a prostě ji nedodržel. Matyáš pak v roce 1485 vtrhl do Vídně a setrval v ní do své smrti v roce 1490.\n\nKdo však povolení k sňatku dostal byl bavorský vévoda Albrecht IV., který císaři nabídl pro Kunhutu „krvavé věno“. Albrecht bojoval se svým bratrem Kryštofem o vládu v Bavorsku, jejíž obětí se stal jejich společný přítel Niklas z Abensbergu. Jeho majetek pak, na Albrechtův návrh, mohl císař Albrechtovi dát jako dceřino věno.\nAlbrecht mezitím obsadil císařské Řezno a své ženě zakázal, aby se vzdala dědických práv, protože se jednou chtěl po Fridrichovi III. stát císařem.\n\nKdyž se Fridrich dozvěděl o obsazení Řezna, povolení k sňatku zase zrušil, bylo již ale pozdě. Svatba Albrechta a Kunhuty se konala 2. ledna 1487 v Innsbrucku.\n\nVálka mezi Albrechtem a Fridrichem by na sebe nedala dlouho čekat, naštěstí dokázal Maxmilián obě znesvářené strany usmířit. A tak se mohli otec s dcerou ještě naposledy vidět, když v létě 1492 připlula Kunhuta s manželem a dcerami do Lince. Císař rok na to zemřel.\nPo Albrechtově smrti 18. března 1508 se Kunhuta uchýlila do Püttrichova duchovního útulku. Její manžel před smrtí ustanovil zákon o následnictví, který měl zabránit dělení území, proto má vládnout vždy nejstarší syn. Kunhuta však u svého bratra císaře Maxmiliána prosadila, že vévodou se stane jak její starší syn Vilém, tak mladší Ludvík, s čímž Vilém nesouhlasil. Později se ukázalo, že Ludvík má o vládní záležitosti pramalý zájem a raději vede veselý život.\n\nBavorská vévodkyně Kunhuta zemřela v pětapadesáti letech v Mnichově.\n\nSeznam osmi dětí:\n\n"}
{"id": "171989", "url": "https://cs.wikipedia.org/wiki?curid=171989", "title": "Árón (rostlina)", "text": "Árón (rostlina)\n\nÁrón (\"Arum\") je rod jednoděložných rostlin z čeledi árónovité (\"Araceae\"). Občas se vyskytují i jiné fonetické varianty jména, hlavně áron, někdy i aron nebo arón, které jsou asi nesprávné. Kaplan v publikaci Kubát (2002) i Dostál (1989) udávají árón (oboje dlouhé).\n\nJedná se o pozemní rostliny s hlízovitě ztloustlými oddenky či hlízami. Jsou vytrvalé, jednodomé s jednopohlavnými květy. Listy jsou řapíkaté, střídavé, s listovými pochvami. Čepele listů jsou hrálovité až střelovité, žilnatina je zpeřeně větvená. Květy jsou v květenstvích, ve ztlustlých klasech, někdy se tento typ květenství nazývá palice. Květenství podepřeno nápadným listenem, který tvoří toulec. Květenství se skládá z mnoha květů, které jsou uspořádány do spirály. Naspodu palice jsou samičí květy, nad nimi je úsek sterilních samičích květů přeměněných v brvité útvary. Následují samčí květy a nad nimi soubor sterilních samčích květů v podobě brvitých výrůstků na cibulkovité bázi. Sterilní květy výjimečně chybí (Arum creticum a A. idaeum). Nahoře je palice prodloužená v bezkvětý kyjovitý výrůstek – apendix. Okvětí chybí. Tyčinek je 2-4. Gyneceum je složeno z 1 plodolistu, je monomerické, semeník je svrchní. Plody jsou dužnaté, jedná se o bobule uspořádané do plodenství, bobule jsou za zralosti červené barvy.\n\nJe známo asi 15-16 (často blízce příbuzných) druhů, záleží na taxonomickém pojetí, jsou rozšířeny v mírném pásu až v subtropech Evropy (nejvíce ve Středomoří), Asie (převážně v Turecku, jeden druh zasahuje do Číny) a severní Afrika.\n\nV ČR rostou 2 druhy, které jsou si blízce příbuzné a na první pohled jsou si i velmi podobné. Je to árón plamatý (\"Arum maculatum\"), který roste spíše v západní polovině ČR a árón východní (\"Arum cylindraceum\", syn.: \"Arum alpinum\" Schott et Kotschy, \"Arum alpinum\" subsp. \"besserianum\", \"Arum orientale\" subsp. \"besserianum\"), který roste spíše ve východní polovině, nejhojnější je v podhůří moravských Karpat.\n\n\n\n\n"}
{"id": "171995", "url": "https://cs.wikipedia.org/wiki?curid=171995", "title": "Sputnik 2", "text": "Sputnik 2\n\nSputnik 2 ( ) byla sovětská umělá družice, vypuštěná 3. listopadu 1957 na oběžnou dráhu Země upravenou nosnou raketou R-7 z kosmodromu Bajkonur. Na palubě nesla psa Lajku, prvního živého tvora na oběžné dráze Země.\n\nPočáteční parametry orbitální dráhy: výška 212×1 660 km, sklon 65,33°, doba oběhu 103,75 min.\nRozhodnutí o stavbě družice Sputnik 2 byla vydáno 11. října 1957, krátce po úspěchu Sputniku 1. Byla sestavena během necelých 4 týdnů. K jejímu sestavení bylo využito maxima existujících komponent. Za základ byl vzat vlastní Sputnik 1. Ke sférickému tělu stejné konstrukce, obsahující napájecí baterie a vysílače pracující na frekvenci 20,005 MHz a 40,002 MHz, byla připojena hermetizovaná válcová schránka využívaná při letech psů na experimentálních raketách R2-A o délce 80 cm a průměru 64 cm. Třetím a posledním modulem byl válcový blok Geiger-Müllerova počítače pro měření solárního a kosmického záření. Tyto tři komponenty byly umístěny do rámu a vytvořily tak družici o délce cca 1,5 m a maximálním průměru 1,2 m. Hmotnost družice byla 508,3 kg. Družice zůstala spojená s druhým stupněm nosné rakety (blok A) a k přenosu telemetrie na Zemi proto mohla využít na něm umístěný telemetrický systém Tral-D.\n\nHermetizovaná kabina zajišťovala životní funkce psa po dobu až 7 dnů. Obsahovala systém generující kyslík na bázi rozkladu hyperoxidu draselného KO, který zároveň plnil funkci pohlcovače oxidu uhličitého a vlhkosti. Kyslíkový regulátor zastavoval reakci generující kyslík při růstu tlaku nad 765 mm Hg a zabraňoval tak otravě kyslíkem. Ventilátor termoregulačního systému, který byl spouštěný při vzrůstu teploty nad 15 °C.\n\nLajka byla uchycena v postroji, který ji fixoval v kabině a umožňoval ji vstát a lehnout si, ale už ne otáčení se v kabině. Strava byla pravidelně podávána formou gelu obsahujícího dostatek živin a vody. Celkem byly na palubě 3 litry tohoto gelu. Výkaly byly shromažďovány ve sběrném vaku. Na tělo psa byla připevněna fyziologická čidla umožňující snímání elektrokardiogramu a tepu, dechové frekvence, pohybu a krevního tlaku. Tyto údaje byly předávány pomocí vysílače zpět na Zemi.\n\nK vypuštění došlo 3. listopadu 1957 v 02:30:42 UTC z kosmodromu Bajkonur. K vypuštění byla použita raketa Sputnik, což byla upravená verze vojenské rakety R-7. Po vynesení na oběžnou dráhu došlo k odhození krytu družice, ovšem nedošlo k oddělení vlastní družice od zbytku nosné rakety. To následně zapříčinilo špatnou činnost termoregulačního systému. Srdeční tep Lajky byl před vypuštěním 103 tepů/min, v průběhu práce nosné rakety ovšem vystoupal až na 240 tepů/min. Krátce po vynesení na oběžnou dráhu se opět pohyboval okolo 102 tepů/min.\n\nPůvodně bylo plánováno, že Lajka bude žít na oběžné dráze 7-10 dnů a potom bude bezbolestně usmrcena ukončením dodávky kyslíku. S jejím návratem se nepočítalo - technika té doby ještě návrat z oběžné dráhy neumožňovala. Kvůli poruše stabilizátoru teploty ovšem teplota v kabině vystoupala k 40 °C. Lajka tak na následky vzniklého stresu a přehřátí zemřela už po přibližně 5-7 hodinách letu. Podle dřívějších zpráv a různých pověstí žila Lajka několik dnů a zahynula na nedostatek vzduchu, nebo byla otrávena. To, že k její smrti došlo jen několik hodin po startu, zveřejnil Dmitrij Malašenkov, jeden z vědců přítomných programu, až v říjnu roku 2002.\nI přesto znamenala data z letu první důležité informace o reakcích živého organismu na kosmický let.\n\nDráha družice se postupně snižovala a po 2570 obězích Země 14. dubna 1958 vstoupila do hustých vrstev atmosféry, ve kterých shořela.\n\n\n"}
{"id": "171996", "url": "https://cs.wikipedia.org/wiki?curid=171996", "title": "Sepang International Circuit", "text": "Sepang International Circuit\n\nSepang International Circuit je motoristický okruh na kterém se od roku 1999 do roku 2017 pořadala Grand Prix Malajsie vozů Formule 1. V současnosti se zde konají další vrcholné podniky automobilového a motocyklového sportu - A1 Grand Prix a MotoGP. Okruh se nachází nedaleko hlavního města Malajsie, Kuala Lumpur.\n\nOkruh v Sepangu se může chlubit vynikajícím vybavením Pit Lane a velmi dobře vybaveným mediálním centrem, právě tak jako úchvatnou hlavní tribunou s vynikajícím vybavením. Okruhu je však vytýkána nerovnost povrchu, tak že to vypadá jako by trať pomalu klesala. To je zřejmě zapříčiněno tím, že trať byla vybudována na místě, kde byly původně mokřiny a močály.\n\nTrať, navržená německým designérem Hermannem Tilkem, je 5,54 km dlouhá a je proslulá svými rychlými zatáčkami a dvěma dlouhými protilehlými rovinkami, které jsou od sebe odděleny ostrou zatáčkou. Na okruhu se navíc mohou jet dva závody najednou. Tzv. severní okruh, který je jednoduše součástí první poloviny okruhu, se na cílovou rovinku vrací za zatáčkou číslo 6 a je 2,71 km dlouhý; a tzv. jižní okruh (2,61 km dlouhý), který je součástí druhé poloviny okruhu a využívá protilehlou rovinku (vedle které jsou boxy) a na hlavní trať se napojuje v zatáčce číslo 8.\n\n\n\n"}
{"id": "171997", "url": "https://cs.wikipedia.org/wiki?curid=171997", "title": "Hartova válka", "text": "Hartova válka\n\nHartova válka je válečný film z roku 2002 natočený podle stejnojmenného románu Johna Katzenbacha z roku 1999.\n\nFilm se odehrává v Evropě za druhé světové války na západní frontě v době Bitvy v Ardenách a po ní. Ve filmu vystupují fiktivní váleční zajatci v zajateckém táboře. Hrají: Bruce Willis, Colin Farrell a Terrance Howard. Film režíroval Gregory Hoblit a byl do kin byl uveden 15. února 2002.\n\nBěhem bitvy v Ardenách v roce 1944 padne do německého zajetí mnoho amerických vojáků, mezi nimi nadporučík Thomas Hart. Během krutého výslechu podlehne a prozradí Němcům důležité informace; poté je převezen do zajateckého tábora, kde nejvyšší hodnost ze zajatců má plukovník McNamara. Když mezi bílé zajatce přijdou dva černošští důstojníci, Lamar Archer a Scot Lincoln, stanou se ihned terčem urážek, zejména od seržanta Bedforda.\n\nJednoho dne v lůžku Archera němeční dozorci naleznou stanový kolík, což interpretují jako přípravu útěku, a ihned Archera zastřelí. Někteří však mají podezření, že tam kolík nastražil Bedford. Tentýž den Němci odhalí skrytý rádiový přijímač zajatců.\n\nKrátce na to je Bedford nalezen zavražděný a u jeho těla stojí Lincoln. Vše nasvědčuje tomu, že Lincoln pomstil zabití svého jediného přítele v táboře, Archera. Němci jej chtějí hned popravit, ale McNamara trvá na soudním procesu, ve kterém sebe jmenuje jako předsedu tribunálu a Harta jako obhájce, protože je studentem práv. Hart ale během procesu usoudí, že se zde děje něco více a že McNamara neusiluje o to, aby odhalil pravdu.\n\nDen před závěrečnou řečí přelíčení Hart objeví tunel, kterým se chce skupina amerických zajatců dostat na svobodu. Ke své hrůze si uvědomí nejen to, že Lincoln má být obětován a soudní proces slouží pouze k odvedení pozornosti Němců, ale také to, že zbabělý a oportunistický Bedford učinil s dozorci obchod — smrt Archera za prozrazení, kde je rádiový přijímač — a že se McNamara obával, že podobně chce vyzradit i existenci tunelu výměnou za možnost útěku (což se pak potvrdilo, když po Bedfordově smrti byly u něho nalezeny německé doklady a peníze). Byl to McNamara, kdo proto Bedforda zabil.\n\nMcNamara to nepopírá, ale vysvětlí Hartovi, že je nutné vyhodit do povětří blízký muniční sklad, který letectvo považuje za továrnu na obuv:\nMcNamara jej hrubě odbude, že Hart neví nic o povinnosti. Z Hartovy informace, že byl zpovídán jen tři dny, totiž McNamara poznal, že Hart podlehl, zatímco McNamara vydržel měsíční výslech.\n\nHart se snaží nalézt způsob, jak Lincolna zachránit. Jako obhájce pronese závěrečnou řeč, v níž mluví o zbabělosti, oportunismu a oběti, a zakončí ji přiznáním, že on sám je vrahem Bedforda. Němečtí dozorci se ihned chystají Harta popravit. Přitom odhalí tunel a zamýšlejí postřílet všechny, kteří se účastnili procesu, ačkoli je Hart ujišťuje, že ti o tunelu nevěděli.\n\nV tom se vně tábora z noční tmy vynoří postava McNamary a za ním dojde k mohutné explozi. Zatímco Američané, kteří utekli z tábora, se po zničení muničního skladu rozprchli v německých uniformách, McNamara, kterého zasáhla Hartova závěrečná řeč a oběť, se vrátil, aby vzal odpovědnost na sebe. Nabízí německému veliteli svůj život s vysvětlením, že ostatní pouze plnili jeho rozkazy. Velitel to přijme a McNamaru zastřelí.\n\nHart i Lincoln jsou pohnutí a slova „čest, odvaha, povinnost a oběť“ pro ně získávají hlubší význam. Za tři měsíce Německo kapituluje a zajatci jsou vysvobozeni.\n\n"}
{"id": "171998", "url": "https://cs.wikipedia.org/wiki?curid=171998", "title": "Baia Mare", "text": "Baia Mare\n\nBaia Mare (česky přeložitelné jako \"Velký důl\", v maďarštině \"Nagybánya\", v němčině \"Frauenbach\" či \"Neustadt\") je hlavní město župy Maramureș a významné centrum celé okolní oblasti. Nachází se na severu země a žije zde 137 000 obyvatel.\n\nHistorie města začíná v 12. století; první zmínky o souvislém a trvalém osídlení dnešního Baia Mare pochází z roku 1142, kdy se zde usídlili sedmihradští Sasové. Ve středověku se zde rozvíjelo hornictví; od roku 1469 bylo již město opevněno hradbami. Hlavní důvod opevnění města bylo osmanské nebezpečí z jihu; Turci podnikali mnohdy úspěšné výboje na sever od svých hranic. Město patřilo Uhersku, a to až do přelomu let 1919 a 1920, kdy bylo rozhodnutím Trianonské smlouvy připojeno k Rumunsku. Tehdy však tři čtvrtiny obyvatel Baii Mare tvořili právě Maďaři, okolí města však bylo naopak silně rumunské. Maďaři svůj vliv nad městem uplatnili ještě mezi lety 1940 až 1944, po této době již Baia Mare definitivně patří Rumunsku. Od roku 1968 je pak i centrem župy Maramureș.\n\nV lednu 2000 došlo ke katastrofálnímu zamoření řek Tisy a Dunaje kyanidy a těžkými kovy ze zlatého dolu v Baia Mare, kde australská firma užívala značně rizikový proces chemické těžby za pomoci kyanidových roztoků. Roku 2009 použila německá hudební skupina Rammstein tuto tragédii jako hlavní myšlenku do svého singlu \"Donaukinder\".\n"}
{"id": "172008", "url": "https://cs.wikipedia.org/wiki?curid=172008", "title": "Sputnik 3", "text": "Sputnik 3\n\nSputnik 3 (rusky \"Спутник-3\") byla sovětská výzkumná družice Země, vypuštěná na oběžnou dráhu 15. května 1958 z kosmodromu Bajkonur pomocí modifikované rakety R-7/SS-6. Jednalo se o druhý pokus o vypuštění. První, který se uskutečnil 27. dubna 1958, totiž skončil explozí rakety.\n\nPočáteční parametry orbitální dráhy: výška 214×1860 km, sklon 65,18°, doba oběhu 105,90 min.\n\nDružice měla kónický tvar o délce 3,57 m a průměru základny 1,73 m. Její hmotnost byla 1 327 kg.\nNapájení bylo zajišťováno pomocí slunečních článků rozmístěných na různých místech pláště družice.\nPřístrojové vybavení obsahovalo celkem 12 přístrojů a experimentů, ty měřily:\n\nDružice detekovala vnější radiační pole Země, ovšem rozložení záření Van Allenových radiačních pásů se nepodařilo změřit, protože selhal magnetofon pro záznam dat. Aktivace jednotlivých přístrojů, vysílání dat a vnitřní činnosti družice byly řízeny pomocí elektronického sekvenčního automatu na bázi polovodičů.\n\nDružice sloužila až do 6. dubna 1960, kdy došlo v důsledku pozvolného snižování dráhy k jejímu zániku v horních vrstvách zemské atmosféry. Na oběžné dráze vydržela 692 dní.\n\n"}
{"id": "172011", "url": "https://cs.wikipedia.org/wiki?curid=172011", "title": "Giurgiu", "text": "Giurgiu\n\nGiurgiu ( (Gjurgevo), , ) je hlavní město stejnojmenné župy na jihu Rumunska, na břehu Dunaje. Žije zde okolo 70 000 obyvatel.\n\nGiurgiu je významným dopravním uzlem v Rumunsku. Nachází se zde říční přístav, spolu s bulharským městem Ruse je Giurgiu spojené tzv. mostem přátelství, překonávajícím Dunaj (délka mostu činí 2 800 m). Byl postaven v roce 1954.Kromě toho sem vedou také i železniční spoje; od roku 1869 bylo Giurgiu prvním městem v zemi, jež spojila s metropolí Bukureští právě železnice. Okolí města je intenzivně zemědělsky využíváno; zdejší rovinatá krajina je velmi úrodná.\n\nHlavní turistickou atrakcí města je středověká pevnost, historie města začíná v dobách předřímských, sídlili zde Dákové. Později tuto oblast obsadila Římská říše, za jejíž vlády tu vzniklo město s názvem \"Theodorapolis\". Giurgiu v dnešní podobě založili Janované, jež zde obchodovali s látkami.\n\n"}
{"id": "172012", "url": "https://cs.wikipedia.org/wiki?curid=172012", "title": "Sputnik 40", "text": "Sputnik 40\n\nSputnik 40 (též známý jako Sputnik PS2, Radio Sputnik 17 (RS-17) či Mini-Sputnik) byla amatérská radiová družice, třetinový model Sputniku 1. Vynesla ho k vesmírné stanici Mir v nákladovém prostoru loď Progress-M 36 a z Miru byl vypuštěn 3. listopadu 1997 ke 40. výročí od startu Sputniku 1. Tvar připomínal Sputnik 1 a byl vytvořen studenty Polytechnického institutu (Politechničeskij institut) v Nalčiku v Kabardsku-Balkarsku. Vysílač byl vytvořen studenty Jules Reydellet College v Réunion s technickou podporou AMSAT. Vysílač přestal vysílat 29. prosince 1997. Sputnik 40 následoval o rok později Sputnik 41, který taktéž nesl vysílač.\n"}
{"id": "172013", "url": "https://cs.wikipedia.org/wiki?curid=172013", "title": "FFmpeg", "text": "FFmpeg\n\nFFmpeg je kolekce svobodného softwaru umožňujícího nahrávání, konverzi a streamovaní digitálního zvuku (audia) a obrazu (videa). Kolekce zahrnuje libavcodec – nejdůležitější knihovnu pro kompresi audia a videa. FFmpeg je vyvíjen pod systémem Linux, ale může být zkompilován pod většinou operačních systémů (včetně Windows). Projekt založil vývojář \"Fabrice Bellard\" (pod pseudonymem \"Gerard Lantau\") a v současnosti jej udržuje \"Michael Niedermayer\". Mnoho vývojářů FFmpeg zároveň pracuje na projektu MPlayer. FFmpeg dokonce sídlil na serveru projektu MPlayer. Kvůli sporům mezi vývojáři vznikl 13. března 2011 fork projektu s názvem Libav.\n\nProjekt se skládá z několika komponent.\n\n\n\nFFmpeg je uvolněn pro LGPL nebo GPL (závisí na konkrétní knihovně / části kódu).\n\nVývojáři FFmpeg rozkryli (reverzním inženýrstvím) a reimplementovali následující formáty (kvůli tomu může být část projektu v některých zemích nelegální):\n\nStandardní MPEG-4 kodek použitý v FFmpeg má přiřazen FourCC kód codice_1.\n\nNásledující kód demonstruje použití FFmpeg na otevření souboru s videem.\n\nFFmpeg umožňuje specifikovat na příkazové řádce graf filtrů, kterým mají multimediální data procházet.\nNásledující příkaz vloží před zobrazení snímků filtr, který překlopí obraz podle vertikální osy.\nFiltrům je možno předávat parametry. Další příkaz vloží to řetězce filtr, který provede ořez snímku. Ořez má rozměry formula_1 pixelů a počíná na souřadnicích (0,0).\nPoslední příkaz zařadí řetězec filtrů. Každý snímek je nejprve transponován, a poté negován.\n\nMajoritní verze FFmpegu vycházejí přibližně každé 3 měsíce. Mezi majoritními verzemi jsou vydávány pouze opravy důležitých chyb.\n\n\n"}
{"id": "172017", "url": "https://cs.wikipedia.org/wiki?curid=172017", "title": "Lagenandra", "text": "Lagenandra\n\nLagenandra (\"Lagenandra\") je rod jednoděložných rostlin z čeledi árónovité (\"Araceae\"). Jsou to tropické vodní a vlhkomilné rostliny, rozšířené v počtu 14 druhů na Srí Lance, v jižní a severovýchodní Indii a Bangladéši. Lagenandry jsou vytrvalé byliny s jednoduchými řapíkatými listy a květy v palici s toulcem.\n\nNěkteré druhy jsou pěstovány jako akvarijní rostliny nebo jsou využívány v tradiční medicíně či jako insekticid např. na vši.\n\nLagenandry jsou malé až středně velké vytrvalé byliny s tlustými a plazivými, řidčeji tenkými a šlahounovitými oddenky. Listy jsou kožovité, kopinaté, vejčité, eliptické až téměř čárkovité, řapíkaté. Řapík je dlouze pochvatý. Žilnatina je zpeřená, slabě diferencovaná, postranní žilky se u okraje čepele spojují do málo zřetelné sběrné žilky. Terciární žilky jsou souběžné s postranními, žilnatina vyšších řádů je příčně síťnatá. Toulec je tlustý, na vnější straně zelený až purpurový, palice je poměrně úzká. Mezi zónou samčích a samičích květů je úsek holého vřetene květenství bez květů. Květy jsou jednopohlavné a bezobalné. V samčích květech je zpravidla jen 1 krátká tyčinka, řidčeji 2. Semeník samičích květů obsahuje jedinou komůrku s 1 až 15 vajíčky. Plodem jsou bobule v palicovitém plodenství.\n\nRod zahrnuje 14 druhů a je rozšířen výhradně v tropické Asii v oblasti Indického subkontinentu. Centrum druhové diverzity je na Srí Lance a v jižní Indii. Mimo tuto oblast se vyskytují pouze 2 druhy, \"Lagenandra undulata\" v Assamu a \"L. gomezii\" v Bangladéši.\nLagenandry nejčastěji rostou jako helofyty ve vlhkém prostředí, řidčeji jako rheofyty v tekoucí vodě.\n\nKvěty lagenander jsou opylovány mouchami.\n\nRod \"Lagenandra\" je v taxonomii čeledi \"Araceae\" řazen do podčeledi \"Aroideae\", kde je společně s rodem \"Cryptocoryne\" součástí tribu \"Cryptocoryneae\".\n\nDruh, pěstovaný pod názvem \"Lagenandra dalzellii\" jako akvarijní rostlina, byl do rodu \"Lagenandra\" přeřazen v roce 1975 Karlem Ratajem v revizi rodu \"Cryptocoryne\". Jméno bylo uveřejněno neplatně. V současné taxonomii je tento druh ztotožněn s druhem \"Cryptocoryne retrospiralis\", který byl popsán C. S. Kunthem již v roce 1841. Do rodu lagenandra tedy nepatří.\n\nV některých knihách o akvarijních rostlinách je uvedeno, že druh \"Lagenandra toxicaria\" je jednou z nejjedovatějších známých rostlin. Toto tvrzení je zjevný omyl. Oddenky daného druhu jsou využívány v tradiční indické medicíně a mají insekticidní působení. Byly v nich prokázány steroidy, flavonoidy, triterpenoidy, saponiny a fenolické sloučeniny. Nebyl zjištěn obsah alkaloidů ani glykosidů.\n\n\nLagenandry jsou poměrně často pěstovány jako akvarijní rostliny a v paludáriích. Jsou podobné blízce příbuznému rodu kryptokoryna (\"Cryptocoryne\"), s nímž bývají občas zaměňovány.\nOddenky lagenandry vejčité jsou v Indii používány jako insekticid a v tradiční medicíně při léčení ledvinových a srdečních nemocí a otoků, šťáva slouží zevně na kožní choroby. Podobné využití má i druh \"Lagenandra toxicaria\". Jako insekticid se používá zejména na vši.\n\n"}
{"id": "172018", "url": "https://cs.wikipedia.org/wiki?curid=172018", "title": "Sputnik 4", "text": "Sputnik 4\n\nKosmičeskij korabl 1, Korabl-sputnik 1 nebo Sputnik 4 byl prototyp bezpilotního letu vesmírné lodi Vostok.\n\nAmeričané tento testovací let zařadili do programu Sputnik, sověti a od nich odvozené československé zdroje toto zařazení neuváděli.\n\nZkušební let ověřoval loď určenou pro pozdější využití lidskou posádkou. Odstartovala 15. května 1960, ale chyba v navigačním systému však nasměrovala loď špatným směrem, takže místo pádu do atmosféry se dostala na vyšší oběžnou dráhu a tam odhodila návratový modul. Loď znovu vstoupila do atmosféry okolo 5. září 1962 a její kousky pak byly nalezneny v Manitowoc, stát Wisconsin (USA). Návratový modul vstoupil do atmosféry 15. října 1965.\n\n\n"}
{"id": "172023", "url": "https://cs.wikipedia.org/wiki?curid=172023", "title": "Masakr", "text": "Masakr\n\nMasakr je termín sloužící většinou pro označení hromadného vyvražďování nebo hromadného krveprolití, ať už na lidech, či jiných živých organismech. V méně používané konotaci značí situaci, která měla za následek velké ztráty na životech.\n\nMasakr se nejčastěji používá ve spojení s hromadným zabíjením civilistů, či odzbrojených vojáků během válek, kteří nemají možnost se proti takovému jednání bránit, což se ve většině případů následně považuje za válečný zločin.\n\nOd genocidy, pogromu nebo etnických čistek se masakr liší v tom, že na rozdíl od nich se oběťmi masakru nestávají pouze příslušníci určité cílené rasy nebo etnika; na rozdíl od exterminace se masakr liší v tom, že není tolik systematický, programový a důsledný, ale spíše nahodilý a vycházející z aktuálního průběhu konfliktu.\n\n"}
{"id": "172024", "url": "https://cs.wikipedia.org/wiki?curid=172024", "title": "Brainstorming", "text": "Brainstorming\n\nBrainstorming (čti \"brejnstorming\") je skupinová technika zaměřená na generování co nejvíce nápadů na dané téma. Je založena na skupinovém výkonu. Nosnou myšlenkou je předpoklad, že lidé ve skupině, na základě podnětů ostatních, vymyslí více, než by vymysleli jednotlivě. Poprvé s touto myšlenkou přišel v roce 1939 reklamní pracovník Alex Faickney Osborn, jako specifickou metodu ji pak rozpracoval v knize \"Applied Imagination\" (1953). Nejčastěji se využívá v managementu, podnikání, při hledání optimálních postupů či v prognostice. Volně se překládá i jako burza nápadů (viz Prognóza a překladač Google). Využívá se jak divergentní (kreativní) myšlení, tak i konvergentní (logické) myšlení\n\nPřed započetím ještě jednou problém zopakovat. Mluvit by měl v jednom okamžiku pouze jeden. Po fázi vymýšlení přijde na řadu výběr nejlepších nápadů ze všech zapsaných.\n\nŽádné hodnocení\n\nZveřejněné nápady by neměly být nikým komentovány ani hodnoceny. I ten zdánlivě nejhloupější může inspirovat ostatní.\n\nPodpora uvolněné atmosféry\n\nU brainstormingu jde především o kvantitu nápadů. Pomáhá neformální prostředí, tým, který se navzájem zná (účastníci by se jinak mohli obávat, že se „shodí“ před ostatními), žádná kritika ostatních. Dobrá nálada podporuje divergentní (kreativní) myšlení.\n\nVšechno zapisovat\n\nFormální struktura brainstormingového týmu by měla obsahovat pouze zapisovatele, tedy člověka, který se nemusí nutně zúčastnit vymýšlení, ale zapíše všechny nápady které byly řečeny. Čím více nápadů, tím pravděpodobnější je nalezení nejlepší varianty.\n\nV 1.Fázi jsou členové skupiny vedeni k tomu, aby navrhovali pokud možno neobvyklé, dokonce groteskní řešení. Tato instrukce a vliv příkladů jednotlivých členů skupiny na ostatní členy povzbuzují kreativitu.\n\nPodle McGrathových výzkumů generují členové skupiny během brainstormingu menší počet méně kreativních nápadů (hodnoceno nezávislými porotci), než kdyby pracovali individuálně. Další výzkumy na toto téma v podání Diehla a Stroebeho ukazují na důvody, proč tomu tak je.\n\nMotivace\n\nVzhledem k tomu, že účastníci nejsou hodnoceni samostatně za počet nápadů, ale veškeré nápady jsou sepisovány dohromady, mohou vlivem sociální lenivosti (social loafing) ztrácet motivaci k vymýšlení.\n\nObava z hodnocení\n\nI přes avizované a vzájemné nehodnocení si nápadů se účastníci obávají vyslovit své jedinečné myšlenky. Tato složka roste vlivem obtížnosti úkolu, tedy s pravděpodobností špatné odpovědi.\n\nBlokování výkonu\nTím, že vždy mluví pouze jeden a druzí mlčí, může docházet k zapomínání nápadů, rušení diskusí nebo přerušení tvorby nápadů.\n\n\n"}
{"id": "172033", "url": "https://cs.wikipedia.org/wiki?curid=172033", "title": "Kremenčuk", "text": "Kremenčuk\n\nKremenčuk (, ) je město na střední Ukrajině. Leží v nížině na levém břehu Dněpru, zhruba 350 km od Kyjeva. Administrativně spadá pod Poltavskou oblast. V roce 2010 zde žilo 227 000 obyvatel, v aglomeraci pak téměř 450 000. Obyvatelé jsou převážně Ukrajinci, často užívaným jazykem je však také ruština. Kremenčuk vznikl v 17. století v místě jednoho z brodů, přes které se Tataři dostávali na druhý břeh Dněpru.\n\nMěsto neleží na prvořadých tazích, prochází tudy však hlavní trať Poltava – Oleksandrija/Znamjanka, součást tahu Charkov – Oděsa, která je v letech 2008—2011 elektrifikována. Z ní odbočuje trať Kremenčuk – Rodoman – Bachmač.\n\nMěstskou dopravu zajišťují autobusy a 5 linek trolejbusů; v letech 1899—1921, kdy byl Kremenčuk významnějším městem, zde jezdila i tramvaj.\n\n\n"}
{"id": "172035", "url": "https://cs.wikipedia.org/wiki?curid=172035", "title": "Civilista", "text": "Civilista\n\nCivilista je podle mezinárodního humanitárního práva fyzická osoba, která není členem ozbrojených sil státu během ozbrojeného konfliktu. Civilista má na základě ženevských úmluv svá práva, které by měly válčící strany dodržovat a které určují, jak by se s nimi mělo zacházet. Obecně platí zákaz útoku na civilní osoby a na civilní cíle, jelikož ty přímo nevystupují v konfliktu na žádné straně. Dodržování práv civilistů je ale během válečných konfliktů často porušováno, za což hrozí proviněným po skončení bojů stíhání mezinárodními tribunály.\n\nObecně se mezi civilní cíle zařazují nemocnice, náboženské stavby a obytné domy.\n\nV jiném významu je \"civilista\" právník, který se věnuje civilnímu, tedy soukromému (občanskému) právu.\n"}
{"id": "172038", "url": "https://cs.wikipedia.org/wiki?curid=172038", "title": "Torgny Lindgren", "text": "Torgny Lindgren\n\nTorgny Lindgren (16. června 1938, Raggsjö, Västerbotten – 16. března 2017, Stockholm) byl švédský spisovatel. Pocházel z odlehlého severošvédského kraje, kam umístil řadu svých děl. Debutoval již v roce 1965, ale úspěch mu přinesl až román \"Cesty hada na skále\", vydaný 1982. Příběh byl o tři roky později zfilmován. Jeho knihy byly přeloženy do více než 30 jazyků a byl považován za jednoho z nejúspěšnějších současných švédských spisovatelů. Od roku 1991 byl členem švédské akademie.\n\nZa román \"Bethsabée\" obdržel v roce 1986 Prix Femina. Roku 2000 získal Literární cenu Selmy Lagerlöfové.\n\n\n\n\n"}
{"id": "172048", "url": "https://cs.wikipedia.org/wiki?curid=172048", "title": "Seznam nejjasnějších hvězd", "text": "Seznam nejjasnějších hvězd\n\nJasné hvězdy jsou jasné proto, že mají vysokou zářivost nebo jsou blízko.\nZde je 90 nejjasnějších hvězd viditelných ze Země ve viditelném světle (zdánlivá hvězdná velikost menší nebo rovna +2,50).\n\nPřesné pořadí není definované, neboť některé z hvězd jsou proměnné (označené var) a jsou zde statistické odchylky v měřených hodnotách.\nDvojhvězdy jsou zde vypsané odděleně, zatímco jiné seznamy mohou jejich jasnosti kombinovat.\n"}
{"id": "172051", "url": "https://cs.wikipedia.org/wiki?curid=172051", "title": "Seznam polopravidelných proměnných hvězd", "text": "Seznam polopravidelných proměnných hvězd\n\nToto je seznam polopravidelných proměnných hvězd.\n\n"}
{"id": "172065", "url": "https://cs.wikipedia.org/wiki?curid=172065", "title": "Lubomír Martínek", "text": "Lubomír Martínek\n\nLubomír Martínek (* 9. května 1954 v Českých Budějovicích) je český prozaik, esejista a překladatel. Ve svém díle zpracovává téma exilu, vlasti, hledání identity, tuláctví, cestování, návratu a literatury, humoru, umělecké metafory.\n\nPo smrti otce 1955 se jeho matka přestěhovala z Českých Budějovic do Prahy. V roce 1974 absolvoval strojní průmyslovku, v letech 1975–76 pracoval jako dělník a pomocný projektant v ČKD Kompresory, a jako kulisák v Divadle Na zábradlí.\n\nV roce 1979 emigroval do Francie, kde vystřídal řadu zaměstnání (jako sociální asistent, konstruktér, řidič, malíř pokojů, tlumočník, stavitel a přepravce lodí, námořník). Navštěvoval také přednášky z dějin umění na \"École du Louvre\" a psychologie na Univerzitě Paříž VIII.\n\nV Paříži dále psal, spolupracoval s Jiřím Kolářem na edici \"Revue K,\" kterou vedl v letech 1986–91. Od listopadu '89 navštěvuje Prahu, nadále ale žije v Paříži.\n\nV roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák.\n\nV Čechách jeho texty otiskují mimo jiné revue \"Prostor\", \"Revolver Revue\", \"Literární noviny\", \"Labyrint revue\".\n\n\n\n"}
{"id": "172068", "url": "https://cs.wikipedia.org/wiki?curid=172068", "title": "Archangelskij Ar-2", "text": "Archangelskij Ar-2\n\nSovětský bombardovací letoun Archangelskij Ar-2 vychází z konstrukce bombardéru Tupolev SB-2. Plán letadla sestrojil konstruktér A. Archangelskij roku 1939. Prototyp, který byl označený jako SB-RK, poprvé vzlétl roku 1940. Po krátkých zkouškách začala jeho sériová výroba pod označením Ar-2. Letadla se výborně hodila do těch nejdrsnějších sovětských podmínek, proto byla používána v bombardovacích letkách v severozápadních oblastech Sovětského svazu. Sloužila v jednotkách severního mořského letectva, operovala v Barentsově a Bílém moři. Několik letadel ukořistili Finové, kteří je zařadili do výzbroje.\n\nCelkem bylo vyrobeno 280 strojů.\n\n\n"}
{"id": "172083", "url": "https://cs.wikipedia.org/wiki?curid=172083", "title": "Otakar Divíšek", "text": "Otakar Divíšek\n\nOtakar Divíšek (* 18. ledna 1953 Hradec Králové) je český politik a bývalý primátor statutárního města Hradce Králové. Od narození žije v Plotištích nad Labem.\n\n\nNa podzim 2018 vystoupil z ODS na protest proti uzavření koalice ODS a hnutí ANO 2011 v Hradci Králové po komunálních volbách v roce 2018.\n"}
{"id": "172090", "url": "https://cs.wikipedia.org/wiki?curid=172090", "title": "NedWeb", "text": "NedWeb\n\nNedWeb je dokumentační centrum, s databází přístupnou na internetu, vzniklé na iniciativu ústavu nizozemských studií \"(„Nederlandistik“)\" na Vídeňské univerzitě.\n\nObsahuje dokumentaci nizozemské literatury, jazyka a kultury. Chce také přispět k šíření literatury a porozumění nizozemské a vlámské kultury.\n\nTaké ale obsahuje dokumentaci o literatuře a kultuře jiných jazykových skupin, jak zajímají akademiky vídeňské nederlandistiky. Jako například i o české literatuře – jeden ze vztahů nizozemské kultury, který je možný sledovat (nejméně) do dob Jana Amose Komenského. Podle něj dostala také jméno asociace \"Comenius – Vereniging voor Neerlandistiek in Midden- en Oost-Europa\".\n\nProjekt NedWeb začal dokumentací nizozemské literatury v cizině, s překlady bibliografického a sekundárního textového materiálu do němčiny. Podporován a financován je rakouským ministerstvem kultury a věd a vlámskou vládou.\n\nFinanční podpora nizozemského ministerstva školství, kultury a věd, nizozemského ministerstva zahraničních věcí a Nizozemské jazykové unie umožnila od roku 1997 rozšířit dokumentační centrum do dnešního, širšího obsahu.\n\n"}
{"id": "172091", "url": "https://cs.wikipedia.org/wiki?curid=172091", "title": "Pan Theodor Mundstock", "text": "Pan Theodor Mundstock\n\nPan Theodor Mundstock je psychologický román Ladislava Fukse vydaný roku 1963. Patří k vrcholům Fuksovy tvorby. Šílený člověk, konající dobro, v ještě šílenějším světě musí nutně dojít k tragickému konci. Dílo zobrazuje, jak obyčejného člověka ponižuje a pokřivuje diskriminace a strach.\n\nPříběh pojednává o osudu pražského Žida. Před válkou byl obyčejným pomocníkem v prodejně s provazy, za války je nucen pracovat jako metař. Od doby, kdy byl vyhozen ze své původní práce, prožívá také řadu halucinací a dialogů se svým stínem, kterému říká Mon, způsobených jeho psychickou nemocí – schizofrenií. Protože je sužován možností, že bude transportován do koncentračního tábora, rozhodne se připravit, aby tam dokázal přežít. Proto si s pedantskou pečlivostí hekticky vytváří různé postupy, například trénuje tahání těžkého kufru a jeho správné držení, spí na pryčně, trénuje, jak bude mluvit s dozorci, moří se hladem a zkouší si i svou vlastní popravu.\n\nPostupně se cítí být připraven, ustupuje strach i příznaky jeho psychické nemoci. Když jsou zanedlouho transportováni jeho známí, dávají panu Mundstockovi do péče svého syna Šimona. Mundstock ho učí své postupy, aby mu dal stejnou šanci na přežití. Jednoho dne dostanou povolání k transportu. Mundstock je šťastný, protože už nežije v nejistotě. Při cestě na shromaždiště vidí na protějším chodníku Šimona a chce k němu přejít. Zastaví se vprostřed silnice, aby si přehodil kufr z jedné ruky do druhé, přesně podle svého postupu, a srazí ho německé nákladní auto (nikoli sanitka, jak se často mylně uvádí). Na všechno se nelze připravit.\n\n"}
{"id": "172095", "url": "https://cs.wikipedia.org/wiki?curid=172095", "title": "Sputnik 5", "text": "Sputnik 5\n\nKosmičeskij korabl 2, Korabl-sputnik 2 nebo Sputnik 5 byla sovětská umělá družice Země.\n\nByla vypuštěna 19. srpna 1960 z kosmodromu Bajkonur. Jednalo se fakticky o druhý test lodě Vostok a též o první let, z kterého došlo k návratu živých organismů (zvířat) zpět na Zem. Letu se zúčastnili dva psi (Bělka a Strelka), 40 myší a 2 krysy.\n\nZatímco Američané tuto misi evidovali jako součást programu Sputnik, Sověti a od nich čerpající zdroje v ČSSR toto začlenění neuvedli.\n\n"}
{"id": "172111", "url": "https://cs.wikipedia.org/wiki?curid=172111", "title": "Kuçovë", "text": "Kuçovë\n\nKuçovë je hlavní město okresu Kuçovë v Albánii s 31 262 obyvateli. Nachází se v něm mnoho muzeí a parků, jedním z největších je park \"Te Pishat\". Sídlí zde fotbalový klub KF Naftëtari Kuçovë.\n"}
{"id": "172116", "url": "https://cs.wikipedia.org/wiki?curid=172116", "title": "Vodní nádrž České Údolí", "text": "Vodní nádrž České Údolí\n\nVodní nádrž České Údolí je přehradní nádrž na jihu Plzně, na řece Radbuze na říčním kilometru 6,9. První studie o stavbě VD České Údolí byla zpracována již v roce 1959, Krajské vodohospodářské rozvojové a investiční středisko zpracovalo investiční úkol v roce 1965, vlastní výstavba probíhala v letech 1969 až 1972. Přehrada byla dokončena v roce 1973. Jméno získala podle Českého údolí, v jehož závěru byla postavena hráz.\n\nHráz je sypaná, zemní, s návodním betonovým těsnicím štítem. Má obloukový půdorys. Do roku 2004 vedla po hrázi státní silnice 27 – výpadovka z Plzně na Klatovy. Nyní je silnice vedena po samostatném mostě vysoko nad údolím, je to zároveň spojnice s novým dálničním obchvatem Plzně – dálnice D5 Praha – Rozvadov.\n\nDélka hráze 106 m, šířka v koruně 14 m, max. výška 12,6 m nad základovou spárou. Ve středu zemní hráze je betonový blok, v němž jsou 2 strojovny, 2 klapky 15 × 3 m a 2 spodní výpusti, každá hrazená segmentem a stavidlem. Kapacita spodních výpustí je 31 m³/s, celková kapacita výpustí a obou segmentů je 293 m³/s (bezpečně provede stoletou vodu) při hladině zásobního prostoru.\n\nPůvodní koryto řeky je pod hrází v délce cca 100 m opevněné monolitickými železobetonovými deskami, na konci úpravy na levém břehu stojí limnigraf.\n\nKlapky se na zimu sklápí a hladina se snižuje o 3 m. Zimní období je v tomto případě prosinec až únor, ale změna hladiny záleží na aktuálních klimatických podmínkách.\n\nMinimální odtok z nádrže je 1 m³/s, neškodný odtok byl stanoven na 25 m³/s.\n\n"}
{"id": "172119", "url": "https://cs.wikipedia.org/wiki?curid=172119", "title": "Rock and roll", "text": "Rock and roll\n\nRock and roll (také známý jako rock 'n' roll nebo počeštěně rokenrol) je historické označení pro první etapu vývoje rockové hudby, hudební žánr, který se objevil v 50. letech 20. století v USA a rychle se rozšířil po celém světě. Vznikl propojením dvou hudebních stylů – černošského rhythm and blues a bělošského country and western. Nejranější dřevní forma rock and rollu je označována jako rockabilly, vokální forma též jako doo-wop. Na přelomu 50. a 60. let byly velmi populární další odnože rock and rollu – twist a surf music. Od poloviny 50. let 20. století se rock 'n' roll stal jedním z nejoblíbenějších hudebních stylů a tento stav trvá dodnes.\n\nV roce 1954 začali interpreti v oblasti country and western i v oblasti hlavního proudu tehdejší populární hudby objevovat rhythm and blues. Ten byl do té doby určen téměř výhradně pro černošské městské obyvatelstvo USA. Prvním významným představitelem této tendence byl Bill Haley, jehož nahrávka Rock Around the Clock se stala v roce 1955 světovým hitem a je velmi často označována za první rock and rollovou skladbu, přestože již v čtyřicátých a na počátku padesátých let vznikaly skladby, které by bylo možno zařadit pod tento hudební styl. Významnou úlohu v rozvoji tohoto žánru sehrála americká nahrávací společnost jménem Chess Records, pod jehož křídly působili takoví velikáni jako Muddy Waters, Howlin´ Wolf, Little Walker, Etta James, Bo Diddley či Chuck Berry. Neméně významnou kolébkou Rock and rollu bylo studio Sun Records v Memphisu, kde odstartoval svoji karieru mimo jiných i Elvis Presley, Jerry Lee Lewis, Roy Orbison, Charlie Rich, Carl Mann a Johnny Cash. Ve studiu Sun Recods natočil Elvis v roce 1954 svůj velký hit That´s all right Mama, který vznikl jako cover verze bluesové skladby černošského zpěváka Arthura Crudupa z roku 1946.\nNepopiratelnou roli v šíření Rock and rollu sehrál jeho \"praotec\", americký DJ Alan Freed, který Rock 'n' roll protlačoval do svých pořadů a staral se úspěšně o jeho propagaci mezi posluchači. Byl to on kdo dal této muzice její název. Příběh Alana Freeda byl několikrát zfilmován. (American Hot Wax - V zajetí rytmu 1978, Mr. Rock and roll: The Alan Freed story - Otec Rock and rollu: Příběh Alana Freeda 1999). Alan Freed přiblížil černošskou muziku Little Richarda, The Moonglows, Frankie Lymona, Johnny Otise, Clyde Mc Phattera, Screamin´ Jay Hawkinse a dalších bílému publiku. Jeho oblíbencem byl i Chuck Berry, jehož nahrávka Maybelline de facto protrhla hranice mezi bělochy a černochy ve Spojených státech, navzdory stále platícím rasovým zákonům.\nChuck Berry poté zaznamenal raketový růst v popularitě. V roce 1957 vydal nahrávku \"Sweet Little Sixteen\", která měla naprosto fenomenální úspěch mezi posluchači rádií. Chuck Berry začal být poté i navzdory barvě své pleti zván do předních televizních pořadů a v roce 1958 definoval žánr Rock 'n' Roll svojí nahrávkou \"Johnny B. Goode\", kterou poté později NASA vyslala na oběžnou dráhu, jako symbol a ikonu hudby v historii lidstva; tato nahrávka je považována mezi kytaristy jako mistrovské dílo a nesmrtelný fenomén. Chuck Berry byl jako první umístěn do Rock 'n' Rollové síně slávy.\n\n3. února 1959 je označován jako den, kdy zemřela hudba, díky letecké nehodě, která se odehrála nedaleko města Clear Lake v Iowě. Zemřeli při ní tři rokenroloví hudebníci Buddy Holly, Ritchie Valens a J. P. „The Big Bopper“ Richardson. Poté, co Buddy Holly ukončil spolupráci s The Crickets, dal pro své turné nazvané „Winter Dance Party“ dohromady novou kapelu, ve které byli Waylon Jennings, Tommy Allsup, a Carl Bunch. Turné se také zúčastnili hudebníci Ritchie Valens a The Big Bopper, kteří tak také propagovali své nahrávky. Turné bylo naplánováno na tři týdny a mělo zahrnovat 24 měst na středozápadě USA. Tato událost byla zfilmovaná v roce 1987 TV snímkem La Bamba. Rock and rollový velikán Eddie Cochran, známy např. svými skladbami Twenty flight Rock, Sommertime Blues, C´mon everyboby, věnoval jako poctu Buddy Hollymu, Ritche Valensovi a Big Bopperovi baladu Three Stars (1959).\n\nAni tato nešťastná událost již nemohla zastavit Rock and roll, který žije dodnes, tak jak již v roce 1958 zpívala Doo Wopová kapela Danny and the Juniors ve své skladbě ROCK AND ROLL IS HERE TO STAY\n\nRock 'n' Roll je charakteristický tím, že stojí na 12-taktovém blues systému (nejčastěji I - IV - V stupně v diatonické stupnici), velmi výjimečně na 16-taktovém blues systému.\nČasto používané klíče jsou E, A, C a Bb dur (ve kterém hrál hojně Chuck Berry).\nV žánru se hodně využívá barových, respektive honky-tonk pián; kytar, bicích, bas a občas i elektronických varhan (nejznámější jsou asi Hammondovy varhany).\n\nI - I - I - I - IV - IV - I - I - V - IV - I - V\n\nI - I - IV - IV - I - I - IV - IV - V - IV - I - I\n\nIV - I - I - IV - IV - I - I - IV - IV - I - I - IV\n\nBo Diddley - \"Who Do You Love?\" (1956) \nBuddy Holly - \"Rave On\" (1958) \nChuck Berry - \"Maybellene\" (1955) \nChuck Berry - \"Sweet Little Sixteen\" (1957) \nChuck Berry - \"Johnny B. Goode\" (1958) \nElvis Presley - \"Jailhouse Rock\" (1957) \nJackie Brenston & His Delta-Cats - \"Rocket 88\" (1951) \nJerry Lee Lewis - \"Great Balls of Fire\" (1957) \nJerry Lee Lewis - \"Whola Lotta Shakin goin on\" (1957) \nLittle Richard - \"Long Tall Sally\" (1958) \nLittle Richard - \"Good Golly, Miss Molly\" (1956) \nLittle Richard - \"Tutti Frutti\" (1957) \nThe Big Bopper - \"Chantilly Lace\" (1958) \nWanda Jackson - \"Let´s have a party\" (1957)\n\n\n"}
{"id": "172120", "url": "https://cs.wikipedia.org/wiki?curid=172120", "title": "Mamurras", "text": "Mamurras\n\nMamurras (albánsky:\"Mamurrasi\") je malé město s 7 600 obyvateli (2004), ležící v okrese Krujë v severní části Albánie. Město je vzdáleno 8 km od Středozemního moře.\n"}
{"id": "172122", "url": "https://cs.wikipedia.org/wiki?curid=172122", "title": "Claude C. Hopkins", "text": "Claude C. Hopkins\n\nClaude C. Hopkins (1866–1932) byl jeden z prvních amerických reklamních tvůrců. Většina jeho práce vznikla začátkem 20. století. Postavil mnoho pilířů, na kterých staví dnešní moderní reklama. Jeho naučný průvodce, Scientific Advertising, popisuje reklamní principy, které tvoří páteř reklamního průmyslu.\n\nHopkins se narodil v docela špatných podmínkách roku 1867. Hopkins tvrdil, že vliv jeho rodičů a skromná výchova jsou hlavní důvody jeho vzrůstu do podoby jednoho ze zakládajících otců reklamy. „Skotská matka je nejlepší, co může chlapec toužící po kariéře v propagaci mít. Jeho pudy jsou hospodárnost a opatrnost, což je nejdůležitější,“ píše Hopkins ve své knize. Když mu bylo deset, jeho otec, prodavač novin, zemřel. Syn byl nucen pracovat před i po školním vyučování, velmi hospodařil s příjmem a hledal nové metody, jak si vydělat nějaké penny.\n\n„Chudobě vděčím za fakt, že jsem nikdy nestudoval na univerzitě. Tyto čtyři roky jsem strávil sbíráním zkušeností na rozdíl od učení se teorií. Nevím o žádných hodnotách, které by mohl reklamní textař (copywriter) získat na univerzitě.“ (Hopkins s. 9)\nHopkins věřil, že klíč k úspěchu v reklamě leží ve znalosti myšlení a cítění běžného člověka. Tvrdil, že týden rozhovorů se zemědělci vás naučí víc než rok ve školní lavici. Protože prostí lidé tvoří většinu populace a textař, který vidí do této skupiny, má větší šanci uspět při komunikaci s nimi.\n\nJedna z cest, které si mladý Hopkins prošel, aby si vydělal nějaké peníze navíc, bylo prodávání přebytků, které jeho rodina vlastnila. Chodil ode dveří ke dveřím a nabízel leštidlo na stříbro nebo lahve s octem. Tak se naučil základům osobního prodeje a používání intuice, kterou dobrý prodavač musí mít.\n\nPrvní Hopkinsova profesionální práce byla pro Bissel Carpet Sweeping Company. Pracoval zde jako úředník a zaujmul svého šéfa, když dobrovolně přepracoval jejich brožuru s vysavači. Poté podněcoval ke změnám designu jejich košťat. Snažil se, aby byla unikátní a vyhovovala přáním žen v domácnostech.\n\nPo této práci Hopkinse čekaly lákavější nabídky. Zahnízdil v Swift and Company, kde byl přidělen pro propagaci Cotosuetu. To měla být levná náhražka sádla a másla vyrobená z oleje ze semen bavlny a z kravského loje. Cotosuet měl těžkou konkurenci a moc se nelišil od podobného výrobku Cottolene. Hopkins šel za pekaři a přiměl je upéct z Cotosuetu největší koláč jaký dokázali. Ten představil v novinách. V tomtéž týdnu tisíce lidí přišlo zhlédnout nadměrný koláč a mnozí z nich se stalo zákazníky. Hopkins vzal mamutí koláč a vyrazil s ním do světa. Město od města se úspěch stupňoval. Najímal chlapce, kteří chodili s koláčem po městě a lákali zákazníky. Cotosuet se stal hitem. Když Hopkins čelil poznámkám, že jeho reklama je falešná, ostře odvětil: „Studuj prodavače, řečníky a manipulátory, jestli chceš vědět jak prodávat zboží. Žádný argument se nevyrovná jedné dramatické ukázce. Čím uděláš demonstraci atraktivnější, tím lépe.“\n\nAlbert Lasker bylo významné jméno v reklamě. Vedl reklamní agenturu Lord and Thomas. Hledal nového textaře, zhlédl Hopkinsovu práci a přidělil ho pro Van Camp’s vepřové a fazole v konzervě. Hopkins připouštěl, Van Camp’s nebyly ničím unikátním. Byly jako všechny ostatní konzervy, navíc většina hospodyň upřednostňovala domácí vepřové a fazole. Hopkins ve své reklamě zmínil malé detaily, které nebyly nijak výjimečné, ale přitáhly pozornost. Popsal teploty při vaření, způsob filtrování, půdu kde fazole vyrostly nebo vodu, ve které byly vařeny. Také šel do jídelen a restaurací, kde přesvědčoval lidi, že jídlo z konzervy je kvalitnější než domácí. Hopkinsovy inzeráty nabádaly k vyzkoušení a porovnání s jinými výrobky. Kampaň rychle zvedla zisky a Hopkins zůstal u Lord and Thomas 17 let.\n\nKdyž měl Hopkins vést kampaň pro Schlitz, znovu měl produkt, který sám od sebe neobstojí. Schlitz bylo naprosto průměrné pivo bez jakýchkoliv unikátních specifik. Při hledání detailů navštívil Hopkins továrnu, kde se pivo vařilo. Zaujalo ho to, jak byly čištěny láhve, než se plnily pivem. S chutí piva to nemělo nic společného a ostatní pivovary čistily láhve stejným způsobem. Hopkins tento známý fakt využil jako výhodu. V nové inzerci pro Schlitz prezentoval pivo jako výjimečně svěží a čisté a to díky tomu, jak jsou láhve čištěny párou. Tento neobvyklý přístup zabral a zisky bořily strop.\n\nPo létech úspěchu se Hopkins rozhodl napsat naučného průvodce reklamou. Kniha se jmenovala Scientific Advertising a vyšla roku 1923. Obsahovala reklamní zákony, principy, které nelze vyvrátit, jak sám Hopkins tvrdil. Většina zákonů efektivního propagování se točí okolo uvažování a chápání zákazníků.\nDobrý prodavač je podle Hopkinse upřímný a vyzná se v oboru. Otázky by měl zodpovídat jednoduše a s ohledem na zákazníka. Úlisní řečníci mohou vyvolat podezření u zákazníka. Když si zákazník uvědomí, že je ovlivňován, jeho chuť koupit si výrobek se zmenší.\n\nNejlepší inzeráty vám neradí nakupovat. To je zbytečné. Inzeráty nabízejí požadované informace. Neříkají „kup si tenhle výrobek“. Citují výhody, zobrazují nabídku. Potom je přirozeným rozhodnutím koupě.\nText by neměl vypadat, že se jeho klient snaží něco prodat. Má pouze zvážit, po čem zákazník touží a prezentovat produkt tak, aby působil, že alespoň pár jeho požadavků splňuje.\n\nFráze a neurčitosti vyvolávají napětí ve vyjádření, sklony k přehánění a nedbalost o pravdu. Vedou čtenáře k nedůvěře k údajům, které uvádíte. Raději než poskytovat všeobecná rozsáhlá prohlášení, buďte specifičtí. Napište detaily. Najděte něco unikátního na výrobku co prodáváte. Při prodávání pěny na holení neříkejte „působí rychle“. Namísto toho buďte přesní a použijte „změkčí vousy za 30 sekund“. Zákazníci mají rádi detaily. Detaily jim utkví v paměti.\n\nProdukt sám by měl být svůj největší prodavač. Ne výrobek samotný, ale výrobek plus zaujetí a atmosféra, kterou vytvoříte kolem. Je to tak, vzorky jsou nejdůležitější. Hopkins opravdu rád dával produkt do rukou zákazníků. Zákazníkovi vydrží zájem o produkt mnohem déle, když si ho může vyzkoušet. Mimo jiné přislíbení vzorku zdarma formou kupónu je mnohem atraktivnější než prostý inzerát.\n\nClaude Hopkins byl propagační pionýr. Mnoho jeho názorů a přístupů je aktuálních i v dnešní době. Jeho práce a Scientific Advertising nabízí mnoho lekcí textařům v tom jak přistupovat k zákazníkům.\n\n"}
{"id": "172124", "url": "https://cs.wikipedia.org/wiki?curid=172124", "title": "Librazhd", "text": "Librazhd\n\nLibrazhd (albánsky: \"Librazhd\" nebo\" Librazhdi\") je hlavní město okresu Librazhd v albánském kraji Elbasan. Populaci tvoří přibližně 11 500 obyvatel. Poloha města je . Sídlí zde fotbalový klub KS Sopoti Librazhd.\n\nSoučástí okresu je ještě 77 vesnic.\n"}
{"id": "172125", "url": "https://cs.wikipedia.org/wiki?curid=172125", "title": "Wii Remote", "text": "Wii Remote\n\nWii Remote (přezdívaný WiiMote), je ovladač herní konzole Nintendo Wii.\n\nTvarem je podobný klasickému televiznímu ovladači. Dokáže, velice přesně, reagovat na pohyb ruky uživatele. To umožňuje akcelerometr (pro pohyb ve všech osách) a infračervený sensor pomocí kterého se určuje přesná poloha směrem k televizi. Přesné zaměření provádí Wii podle Sensor Baru, umístěném pod nebo nad televizí.\n\nWiiMote se ovládá pohybem zápěstí, nebo i celé ruky. Dále pak pomocí křížového ovladače neboli D-Padu, a k tomu tlačítky A, B, +, -, 1, 2 a Home. Jsou na něm 4 modré LED diody, které ukazují pořadí připojeného ovladače. Ovladač je napájen dvěma tužkovými AA bateriemi. Zároveň pod krytem baterie najdeme malé červené tlačíto SYNC, které slouží k připojení (synchronizace) ovladače ke konzoli.\n\nNa spodní straně Wii Remote je zástrčka pro připojení další části. Jako je tzv. Nunchuk, ale může to být i Classic Controler pro ovládání starších her (WiiWare a Virtual Console). V současnosti jsou k dispozici příslušenství jako Wii Zapper, což je v podstatě plastový nástavec v podobě pažby, do kterého se Wii Remote vloží a na zadní stranu se upevní Nunchuk.\n\nVětšina příslušenství tvoří pouze součásti z plastů do kterých se upevňuje Wii Remote nebo i Nunchuk.\n\nNunchuk (česky a vyslovení: \"Nančak\") převzalo své jméno od dávné asijské zbraně a to z důvodu, že po propojení Nunchuku a Wii Remote je podobnost více než patrná. V Nunchuku je také vestavěný akcelerometr pro měření rychlosti a směru pohybu. Ovladač je symetrický, dá se tedy pohodlně držet jak v levé, tak v pravé ruce.\n\nSpolečně s Wii Remote tvoří Nunchuku hlavní ovládací prvek většiny her pro konzoli Wii. Lze s nimi simulovat šlapání při cyklistice, natahování luku, simulovat údery při boxu a u mnoha her slouží analogová páčka Nunchuku pro pohyb, kdežto Wii Remote obstarává akce jako například střelbu. Právě pro tyto hry byl vyvinutý Wii Zapper.\n\nJeden z nejnovějších prvků ovládání konzole Wii zapojuje do práce také spodní části těla. Hráč na podložce musí stát a ta pak přebírá informace o náklonu celého těla a přesunu váhy. Povrch podložky je vybaven řadou tlakových senzorů, které indikují pohyby nejen samotných nohou ale i náklon osoby na podložce..\n\nWii Balance Board je nabízena jako součást Wii Fit balíku, který je určen pro cvičení s konzolí Wii. Její využití se už ale objevuje i v nových hrách, jako například Avatar.\n\nWii Zapper je maketa obouruční palné zbraně do které se připojuje Wii Remote i Nunchacku. Společně tak tvoří nový ovládací prvek vhodný pro akční hry. Jde o jedno z ne-elektronického příslušenství. Sám o sobě neobsahuje žádnou elektroniku a dodává pouze tvar zbraně.\n\nDalší ovládací prvky lze rozdělit na aktivní, které obsahují vlastní elektronickou část a pasivní, tedy ty které slouží pouze jako nástavce pro Wii Remote a jiné elektronické prvky.\n\n\n\n"}
{"id": "172132", "url": "https://cs.wikipedia.org/wiki?curid=172132", "title": "Městská autobusová doprava v Hradci Králové", "text": "Městská autobusová doprava v Hradci Králové\n\nMěstská autobusová doprava v Hradci Králové doplňuje dopravu trolejbusovou. Asi 21 denních a 4 noční autobusové linky tvoří společně s 5 trolejbusovými linkami systém královéhradecké městské hromadné dopravy. Autobusovým dopravcem ve městě je Dopravní podnik města Hradce Králové a. s. Hradecká MHD je začleněna do integrovaného dopravního systému VYDIS. \n\nNa počátku 20. století bylo v Hradci Králové připravováno zavedení tramvají, ale první světová válka přípravy přerušila. V roce 1910 byla dokonce položena kolej na nově postaveném Pražském mostě (mezi dnešními zastávkami Adalbertinum a Ulrichovo nám.), která byla odstraněna v roce 1932.\n\n24. října 1928 byl název Autodráhy města Hradce Králové zapsán do zakládací listiny, podnik Autodráhy města Hradce Králové byl oficiálně založen 1. listopadu roku 1928. 1. prosince 1928 zahájil dvěma autobusy každodenní pravidelný provoz na první lince, Kukleny – hlavní nádraží – Slezské Předměstí. \n\n1. ledna 1949 byl dopravce začleněn do \"Sdruženého komunálního podniku\". Tou dobou také do systému MHD přibyly trolejbusy. Již 1. července 1950 byl podnik přejmenován na Dopravní podnik města Hradce Králové, národní podnik. Od 1. ledna 1989 do 30. srpna 1997 byl státním podnikem a od 1. září 1997 akciovou společností stoprocentně vlastněnou městem.\n\nPrvní tři linky byly značeny čísly 1 (Kukleny – nádraží – Slezské Předměstí), 0 (nádraží – Velké náměstí) a 2 (nádraží – Nový Hradec Králové). Předválečná síť městských Autodrah se pak rozšiřovala do blízkých obcí i vzdálenějších měst, jako jsou Černilov, Nechanice, Nový Bydžov, Dobruška a Holice, celkem 17 linek. Po znárodnění a reorganizaci dopravy byla od 3. listopadu 1950 striktně oddělena městská doprava od meziměstské. \n\nV říjnu 2012 zajišťuje autobusová doprava spojení po většině města, v provozu je 22 běžných linek, z čehož jsou na 4 linky nasazovány kloubové autobusy. Autobusové linky mají čísla v rozmezí 5 až 33 (licenční čísla začínají trojčíslím 615), trolejbusové linky v rozmezí 1 až 7. Šest školních spojů s označeními 5Š až 25Š má samostatné jízdní řády, ale čísla odvozená od běžných linek, od nichž jsou jejich trasy odvozeny. K 7 linkám existuje také rychlíková varianta se samostatnými jízdními řády (11R až 27R). Na trolejbusové lince 1 se nachází koncový úsek do Kluků bez trolejového vedení, kam zajíždí trolejbus s pomocným dieselagregátem, přičemž do roku 2012 býval tento trolejbus občas nahrazován autobusem. Do konce září 2014 jezdila od nádraží k hypermarketu Tesco v Březhradě v sobotách, nedělích a svátcích bezplatná linka T, provozovatelem byl rovněž Dopravní podnik.\n\nBývalá noční autobusová linka 0 byla od 5. července 2008 nahrazena dvojicí protisměrných autobusových linek 51 a 52. Od 11. října 2008 byla zavedena dvojice víkendových protisměrných nočních linek 53 a 54. \n\nMHD obsluhuje kromě území města i blízké obce Lochenice a Předměřice nad Labem (linka 15), Stěžery a Stěžírky (linky 16 a 26), Vysoká nad Labem (linky 18 a 20), od 11. října 2008 i Běleč nad Orlicí (linky 11 a 17) a několik let poté (přibližně 2) Divec (linka 5).\n\nV předválečných dobách byly do provozu nasazeny autobusy typů Tatra a Škoda, jejichž obsaditelnost se pohybovala okolo 20 cestujících. \n\nPůvodní autobusy později nahradily novější, které vznikaly v závodě národního podniku Karosa Vysoké Mýto. Jednalo se o autobusy typů Škoda 706 RTO (v provozu 1960–1979), Karosa ŠM 11 (1968–1993; Hradec Králové byl jedním z posledních měst v Česku, který vyřadil tyto autobusy z běžného provozu), maďarské kloubové vozy Ikarus 280 (1979–1990), a dále československé a české Karosa B 731 (od roku 1982), Karosa B 741 (od roku 1987) a Irisbus Citybus 12M (od roku 1996). V polovině 90. let též přibyly i malé autobusy (midibusy) od relativně mladého výrobce SOR Libchavy typu SOR B 7,5 (odprodány 2006 do Mostu a Litvínova). Koncem 90. let se heslem doby, stejně i jako v ostatních městech republiky, stala nízkopodlažnost. Od roku 2005 jsou dodávány autobusy typu Irisbus Citelis 12M a kloubový Citelis 18M, vyráběné též v závodě Iveco Czech Republic. Dopravní podnik celkem vlastní a vlastnil autobusy typu Karosa B 941E, Irisbus Citybus 12M, Irisbus Citybus 18M, Irisbus Citelis 12M a Irisbus Citelis 18M. Od roku 2013 jsou součástí vozového parku i elektrobusy. K červnu 2017 dopravní podnik vlastnil elektrobusy SOR EBN 9,5, Škoda Perun 26BB HE, SOR EBN 11,1 a SOR NS 12 Electric.\n\nOd roku 1995 mají autobusy jednotný, bílo-červeno-žlutý nátěr. Kromě toho ale jezdí také mnoho vozidel v reklamních barvách.\n\nV současné době jsou v provozu následující typy vozidel:\nZázemí autobusům poskytují garáže v Pouchovské ulici, sloužící již od roku 1952 (od 60. do 70. let pak ještě rozšiřované).\n\nHradecký dopravní podnik je specifický tím, že si sám vyrábí zastávkové přístřešky i zastávkové sloupky. \n\n5. července 2008 byl nedaleko hlavního nádraží zprovozněn nový Terminál hromadné dopravy Hradec Králové pro městskou i dálkovou dopravu. Investorem a provozovatelem je Dopravní podnik města Hradce Králové a. s. \n\nTarif byl od počátku MHD pásmový. V roce 1962 byli zrušeni průvodčí a zaveden nepřestupní nepásmový tarif s jednotným jízdným placeným samoobslužně u řidiče. Od 1. srpna 1978 byl zaveden nástup všemi dveřmi. Od 1. května 1993 byl opět zaveden pásmový tarif vyčleněním obcí za hranicemi města do vnějšího pásma. Od 1. ledna 2008 je zavedena také možnost platby přes čipovou Městskou kartu. Zcela zvláštní tarif a odbavování platily na noční autobusové lince 0. Hradec Králové patří společně s Plzní mezi poslední česká města, kde ještě zůstaly děrovací označovací strojky na jízdenky z předprodeje, avšak v souběhu s modernějšími způsoby placení. Od ledna 2002 je hradecká MHD začleněna do integrovaného dopravního systému VYDIS. \n\n\n"}
{"id": "172133", "url": "https://cs.wikipedia.org/wiki?curid=172133", "title": "Klokan žlutonohý", "text": "Klokan žlutonohý\n\nKlokan žlutonohý (\"Petrogale xanthopus\") je poměrně vzácný, zajímavě zbarvený druh klokana, patřící do skupiny skalních klokanů. Je přizpůsoben k životu na skalnatých svazích australských hor. Zatímco většina druhů klokanů se svou stavbou těla přizpůsobila spíše energeticky úspornému pohybu na rovném terénu, tito klokani, podobně jako další druhy skalních klokanů rodu \"Petrogale,\" výborně šplhají po skalách. Tento druh má celkem dva poddruhy:\n\nO klokanu žlutonohém se říká, že patří mezi nejhezčí vačnatce. Patří mezi menší druhy klokanů. Dosahuje hmotnosti 6 až 7 kg, délky těla 48 až 65 cm a délka ocasu je 55 až 60 cm, je tedy velký přibližně jako zajíc. Stavba jeho těla je typická pro skalní klokany rodu \"Petrogale\". Zadní končetiny má poměrně krátké a dráp čtvrtého prstu na noze mnohem kratší než u ostatních klokanů, chodidlo je přitom drsné a po stranách porostlé řadou chloupků. To zvyšuje třecí odpor a zamezuje sklouznutí. Ocas je téměř tak dlouhý jako tělo, s delšími chlupy na konci, není tak tuhý jako např. u klokana rudého. Tato zvířata jej používají jako balancovací tyč a při doskoku ho ohýbají za záda. Základní zbarvení je šedohnědé, často s růžovými tóny, na bocích a v obličeji má kontrastní černobílou kresbu, břicho je bílé. Nejnápadnějším znakem jsou žlutočervené nohy a žlutý, tmavohnědě proužkovaný ocas. Proto je jedním z nejnápadnějších klokanů.\n\nTito klokani žijí v malých stádech s volnou sociální vazbou. Samci se často sváří o dominantní postavení ve skupině. Aktivní jsou převážně v noci, ale přes den se s oblibou sluní na skalních římsách. Potravu tvoří různé trávy, kapradiny a sukulentní rostliny. Tito klokani umí skákat s velkou jistotou a přesností i přes propasti, dokonce i za tmy. Ve skalách mají pěšiny, které vypadají častým užíváním, jako by kameny na nich byly vyleštěné. Matky vodí mláďata déle než jiné druhy klokanů, protože musí mládě naučit bezpečně se pohybovat ve skalnatém terénu.\n\nV současnosti se vyskytuje ve dvou poddruzích na severovýchodě Jižní Austrálie a na severozápadě Queenslandu, kdysi byl zřejmě rozšířenější. Pro svou krásnou kožešinu se ještě před několika desetiletími hojně lovil a byl dlouho považován za vzácného. Ve Flindersově pohoří v Jižní Austrálii je však nyní opět dosti hojný. Vyhýbá se lidem, ale při setkání s nimi není vůbec agresivní, nýbrž plachý. Přestože lidé tyto klokany již neloví, stále jsou ohroženi predátory, především pak liškami.\n\nTento druh klokana patří mezi vzácné chovance zoologických zahrad, přestože patří k nejhezčím klokanům. V České republice chová klokany žlutonohé pouze ZOO Brno.\n"}
{"id": "172134", "url": "https://cs.wikipedia.org/wiki?curid=172134", "title": "Krivoj Rog", "text": "Krivoj Rog\n\nKryvyj Rih (; ) je průmyslové město na jižní Ukrajině. Leží v pahorkatině na soutoku řek Inhulec a Saksahaň. Administrativně náleží k Dněpropetrovské oblasti; vzdálenost od Dnipra je zhruba 150 km jihozápadně. Žije zde obyvatel; Kryvyj Rih je tak osmým největším městem Ukrajiny a zároveň jejím největším městem, jež není sídlem samostatné oblasti; sídlí zde správa Kryvorižského rajónu, samotné město je rozděleno na 7 rajónů.\n\nSídlo založili v 17. století záporožští kozáci. První písemná zmínka z roku 1775 uvádí místo jako poštovní stanici mezi Kremenčukem a Chersonem. K názvu se váže množství výkladů: \"Rih\" mělo být jméno jednookého kozáka, případně označovat mys na soutoku obou místních řek; \"kryvyj\" (\"krivoj\") znamená „křivý“.\n\nStatus sídla (vesnice) získal Kryvyj Rih teprve roku 1857, avšak již roku 1860 byl povýšen na městys v rámci Chersonské gubernie. Přelom v dějinách sídla znamenal rok 1881, kdy se začalo s těžbou železné rudy; od počátku 20. století sídlo rychle rostlo. Městem je však oficiálně až od roku 1919. Tehdy – v době občanské války – bylo jedním z center Machnova pokusu o anarchokomunistické zřízení. Mezi lety 1941–1944 byl pak okupován nacistickým Německem a při bojích s Rudou armádou těžce poničen.\n\nKrivoj Rog je centrem tzv. \"Kryvbasu\", jedné z velkých průmyslových oblastí Ukrajiny. Město je velké ocelářské a metalurgické centrum zpracovávající železnou rudu, která se těží v okolí. Největším podnikem je slévárenský kombinát \"ArcelorMittal Kryvyj Rih\" (do roku 2005 \"Kryvorižstal\") s 30 000 zaměstnanci, jehož privatizace na počátku 21. století se stala předmětem politických sporů.\n\nPáteř MHD tvoří od roku 1986 částečně podzemní tramvajová rychlodráha. Dále jsou v provozu běžné tramvaje, trolejbusy, autobusy a maršrutky. Město leží mimo hlavní dálkové trasy, má však spojení s většími ukrajinskými městy. Hlavní nádraží \"Kryvyj Rih Holovnyj\" leží 5 km východně od centra; blíže centru leží stanice \"Kryvyj Rih\", je však méně využívána.\n\n\n"}
{"id": "172139", "url": "https://cs.wikipedia.org/wiki?curid=172139", "title": "Premium SMS", "text": "Premium SMS\n\nPremium SMS (zkráceně \"PR SMS\" nebo \"Premium Rate SMS\") jsou SMS zprávy, u kterých se cena liší od běžné ceny účtované zákazníkovi mobilním operátorem. Jsou účtované tzv. prémiovou cenou, která se v Česku pohybuje v rozmezí od 2 do 99 Kč.\n\nPodle způsobu odesílání a zpoplatnění dělíme Premium SMS na:\n\nSMS je zpoplatněna při odeslání. Tvar takového čísla je sedmimístný 90z xy ab, kde:\n\nSMS je zpoplatněna při přijetí. Tvar takového čísla je osmimístný 90z xy abc, kde:\n\nMO Premium SMS spustili mobilní operátoři v Česku v polovině roku 2003, MT Premium SMS jsou dostupné od podzimu 2005.\n\nPremium SMS se využívají především jako součást marketingového mixu nebo mikroplatební nástroj pro\n\n\n\n"}
{"id": "172146", "url": "https://cs.wikipedia.org/wiki?curid=172146", "title": "Zbořený Kostelec", "text": "Zbořený Kostelec\n\nZbořený Kostelec je vesnice nalézající se na levém břehu řeky Sázavy asi 1,5 km severně od města Týnec nad Sázavou jehož je jednou z osmi místních částí. Na protějším břehu se nalézá na skalní ostrožně nad soutokem s Kamenickým potokem zřícenina gotického hradu Zbořený Kostelec, zvaného též Kostelec nad Sázavou. Pod zříceninou prochází silnice 107 směrem od Kamenice do Týnce nad Sázavou, z této silnice je také velmi dobře viditelná.\n\nPrvní písemná zmínka o vesnici pochází z roku 1341.\n\nHistorie vesnice Zbořený Kostelec je spojena s historií hradu Zbořený Kostelec, k němuž tvořila hospodářské zázemí a spolu s ním byla i zbořena. Posléze byla obnovena a patřila pod Pecerady a spolu s nimi byla sloučena pod Týnec nad Sázavou. V současnosti se ve vsi nalézá 185 domů ve kterých žije asi 300 trvalých obyvatel. Mnoho domů je využito pro rekreaci spolu s mnoha rekreačními chatami v blízkosti Sázavy.\nV roce 2014 bylo vypsáno výběrové řízení na stavbu visuté lávky přes Sázavu pro pěší a cyklisty, který by spojil hrad s vesnicí a také umožnil obyvatelům vesnice přístup k autobusové zastávce pod hradem. Visutá lávka byla otevřená v červenci 2015, vedou po ní cyklistické trasy č. 11 (Praha–Vídeň) a č. 19 (Posázavská, vedoucí ze Zruče nad Sázavou do Davle).\n"}
{"id": "172160", "url": "https://cs.wikipedia.org/wiki?curid=172160", "title": "Seznam měst v Albánii", "text": "Seznam měst v Albánii\n\nSeznam měst v Albánii obsahuje přehled albánských měst podle počtu obyvatel. Uvedena jsou města nad 1000 obyvatel. \n\n"}
{"id": "172161", "url": "https://cs.wikipedia.org/wiki?curid=172161", "title": "Karel Schulz", "text": "Karel Schulz\n\nKarel Schulz (6. května 1899 Městec Králové – 27. února 1943 Praha) byl český romanopisec, divadelní kritik, parlamentní zpravodaj, básník a povídkář, jehož nejznámějším dílem je historický román \"Kámen a bolest\" (1942), který ho však proslavil až po jeho smrti.\n\nNarodil se jako syn překladatele Ivana Schulze a harfistky Jarmily Mařákové, sestry pěvce Otakara Mařáka a hudebníka Jana Mařáka, neteře malíře Julia Mařáka. \n\nPo maturitě roku 1918 studoval práva a po třech letech přestoupil na medicínu. \nOd roku 1922 počal knižně publikovat a stal se členem Devětsilu. Vladislav Vančura označil Schulzovu povídku Hughesův ústav\" za plagiát \"Klubu sebevrahů\" Roberta Louise Stevensona a byl v důsledku toho z Devětsilu v roce 1924 vyloučen. Karel Schulz řešil tuto situaci vstupem do brněnského Devětsilu, kde působil v letech 1924-1926.\n\nV roce 1926 přerušil z finančních důvodů studia.\n\nV roce 1927 nastoupil v brněnské redakci Lidových novin, kde měl nahradit zesnulého Rudolfa Těsnohlídka. Do Prahy se vrátil v roce 1930.\n\nByl ženatý s Hanou Janouškovou, narodily se jim tři děti: syna Radim a dcery Ivana a Jiřina. Dcera Jiřina, provdaná Topolová (1931–2016) byla manželkou spisovatele Josefa Topola (1935–2015).\n\nKarel Schulz zemřel v necelých 44 letech v Praze, je pochován na pražských Olšanských hřbitovech.\n\nByl soudničkářem, divadelním a filmovým kritikem \"Lidových novin\" (v letech 1927–30). Po návratu do Prahy se stal parlamentním zpravodajem \"Lidových listů\" (1930–35) a vedoucím redaktorem \"Národní politiky\" (1935–42)..\n\nHlavní stálé rysy jeho tvorby spočívají v reakci člověka na dobu a prostředí, časté prolínání skutečnost se snem a zaujmutí všech smyslů čtenáře – podrobný popis uměleckých děl, vyvolájící jejich představu. Jeho prozaické dílo se vyvíjelo od sociálně-kritického komunistického románu přes poetistické hříčky až k nedokončené monumentální románové trilogii ze života Michelangela Buonarrotiho. Názorově se však přibližoval ke katolicismu, a tak se o něm příliš za doby normalizace nemluvilo. Zprvu také prolínal epiku a lyriku, v posledních knihách však staví na pevných epických základech.\n\n\n\n\n\n"}
{"id": "172166", "url": "https://cs.wikipedia.org/wiki?curid=172166", "title": "Klokan obrovský", "text": "Klokan obrovský\n\nKlokan obrovský (\"Macropus giganteus\") je velký, poměrně početný a převážně šedý klokan, s délkou těla až 120 centimetrů a hmotností až 65 kilogramů. Přesto to není největší z rodu klokanů, největší je klokan rudý.\n\nKlokan obrovský je druhý největší a nejtěžší žijící vačnatec žijící v Austrálii. Největší známý exemplář měl hmotnost 91 kilogramů a měřil 2,92 metrů. Na první pohled je znát výrazný pohlavní dimorfismus, samice jsou výrazně menší a lehčí. Tyto klokany je snadné rozpoznat; charakteristická měkká, šedá srst a zvláštní uši, které se od kořene ke špičkám zvětšují dělají klokana obrovského snadno rozeznatelného. Klokan rudý má zcela jinou tvář a většina jiných klokanů ani zdaleka nedosahuje velikosti a hmotnosti klokana obrovského. Vůbec nejvyšší zaznamenaná rychlost klokana obrovského byl 64 km za hodinu.\n\nJe nejrozšířenějším klokanem sušších oblastí. Vyskytuje se zejména v řídkých lesích východní Austrálie, dokonce je zde nejpočetnější z klokanů. Klokan obrovský žije v tlupách, které tvoří velký dospělý samec, dvě až tři samice s mláďaty a dva až tři mladí samci. V českých zoo jsou k vidění v Zoo Hodonín.\n\nZa úbytkem klokanů obrovských nestojí organizovaný lov, ale hlavně dopravní nehody. Přestože klokani obrovští jsou početní, přes 1 000 jich ročně zahyne při dopravních nehodách.\nCo se potravy týká, pak jsou klokani obrovští stejně jako ostatní klokani býložravci. Přes den tlupa odpočívá, po soumraku klokani okusují šťavnaté výhonky keřů, trávu, byliny a spadané plody.\n\nSamice klokana obrovského dosahují pohlavní dospělosti mezi 17 – 28 měsíci, u samců je to okolo 25 měsíců. V době páření bojují samci o samice tak, že se snaží dostat svého soupeře na lopatky. Často se při tom opírají i o své ocasy. Březost u klokana obrovského trvá 36 dnů a většina mláďat se rodí na začátku léta. Většinou se narodí jedno mládě, které je velmi malé, holé a slepé. Pomocí drápků na předních nohách se mládě doplazí srstí matky až do vaku, kde se přisaje k prsní bradavce. Bradavka se prodlouží, její konec zduří a mláděti srostou ústní koutky, takže visí pevně na bradavce. Mládě ještě nemůže samo sát a samice mu sama několikrát za den vstříkne mléko do tlamičky. Samec se nijak o své potomky nestará. Mláďata klokana obrovského poprvé opouštějí vak asi po 11 měsících, mateřské mléko však sají až do věku 18 měsíců. Pokud dojde k oplození dalšího vajíčka ještě během doby, kdy je mládě ve vaku, nové embryo zůstává v děloze v klidu do chvíle, než předešlé mládě opustí vak. Mláďata poté začnou žít sama.\n\n"}
{"id": "172167", "url": "https://cs.wikipedia.org/wiki?curid=172167", "title": "Baron Trenck (pivo)", "text": "Baron Trenck (pivo)\n\nBaron Trenck je značka speciálního piva, s obsahem alkoholu 6 % vyráběné v pivovaru Heineken Česká republika, pobočka Starobrno. Je pojmenováno po slavném baronu Františku Trenckovi. Na rozdíl od ostatních speciálních piv z portfolia pivovaru Starobrno (Červený drak, Black drak) se jedná o klasický ležák světlého typu, který se distribuuje nejen v lahvích, ale plní se i do sudů a prodává jako čepovaný.\n\nVe spolupráci s firmou R. Jelínek z Vizovic se z piva Baron Trenck pálí pivní pálenka s obsahem alkoholu 50%, na trh distribuovaná pod názvem Bier Brand BT.\n"}
{"id": "172169", "url": "https://cs.wikipedia.org/wiki?curid=172169", "title": "Rrogozhinë", "text": "Rrogozhinë\n\nRrogozhinë je město v Albánii, v okresu Kavajë, kde žije zhruba 5 000 obyvatel. Město je významným bodem na budované dálnici, vedoucí z Tirany na jih země, rovněž je zde i železniční zastávka na trati vedoucí stejným směrem. Sídlí zde fotbalový tým KS Egnatia Rrogozhinë. Leží ve vzdálenosti 23 km od Jaderského moře a nachází se ve výšce pouhých 24 m n. m.\n\nRoku 2015 byla Rrogozhinë spojena s dalšími obcemi Gosa (4120 obyvatel), Kryevidh (4662 obyvatel), Lekaj (5126 obyvatel) a Sinaballaj (1191 obyvatel), takže má celkem asi 22.000 obyvatel.\n"}
{"id": "172173", "url": "https://cs.wikipedia.org/wiki?curid=172173", "title": "Gambrinus", "text": "Gambrinus\n\nGambrinus je značka jednoho z nejprodávanějších piv v České republice. V letech 2006 a 2007 mu patřila zhruba čtvrtina českého trhu. Pivovar Gambrinus Plzeň získal ochrannou známku \"Plzeňský Gambrinus\" v roce 1919 po vzniku samostatného Československa. Totéž pivo se však v Plzni pod jiným názvem vařilo už od roku 1869, kdy vznikl tamní \"První akciový pivovar\". Pivovar je od roku 1994, kdy byla dokončena privatizace, součástí společnosti Plzeňský Prazdroj a.s.\n\nPověst o králi Gambrinovi se tradovala od středověku a byla zaznamenána roku 1543 v bavorské kronice Burkarta Wallise. Podle této pověsti začal král Gambrinus jako první vařit pivo, když se tomu naučil od Isis, staroegyptské bohyně úrody a hodokvasu.\n\nHistorie vaření piva je mnohem starší, než ona středověká pověst. Pivo se vařilo ve starověké Mezopotámii i v Egyptě. O pšeničném pivě se několikrát zmiňuje i Bible.\n\nKrál Gambrinus má zdánlivě latinské jméno, ale je zkomoleninou titulu Jean Primus = Jan První. Byl to ve skutečnosti Jan I. Brabantský. Při bitvě u Worringenu nedaleko Kolína nad Rýnem dne 5. června 1288 porazil se svými spojenci lucemburského hraběte Jindřicha III., a tím definitivně připadlo vévodům brabantským Limbursko. Na prosbu bruselského sladovnického cechu se poté stal jeho čestným předsedou (patronem), a od té doby býval v cechovních místnostech vyobrazen jako opulentní usměvavý muž s věncem z chmelových ratolestí na hlavě a s pohárem pěnícího piva v ruce. Stal se tak častým nástupcem římského boha Dionýsa a novověkým patronem pivovarnictví, nejprve v Brabantsku, tj. na území dnešní severní Belgie a jižního Nizozemí (Brusel, Lovaň, Antverpy, Breda, Hertogenbosch, Tilburg), od doby barokní také v ostatních \"pivařských\" zemích.\n\nV Čechách je tradice krále Gambrina doložena teprve spíše až z 19. století, například obrazy ve sbírce Národního muzea v Praze, či názvem pivnice \"U krále Brabantského\" v Praze na Malé Straně.\n\nNa konci 19. století byl už Gambrinus i v Čechách všeobecně populární postavou. Ve své propagaci ho používal například pražský pivovar na Smíchově. Pod názvem Gambrinus byly na přelomu 19. a 20. století v Česku prodávány také známkově chráněné „pivní bonbony“.\n\nKe změně názvu tohoto plzeňského piva vedly v roce 1919 prozaické reklamní důvody. Původní název \"Pilsner Kaiserquell\" byl až příliš spojován se starým Rakouskem a jeho císařem. Co však v 19. století fungovalo jako dobrý marketingový tahák, bylo po vzniku republiky v roce 1918 už považováno za nevhodný anachronismus.\n\n\n\nPod všemi druhy českého piva Gambrinus je podepsán vrchní sládek pan Jan Hlaváček.\nPrvní pivní etiketa piva značky Gambrinus byla použita v roce 1920.\n\nTato značka je užívána i mnohými jinými pivovary v Německu nebo Dánsku. V Mendigu (Porýní-Falc) se koná každý druhý rok pivní slavnost Gambrinusfest.\n\n"}
{"id": "172175", "url": "https://cs.wikipedia.org/wiki?curid=172175", "title": "Levelleři", "text": "Levelleři\n\nLevelleři (angl. Levellers, v překladu Rovnostáři) bylo britské politické hnutí 17. století. Zastávali radikální nábožensko-politický proud mezi puritány v době anglické revoluce. Vypracovali návrh anglické ústavy, tzv. Dohodu lidu (1647), v níž požadovali úplné zrušení starých privilegií a povinností, náboženskou svobodu, zrušení vězení pro dlužníky a demokratickou republiku.\n"}
{"id": "172177", "url": "https://cs.wikipedia.org/wiki?curid=172177", "title": "Klokan Parryův", "text": "Klokan Parryův\n\nKlokan Parryův (\"Macropus parryi\") je středně velký klokan. Poznáme jej zejména podle nápadné kresby v obličeji, podle dlouhého ocasu s černou špičkou a dále podle černých předních končetin.\n\nVe středním a jižním Queenslandu a v severovýchodním Novém Jižním Walesu. V jižním Queenslandu se nachází až po západní výběžky Velkého předělového pohoří. V rovinné a kopcovité krajině s řídkými eukaliptovými lesy nebo ve stromových savanách.\n\nDle Biolibu\n\nKlokan Parryův patří k nejrozšířenějším klokanům obývajícím savany Queenslandu. Často je vidět ve stádech o 10 až 50 zvířatech. Ačkoliv hlavním obdobím jejich aktivity je noc, je možné je pozorovat při pastvě pozdě odpoledne nebo brzy ráno.\n"}
{"id": "172182", "url": "https://cs.wikipedia.org/wiki?curid=172182", "title": "Federalistická strana", "text": "Federalistická strana\n\nFederalistická strana neboli Federalisté ( ) byla jedna z politických stran, které vznikly po založení Spojených států amerických. Tato konzervativní strana se zformovala v roce 1791 pod vedením Alexandra Hamiltona a Johna Adamse. K federalistům náleželi vesměs bohatí obchodníci a bankéři ze severu a severovýchodu Unie, většina důstojníků armády, duchovní a obecně vzdělaní lidé. Strana prosazovala větší spolupráci s Francií, centrální vládu a co nejrychlejší přeměnu USA v průmyslově vyspělou zemi. Rovněž trvala na tom, aby možnost volebního práva závisela na majetku voliče. Federalista, ministr financí Hamilton, vypracoval takový finanční program, podle něhož měla vláda podporovat obchodníky a bankéře. Tvrdě bylo trestáno neplacení daní a daňové podvody. Drobní rolníci, zemědělci, řemeslníci a dělníci však vlivem Hamiltonovy finanční politiky naopak upadali do dluhů. Už tehdy docházelo k postupnému odcizování Severu a Jihu USA. Příznivcem federalistů byl i prezident George Washington. Názorově opačnou stranou byli demokratičtí republikáni.\n"}
{"id": "172186", "url": "https://cs.wikipedia.org/wiki?curid=172186", "title": "Hillary Clintonová", "text": "Hillary Clintonová\n\nHillary Clintonová, nepřechýleně celým jménem Hillary Diane Rodham Clinton (* 26. října 1947 Chicago) je americká politička, členka Demokratické strany; bývalá první dáma USA za vlády Billa Clintona (1993-2001), senátorka USA za stát New York (2001-2009) a ministryně zahraničních věcí Spojených států amerických ve vládě Baracka Obamy (2009-2013).\n\nV roce 2008 se ucházela o demokratickou nominaci do amerických prezidentských voleb, ale porazil ji Barack Obama. Kandidátkou Demokratické strany na prezidenta se tak stala až ve volbách v roce 2016, kdy ji ovšem porazil republikánský kandidát Donald Trump. Jedná se o první ženu v americké historii, která byla na funkci prezidenta nominována za Demokratickou stranu.\n\nV již tehdy známé kauze obcházení zákonů a předpisů pro bezpečnost při zacházení s důvěrnými a tajnými informacemi bylo na konci dubna 2016 rozšířeno vyšetřování proti Clintonové, které prováděl Federální úřad pro vyšetřování (FBI). Jako ministryně zahraničí používala Clintonová pro svou úřední korespondenci soukromý server a e-mailový účet. Těsně po prezidentských volbách, dne 12. listopadu 2016 FBI zveřejnila, že obvinění se rozšiřuje se nad rámec porušení zákonů proti \"hrubé nedbalosti\" a nyní je vyšetřována i za porušení federálního zákona kvůli poskytnutí \"materiálně nepravdivých\" informací.\n\nPochází z republikánského předměstí Chicaga. Její otec Hugh Ellsworth Rodham byl republikán a vlastnil textilní továrnu a velkoobchod. Matka Dorothy Howell Rodham byla v domácnosti a zastávala názory blízké Demokratické straně. Hillary Clintonová má mladší bratry Hugha Rodhama, právníka a politika, a Tonyho Rodhama. Od mládí byla aktivní v různých spolcích.\n\nV letech 1965–1969 absolvovala dívčí univerzitu Wellesley College, kde se v té době odehrávaly důležité změny - ke studiu byly přijímány první černošské studentky.\n\nV roce 1973 absolvovala právnickou fakultu Yaleovy univerzity. V roce 1974 pracovala pro Sněmovnu reprezentantů na prošetřování dokumentů v Nixonově aféře Watergate. Po krátkém zaměstnání jako právní poradkyně v americkém Kongresu se v roce 1974 přestěhovala se svým přítelem Billem Clintonem do Arkansasu. V říjnu 1975 uzavřeli manželství. Roku 1979 byla jako první žena jmenována partnerem v právnické kanceláři Rose Law Firm; dvakrát byla uvedena v seznamu jednoho sta nejvlivnějších amerických právníků. V letech 1979–1981 a opět 1983–1992 byla arkansaskou první dámou, když se její manžel stal guvernérem tohoto státu. Působila v řadě organizací zabývajících se dobročinností pro děti.\n\nOd roku 1978, kdy pracovala jako advokátka v právnické firmě Rose Law, začala Clintonová spolu se svým manželem podnikat na burze dobytka a též, spolu s arkansaským byznysmanem Jimem McDougalem a jeho manželkou, na trhu realit. K tomu účelu v roce 1979 založili White Development Corporation. Ta se ale za více než rok dostala do finančních potíží a McDougal se v roce 1985 rozhodl přejít k jinému podnikání – projektu Castle Grande –, na který ale potřeboval 1,75 milionu dolarů, z nichž si dokázal zajistit jen 600 tisíc skrze půjčku z pojišťovny Madison Guaranty. Zbylých 1,15 milionu nakonec získal také, ale skrze ilegální spletité schéma, do kterého byli zapojeni neznámí investoři a prostředníci. Hillary Clintonová v tu dobu pro Castle Grande zajišťovala právní služby.\n\nV letech 1986–1992 Clintonová figurovala v představenstvu koncernu Wal-Mart, který je jednou z největších obchodních společností USA. Zasedala také ve správních radách několika dalších korporací. Při působení ve Wal-Martu chtěla dostat více žen do vyššího managementu, ale tiše schvalovala politiku potlačování odborů uvnitř společnosti. Na téma boje proti odborům ve Wal-Martu trvale odmítala poskytovat rozhovory.\n\nV roce 1997 založila nadaci \"The Clinton Foundation\" (později \"Bill, Hillary, and Chelsea Clinton Foundation\"), sloužící oficiálně mj. pro podporu menších podnikatelů. Postupně, v průběhu let, na ni bylo připojeno 11 větších iniciativ, většinou charitativního charakteru. Nadace zaměstnává přes 2 tisíce lidí a její roční rozpočet činí 223 milionů dolarů. Nadace je v současnosti vyšetřována FBI.\n\nKolem roku 2001 se Hillary Clintonová dostala do dluhu ve výši 8 milionů dolarů. Bylo to v době, kdy kandidovala do Kongresu a velká část jejích vlastních finančních prostředků byla investována do volební kampaně. Kampaň vyhrála a do dvou let se její majetek vyšplhal zpět na 30 milionů dolarů.\n\nZa posledních několik let, zejména během druhého funkčního období Baracka Obamy, vydělala Clintonová desítky milionů dolarů a stala se multimilionářkou. Dostávala vysoké honoráře zejména za přednášky a projevy na půdě různých státních institucí, hlavně však v soukromých finančních institucích a korporacích. Za hodinový projev si běžně účtuje téměř čtvrt milionu dolarů, v roce 2013 si tak vydělala 9,7 milionů dolarů. Mezi jinými měla projevy v zázemí amerických nadnárodních bank spojovaných s hospodářskou krizí z roku 2008 jako jsou Goldman Sachs, Morgan Stanley, Bank of America, ale i zahraničních nadnárodních bank jako United Bank of Switzerland, Deutsche Bank nebo Canadian Imperial Bank of Commerce. Během své kandidatury v prezidentských volbách roku 2016 argumentovala v debatách na téma hospodářské a finanční krize roku 2008 s tím, že se tehdy snažila promluvit do duše lidí z vedení bank, které způsobily obrovský finanční kolaps. Její demokratický protikandidát Bernie Sanders požadoval, aby Clintonová zveřejnila přepisy svých projevů v bankách, což však doposud neučinila.\n\nManželé Clintonovi mají jmění převyšující 110 milionů dolarů, z čehož Hillary patří necelá třetina (31,3 milionu USD coby průměr z roku 2015). Celkové množství peněz, které dokázala spolu s manželem vybrat přes tzv. fundraising pro jejich nadaci, přesáhlo 2 miliardy amerických dolarů, což z Hillary a Billa Clintonových činí jedny z nejúspěšnějších fundraiserů americké historie.\n\nJeště na Yaleské univerzitě se Clintonová v roce 1971 seznámila se svým budoucím manželem Billem Clintonem a v roce 1972 působili oba v prezidentské kampani demokrata George McGoverna v Texasu. Po studiích odešla s Billem do jeho rodného Arkansasu, kde učila právo na University of Arkansas.\n\nZa Billa Clintona se provdala 11. října 1975, ponechala si však obě příjmení – Rodham Clinton. Bill Clinton byl v listopadu 1976 zvolen vrchním státním zástupcem unijního státu Arkansas a v roce 1978 jeho guvernérem. 27. února 1980 se jim ve městě Little Rock narodila jediná dcera Chelsea Victoria. Chelsea uzavřela v roce 2010 manželství se zaměstnancem velkobanky Goldman Sachs Marcem Mezvinskym a přestoupila na židovskou víru. 26.září 2014 se Chelsea narodila dcera Charlotte Clinton Mezvinsky. V červnu 2016 se jí narodil syn Aidan Clinton Mezvinsky.\n\nHned prvních několik dnů Hillary Clintonové ve funkci první dámy USA byl ve znamení kauzy, ze kterého vznikl skandál označovaný médii jako Travelgate. Clintonová totiž propustila z práce sedm zaměstnanců odboru \"Travel office\", který zajišťuje návštěvy a cestování prezidenta a jeho doprovodu. Propustila také šéfa tohoto odboru Billyho Dalea, aby na jeho místo dosadila (jinak nekvalifikovanou) sestřenici Billa Clintona. Dale začal být současně s tím stíhán ohledně údajného zpronevěření 68 tisíc dolarů, za které mu hrozilo až 20 let vězení. Kauzu dva roky vyšetřovala FBI. V případě Billa Dalea došla soudní porota k závěru, že jeho výpověď byla neoprávněná.\n\nBěhem Clintonova prvního prezidentského období podnikla cestu po jihoasijských státech, kde obhajovala lidská a ženská práva. Na summitu OSN v Číně (září 1995) vystoupila s významným projevem, který je brán jako manifest za ženská práva. S Madeleine Albrightovou cestovala do postkomunistických zemí, kde se mimo jiné setkala i s Václavem Havlem. Roku 1993 ji Clinton jmenoval předsedkyní pracovní komise pro reformu zdravotnictví a povinného zdravotního pojištění, ale výsledný návrh přezdívaný \"Hillarycare\" byl velmi nepopulární a v září 1994 byl opuštěn.\n\nV roce 1994 neprošla její hlavní iniciativa, kterou převzal její manžel jako svůj plán zdravotní péče, Kongresem Spojených států. V letech 1997 a 1999 však Clintonová sehrála velkou roli při prosazení státního programu dětského zdravotního pojištění. Dále se jí zdařily iniciativy k přijetí zákona o adopci dětí a bezpečných rodinách a zákona o nezávislosti pěstounské péče.\n\nV roce 1996 byla předvolána svědčit před federální velkou porotou v důsledku aféry Whitewater, což byla soukromá záležitost manželů Clintonových v době jejich působení ve státě Arkansas. Byli tehdy podílníky ve zkrachovalé developerské firmě, přičemž se jejich společník dopustil daňových podvodů. Manželé Clintonovi byli obviňováni mj. ze střetu zájmů. Při tomto ani při žádném z několika dalších vyšetřování během prezidentského období Billa Clintona však nebyla obviněna z nepřípustného jednání.\n\nPo manželově znovuzvolení prezidentem v listopadu 1996 podporovala Hillary Clintonová drobnější změny a kompromisy v sociální oblasti, které byly snadněji průchozí než její projekty v prvním prezidentském období. Podporovala boj proti AIDS a ženské obřízce a zasazovala se o dotace pro plánované rodičovství. Snažila se také nadále o jednodušší možnosti adopcí.\n\nStav jejího manželství se stal předmětem podrobné veřejné diskuse po jeho skandálu s praktikantkou Monikou Lewinskou v roce 1998.\n\nStala se první ženou prezidenta Spojených států, jež měla k dispozici více pracovníků a poradců než druhý muž ve státě, viceprezident USA.\n\nV roce 2000 přijala nabídku kandidovat do Senátu za stát New York proti newyorskému starostovi Rudymu Giulianimu, který po několika chybách v kampani odstoupil; novým republikánským kandidátem se stal Rick Lazio, který se však příliš soustředil na samotný New York. Hillary Clintonová byla první ženou amerického prezidenta, která se ucházela ještě během funkčního období svého manžela o politický úřad. Hillary Clintonová vyhrála rozdílem 55 % ku 43 % hlasů. V listopadu 2006 byla znovuzvolena 67:31.\n\nV roce 2003 Clintonová podpořila americkou invazi do Iráku.\n\n20. ledna 2007 Clintonová oznámila kandidaturu na post prezidenta Spojených států za Demokratickou stranu, o čemž se spekulovalo již delší dobu. Jejím nejvážnějším protikandidátem v primárních volbách se stal illinoiský senátor Barack Obama, první významný kandidát jedné ze dvou největších stran, který nemá bílou barvu pleti.\n\nPo několikaměsíčním těsném souboji Obama v posledních prezidentských primárkách Demokratické strany (3. června 2008 v Jižní Dakotě a Montaně) překročil hranici potřebných 2 118 delegátů; kandidaturu oficiálně získal 27. srpna na sjezdu Demokratické strany v Denveru, Colorado. Clintonová 7. června uznala svou porážku a na sjezdu i v podzimní kampani Obamu důrazně podpořila. Několikrát byla zmiňována jako potenciální kandidátka na úřad viceprezidenta, Barack Obama si však 22. srpna 2008 vybral Joe Bidena.\n\nV letech 1999 až 2016 přijala Clintonová na své předvolební kampaně peněžní dary v celkové výši $400 milionů. Mezi jejími pěti nejštědřejšími sponzory jsou tři velké banky z Wall Streetu — Goldman Sachs, Citibank, a JP Morgan.\n\nNadace manželů Clintonových získala od německé vlády pět miliónů dolarů na předvolební kampaň Hillary Clintonové. Norsko v roce 2015 zaslalo nadaci 20 milionů dolarů.\n\nNadace přijala peníze také od ropné společnosti ExxonMobil, od letecké a zbrojařské firmy Boeing nebo od autoritářských monarchií Perského zálivu — Spojených arabských emirátů, Ománu a Kataru.\n\nNejvětší sponzoři Clintonové od roku 1999. Jedná se o sumu za příspěvky od jednotlivců i hnutí (PACs) v USD.\n\nV listopadu přijala Clintonová nominaci na post ministryně zahraničí (\"Secretary of State\") v Obamově vládě. Jmenována do úřadu byla 21. ledna 2009.\n\nV březnu 2011 Clintonová přesvědčila amerického prezidenta Obamu o nutnosti vojenské intervence v Libyi, a to i přes odpor amerického ministerstva obrany, které se k vojenské intervenci stavělo odmítavě.\n\nV září 2012 napadli separatističtí radikálové americké velvyslanectví v libyjském Benghází. Útok nepřežili čtyři Američané včetně velvyslance Chrise Stevense. Hillary Clintonové se vyčítá, že nepodnikla rozhodné kroky nutné k zabezpečení lidí z ambasády, přestože ze zpravodajství tajných služeb věděla, o jaké nebezpečí se jedná.\n\nNa podzim 2012 utrpěla Clintonová otřes mozku a začala mít i další zdravotní problémy v důsledku vyčerpání a náročného pracovního zatížení. Připustila, že pomýšlí veřejnou kariéru ukončit. Dne 30. prosince 2012 byla hospitalizována v nemocnici kvůli trombóze (krevní sraženině v mozku), následku otřesu mozku. Dne 1. února 2013, na počátku druhého Obamova volebního období, nastoupil John Kerry na post ministra zahraničí a nahradil tak Clintonovou v této vládní funkci.\n\nPočátkem prosince 2012 navštívila Českou republiku a jednala s premiérem Petrem Nečasem a ministrem zahraničí Karlem Schwarzenbergem. V průběhu návštěvy lobbovala za získání zakázky dostavby jaderné elektrárny Temelín americkou firmou Westinghouse.\n\nClintonová podporovala letecké útoky NATO proti Jugoslávii v roce 1999 a později vzpomínala, že svého manžela, amerického prezidenta Billa Clintona, vybízela k \"bombardování\". Clintonová podpořila jednostranné vyhlášení nezávislosti Kosova na Srbsku 17. února 2008. Při své návštěvě Kosova v roce 2012 prohlásila, že o kosovské nezávislosti se \"nebude diskutovat\".\n\nV říjnu 2002 jako senátorka hlasovala pro použití vojenské síly v Iráku. V roce 2006 dala Clintonová najevo, že by podpořila vojenský zásah proti Íránu v případě, že by se Írán pokusil získat jaderné zbraně, a obvinila amerického prezidenta Bushe z podcenění íránské hrozby.\n\nPo vypuknutí občanské války v Sýrii Clintonová prosazovala vyzbrojování povstalců proti vládě Bašára Asada.\n\nPodle Clintonové je cílem Ruska podrývat moc Ameriky \"kdekoliv a kdykoliv\" a \"agresivní\" politika Ruska představuje pro Spojené státy jednu z hlavních hrozeb, kterým musí americký prezident čelit. V lednu 2015 Clintonová vyzvala ke zvýšení vojenské pomoci ukrajinské armádě a dobrovolnickým praporům bojujícím ve válce na východní Ukrajině proti proruským separatistům.\n\nClintonová podpořila referendum o samostatnosti Jižního Súdánu v roce 2011 a prohlásila, že nezávislost Jižního Súdánu je \"nevyhnutelná\". V roce 2014 se před referendem o nezávislosti Skotska otevřeně vyslovila proti nezávislosti Skotska na Spojeném království.\nV dubnu 2011 Clintonová podporovala razii amerických speciálních sil v severním Pákistánu proti Usámovi bin Ládinovi, s tím že, jeho dopadení převažuje nad rizikem pro vztah USA a Pákistánu. Ta byla úspěšná a vyústila v Ládinovu smrt, Clintonová také hrála klíčovou roli v rozhodnutí administrativy nevypustit fotografie mrtvého vůdce Al-Káidy.\n\nClintonová podporuje udělení amerického občanství imigrantům, kteří žijí ve Spojených státech ilegálně, a také podpořila exekutivní nařízení prezidenta Obamy, kterými se Obama pokoušel legalizovat pobyt až 5 milionů ilegálních imigrantů ve Spojených státech. Clintonová podpořila plán prezidenta Obamy na přijetí 10 tisíc syrských uprchlíků ve Spojených státech.\n\nV oblasti LGBT práv Clintonová změnila svůj postoj, a nyní, na rozdíl od postoje během prezidentských voleb v roce 2008, podporuje sňatky osob stejného pohlaví. Její stanovisko v těchto záležitostech v roce 2008 kritizoval její oponent Obama. Změnila také názor na udělování řidičských průkazů pro lidi, kteří jsou ve Spojených státech ilegálně a nyní ho podporuje. Změnou postojů sledovala především získání větší podpory některých proudů a kruhů uvnitř Demokratické strany pro svou prezidentskou kandidaturu.\n\nV roce 2015 během předvolební kampaně v prezidentských volbách Clintonová podpořila hnutí Black Lives Matter, které upozorňuje na případy policejního násilí proti lidem černé pleti. Po setkání s aktivisty z Black Lives Matter Clintonová prohlásila, že rasismus je \"prvotním hříchem Ameriky\".\n\nClintonová zastává názor, že jednou z největších předností Spojených států jsou multikulturalismus a diverzita. Ve své prezidentské kampani Clintonová kritizovala kandidáty Republikánské strany, kteří jsou údajně bez kontaktu s měnící se multikulturní Amerikou, že používají protiimigrantskou a protimuslimskou rétoriku.\n\nClintonová podporuje zdravotní reformu prezidenta Obamy z roku 2013.\n\nV roce 2015 oznámila Hillary Clintonová opět kandidaturu na prezidentku Spojených států. Ve svém oznámení napsala \"„Každý den potřebuje Amerika hrdinu a já jsem ten hrdina…“\" Ve stranických primárkách se střetla s levicovým politikem Berniem Sandersem, který se zaměřil na střední třídu a třídu pracující chudoby. Od počátku ale Hillary značně vedla, mj. díky zajištěným hlasům tzv. superdelegátů, a v květnu získala potřebný počet delegátů na předběžné stranické nominování. Nominace byla potvrzena na filadelfském konventu Demokratické strany, který se konal 25. – 28. července 2016. Hillary Clintonová se tak stala první ženou v amerických dějinách, která byla nominována na post prezidentky USA za takto velkou stranu v USA. V období konventu a pro svou další kampaň získala velkou podporu vlivných politiků, jako například prezidenta Baracka Obamy, a také jeho manželky Michelle Obamové.\n\nV dalším průběhu volebního boje se střetla s republikánským kandidátem Donaldem Trumpem a od počátku byly jejich vztahy velmi napjaté. Během televizních debat na sebe vznášeli obvinění, která nepomáhala ani jedné straně. Již od počátku se pozorovatelé na základě výsledků většiny průzkumů zcela převážně domnívali, že prezidentkou se stane Clintonová. Ta však na svoji stranu nedokázala získat tolik voličů, kolik potřebovala. I když byl souboj velmi vyrovnaný, novým prezidentem USA se stal republikánský kandidát Donald Trump, který získal více volitelů, ovšem celkových hlasů dostala více Clintonová, a to o 2,9 milionu. Po prohře Clintonová výsledky uznala a řekla, že Donald Trump bude jistě dobrý prezident a USA mu musí dát šanci. Na prezidentskou kampaň vybrala celkem 1,2 miliardy dolarů, dvojnásobek více než Trump.\n\nV souvislosti s kandidaturou Hillary Clintonové ve volbách prezidenta USA 2016 je sledován její zdravotní stav. Bylo oznámeno, že Clintonová měla již dříve zdravotní problémy. Dne 11. září 2016 se zúčastnila vzpomínkového shromáždění k 15. výročí teroristických útoků v New Yorku a ve Washingtonu, které se konalo na Manhattanu v prostoru Ground Zero. Zde utrpěla záchvat slabosti a musela shromáždění opustit. Poté bylo oznámeno, že onemocněla zápalem plic. Toto onemocnění bylo však zjištěno již v pátek 9. září, načež začala pacientka brát antibiotikum a bylo jí doporučeno, aby zůstala na lůžku a změnila své termíny. Poté, co se přesto dostavila na Manhattan, aby se zúčastnila vzpomínkového shromáždění, způsobily horko a dehydratace její kolaps, ze kterého se však posléze zotavila. Pozorovatelé se ptali, jak ovlivní zprávy o zdravotním stavu Clintonové probíhající americký volební boj.\n\nClintonová čelí kritice, že jako ministryně zahraničí používala k úřední komunikaci svůj soukromý e-mail. Podle inspekce ministerstva zahraničí porušila Clintonová tímto vládní pravidla. V červenci 2016 došla FBI k závěru, že Clintonová zacházela se zprávami obsahujícími tajné informace „nesmírně lehkomyslně“, ale „neporušila zákon“. Předseda vyšetřovacího výboru Sněmovny reprezentantů, republikán Jason Chaffetz poté kritizoval postoj FBI a prohlásil: „Kdyby vaše jméno nebylo Clintonová nebo jste nebyli součástí mocenských elit, pak by justice jednala jinak.“\n\nVyšetřování FBI ve věci úředních e-mailů Hillary Clintonové bylo obnoveno dne 28. října 2016, tedy 11 dní před prezidentskými volbami. Ředitel FBI James B. Comey napsal dopis Kongresu Spojených států, ve kterém oznámil, že na počítačích jisté soukromé osoby byly objeveny další e-maily, ale zatím neupřesnil jejich obsah a rozsah jejich spojitosti s Clintonovou. Onou soukromou osobou je Anthony Weiner, do roku 2011 člen Sněmovny reprezentantů za Demokratickou stranu a dosavadní manžel Humy Abedinové (která je dcerou indických přistěhovalců muslimské víry), jedné z dlouholetých předních poradkyní Clintonové. Weiner a Abedinová používali tytéž počítače. Důvodem průzkumu těchto počítačů bylo vyšetřování ve věci Weinerovy choulostivé internetové korespondence s jinými ženami, mj. s 15letou dívkou. Podle zpráv se na Weinerových počítačích nachází až 650 000 e-mailů. Vyšetřovatelé FBI mají podezření, že by se některé z asi 30 000 e-mailů, které byly vymazány ze soukromého serveru Hillary Clintonové, mohly nacházet na počítačích Weinera a Abedinové, takže mají v úmyslu o těchto věcech hovořit i s Abedinovou.\n\nBylo také oznámeno, že ministerstvo spravedlnosti USA „silně odrazovalo“ Comeyho od zveřejnění informace o novém vyšetřování v kauze e-mailů Clintonové tak krátce před volbami. Na Comeyho bezvýsledně naléhali vysocí úředníci ministerstva, kteří naznačovali, že v tom mají podporu jeho přímé nadřízené, ministryně spravedlnosti (\"Attorney General\") Loretty Lynchové. Ministryně se však na Comeyho osobně neobrátila.\n\nPodle průzkumu veřejného mínění z července 2016, provedeného pro New York Times / CBS News, nepovažuje 67% dotázaných Američanů Clintonovou za čestnou a důvěryhodnou političku. K negativnímu hodnocení přispěla i aféra kolem e-mailů Clintonové.\n\nV červenci 2016 zveřejnil Julian Assange na stránkách WikiLeaks (jejichž je zakladatelem) uniklé e-maily Demokratického národního výboru, ze kterých plyne, že politický aparát Demokratické strany, který by měl zachovávat neutralitu, sabotoval během stranických primárek v prezidentských volbách roku 2016 kampaň demokratického kandidáta na prezidenta Bernieho Sanderse a naopak podporoval Clintonovou. Demokratický národní výbor také skrytě spolupracoval s některými mainstreamovými médii v kampani proti Sandersovi a Donaldu Trumpovi a na podporu Clintonové. Assange prohlásil, že si nepřeje vítězství Clintonové a zveřejněním e-mailů se snaží snížit její šance na zvolení, protože Clintonová podle jeho názoru zavleče Spojené státy do „nekonečných, stupidních válek“.\n\nDalší zveřejněnou okolností kolem poradkyně Abedinové je, že její bratr byl napojen na Muslimské bratrstvo a podle pěti členů Kongresu USA měla Abedinová „nejbližší rodinné napojení na zahraniční extremistické organizace“, což je „potenciálně diskvalifikující podmínka pro získání bezpečnostní prověrky“. Podle dalších informací působí matka Abedinové v současnosti jako profesorka na jedné z univerzit pro ženy v Saúdské Arábii. V této zemi také celá rodina dříve po dlouhá léta žila, takže tam Huma Abedinová vyrostla.\n\nBěhem období, kdy byla Clintonová ministryní zahraničí, se vývoz amerických zbraní do Saúdské Arábie zvýšil o 97 %. Přibližně ve stejném období nadace manželů Clintonových \"The Clinton Foundation\" přijala od Saúdské Arábie dary v hodnotě $10 milionů. V uniklých e-mailech Clintonová přiznává, že vůči Saúdské Arábii používala jiná měřítka než vůči jiným zemím, když šlo o kritiku porušování lidských práv. Nadace přijala peníze také od Kataru a to bez vědomí amerického ministerstva zahraničí, které měla Clintonová jako ministryně informovat.\n\n"}
{"id": "172188", "url": "https://cs.wikipedia.org/wiki?curid=172188", "title": "Hrouzek běloploutvý", "text": "Hrouzek běloploutvý\n\nHrouzek běloploutvý (\"Romanogobio albipinnatus\"; Lukasch, 1933) je v Česku chráněným druhem kaprovitých ryb.\n\nJedná se o drobnou rybku. Je velice podobná ostatním hrouzkům. Ústa jsou opatřena dvěma vousky sahajícími k zadnímu okraji oka. Oko je poměrně velké. Ploutve jsou nápadně světlé. Podél postranní čáry jsou tmavé skvrny. Dorůstá délky asi 17 cm. Maximální věk je 5 let.\n\nV Česku se vyskytuje velice vzácně na jižní Moravě v povodí Dunaje.\n\nŽiví se hlavně drobnými živočichy dna jako jsou červi, korýši a larvy hmyzu.\n\nRozmnožuje se na konci května a začátkem června. Tření probíhá na písčitém dně. Plodnost samice se pohybuje okolo 10 000 jiker.\n\n"}
{"id": "172193", "url": "https://cs.wikipedia.org/wiki?curid=172193", "title": "Travný", "text": "Travný\n\nTravný je mohutná hora nacházející se v Moravskoslezských Beskydech, 3 km jihovýchodně od obce Krásná a 4 km jižně od obce Morávka. Vrchol, ležící ve výšce 1203 m, je částečně zalesněný, s rozhledem západním průsekem na Lysou horu, k severozápadu na Frýdek-Místek, Ostravu a okolní obce a k severu na hřeben Prašivá – Javorový.\nNa strmém západním svahu Travného se na ploše 154,85 hektarů nachází přírodní rezervace Travný se zbytky přirozených porostů bučin a jedlobučin. Rezervace začíná u břehů Mohelnice ve výšce 530 m n. m. a končí až na vrcholu ve výšce 1203 m n. m. a ilustruje proměnlivost lesů v závislosti na nadmořské výšce. V nejnižší výšce tvoří les především kyselé bučiny, s rostoucí výškou se zvyšuje zastoupení smrku a porost se postupně mění na smrkové bučiny a v nejvyšších polohách na tzv. třtinové smrčiny, s ojedinělým výskytem kleče.\n\nV odlehlých hřebenových partiích Travného žije i tetřev hlušec, hnízdí zde čáp černý, jeřábek lesní, sluka lesní, strakapoud bělohřbetý, datlík tříprstý, kulíšek nejmenší a mnoho dalších druhů. Území je také trvalým biotopem rysa ostrovida, vlka a medvěda, běžně lze spatřit jelena nebo srnce.\n\nNa jihovýchodním svahu se na ploše 18,68 ha nachází ještě přírodní rezervace Travný potok, zřízená roku 1955 k ochraně horských bučin.\n\nKvůli absenci chaty či jiného turistického zázemí na vrcholu a blízkém okolí není Travný turisty příliš navštěvován. Výstup je navíc ze všech směrů značně prudký, s převýšením téměř 800 m. Odměnou za náročný výstup je pěkný výhled na Lysou horu a v letních měsících také spousta borůvek.\n\nOd roku 2020 se Travný uzavře turistům. Od 1. května 2020 bude zrušena turistická značka na jeho vrchol. Důvodem je obnova, téměř vyhynulé populace Tetřeva hlušce, který se pod masivem Travný odchovává.\n\n\n"}
{"id": "172197", "url": "https://cs.wikipedia.org/wiki?curid=172197", "title": "Westminster (rozcestník)", "text": "Westminster (rozcestník)\n\nWestminster je čtvrť v Londýně.\nStejný název mají i: \n\nNebo místa v jiných zemích:\n\n\n\nNebo může označovat i výrobky:\n\n"}
{"id": "172198", "url": "https://cs.wikipedia.org/wiki?curid=172198", "title": "Demokraticky-republikánská strana", "text": "Demokraticky-republikánská strana\n\nDemocratic-Republican Party, (: Demokraticky-republikánská strana, nebo Demokratičtí republikáni, Jeffersonovi demokrati či prostě Republikáni) byla jedna z nejvýznamnějších politických stran USA, která se zformovala brzo po jejich vzniku. Strana se seskupila okolo osoby Thomase Jeffersona. Strana neměla ustálené a oficiální označení a fungovala poměrně neformálně, protože systém stran v té době teprve vznikal. Po prezidentských volbách v roce 1824 se rozdělila do dvou stran - Demokratická strana a Národní republikánská strana (z té vznikla Strana Whigů, ze které po odchodu některých jejích představitelů, jako byl například Abraham Lincoln, vznikla dnešní Republikánská strana).\n\nByla to liberální strana, která prosazovala názor, že lépe se dá vládnout lidem, kteří svobodně uvažují, rozmýšlejí a jednají, než lidem, kteří jsou více pod dozorem státu. Stavěla se proti přílišné centralizaci USA. Strana také prosazovala volební právo pro všechny, bez ohledu na jejich majetek (na rozdíl od strany federalistů). Demokratičtí republikáni rovněž odmítali to, aby stát finančně podporoval vybrané skupiny obyvatel, na úkor jiných. Názorově stáli Demokratičtí republikáni proti Federalistům.\n\n"}
{"id": "172199", "url": "https://cs.wikipedia.org/wiki?curid=172199", "title": "Hrouzek dlouhovousý", "text": "Hrouzek dlouhovousý\n\nHrouzek dlouhovousý (\"Romanogobio uranoscopus\"; Agassiz, 1828) je v Česku chráněným druhem kaprovitých ryb.\n\nJedná se o drobnou rybku. Je podobná hrouzkovi obecnému. Má dva velmi dlouhé vousky sahající až na úroveň skřelí. Oči má posazené poměrně vysoko na hlavě. Ploutve jsou v poměru k tělu větší než u ostatních hrouzků. Na těle má několik tmavých pruhů. Dorůstá délky maximálně 15 cm. Dožívá se asi 8 let.\n\nVyskytuje se v povodí Dunaje. V Česku se jeho výskyt předpokládá, nebyl však dosud ověřen. Obývá hlavně proudné části toků.\n\nŽiví se hlavně drobnými živočichy dna jako jsou červi, korýši a larvy hmyzu.\n\nRozmnožuje se v období května a června. Ryby v této době táhnou v hejnech proti proudu. Samice kladu jikry v mělčinách na vodní rostliny a na kameny.\n\n"}
{"id": "172202", "url": "https://cs.wikipedia.org/wiki?curid=172202", "title": "Kaple svatého Ducha (Moravský Lačnov)", "text": "Kaple svatého Ducha (Moravský Lačnov)\n\nKaple svatého Ducha stála v Moravském Lačnově (dnes Lačnov, část obce Svitavy). Zbourána byla v roce 1971.\n\nKaple stávala na mírném návrší zhruba ve středu obce poblíž školy. Byla postavena v roce 1749 z darů a sbírek místních občanů. Zasvěcena byla Svatému Duchu a v tento svátek (druhá polovina května až počátek června) byla v Lačnově slavena místní pouť. Stavba byla provedena v barokním slohu o půdorysu asi 10 x 6 m, s věží s cibulovitou bání. V roce 1777 byly na náklady paní Viktorie Langové, manželky lačnovského rychtáře, namalovány obrazy křížové cesty. Během 19. století se kaple několikrát opravovala a třeba v roce 1824 byla ke kapli přistavěna malá sakristie. Tuto přístavbu platil Georg Schindler z domu č. 55.\n\nZajímavý je osud zvonů, které v kapli zvonily při všech významných událostech. V roce 1884 musel být zvon v Moravské Třebové nově odlit, protože původní zvon při opravě spadl a praskl. Váha zvonu byla 64 kg. 18. listopadu 1917 byl tento zvon, přes protesty občanů, zrekvírován pro válečné účely. Jako odškodné dostala obec 255,- rakouských korun. Ale již v roce 1920 byl ze sbírek pořízen zvon nový, který byl slavnostně vysvěcen 16. května 1920. Nový zvon stál 3350,- Kč a nesl jméno „Maria“. V návaznosti na slavnostní svěcení zvonu byla kaple opravena a do báně věže byly uloženy pamětní dokumenty. Obsah těchto listin nebyl ale nikde zaznamenán.\n\nSvému účelu kaple sloužila do konce 40. let dvacátého století. V dalších letech se v kapli sloužily mše jen při výročí zasvěcení kaple a hlavních církevních svátcích a po roce 1960 se už kaple nevyužívala vůbec. Naposledy dala kaple o sobě vědět v srpnových dnech v roce 1968. Tehdy se na protest proti okupaci Československa vojsky Varšavské smlouvy rozezněly zvony v celé republice a k hlasu zvonů se přidal i zvon lačnovské kaple. To už byla z kaple v podstatě ruina, bez oken, s děravou střechou. V roce 1971 byla kaple odsvěcena a na příkaz okresních orgánů zbourána. Na místě zůstal stát jako němý svědek jen dřevěný kříž.\n"}
{"id": "172204", "url": "https://cs.wikipedia.org/wiki?curid=172204", "title": "Klokan hbitý", "text": "Klokan hbitý\n\nKlokan hbitý \"Macropus agilis\" je středně velký, dosti štíhlý klokan, který se dá poznat podle červenohnědé horní části těla, zřetelně kontrastující se světlou spodní částí.\n\nV tropické severní Austrálii, od severního Queenslendu až po sever Západní Austrálie. Nezachází však příliš daleko do suchých oblastí vnitrozemí, je typickým obyvatelem tropických stromových savan a travnatých biomů se stromovým porostem. Setkáme se s ním i v jižní části Nové Guineje.\n\nDélka klokana hbitého je 60 až 85 cm. Jeho hmotnost je 9 až 27 kg.\n\nKlokan hbitý patří k nejhojnějším větším klokanům, žijícím ve vlhkých tropických oblastech Austrálie. Rád se zdržuje v blízkosti řek. Jako u všech klokanů se malinké, slepé a holé mládě, vlastně embryo, rodí již měsíc po oplodnění. Potom vlastními silami vleze do matčina vaku, míří při tom nahoru a poté co najde struky, ústa kolem bradavky srostou. Zůstává sedm až osm měsíců ve vaku a využívá ho posléze ještě několik měsíců jako útočiště. Protože je připraveno ještě několik náhradních oplodněných vajíček, začne se, v případě, že mládě zemře, velmi brzy vyvíjet jedno z nich.\n\n"}
{"id": "172217", "url": "https://cs.wikipedia.org/wiki?curid=172217", "title": "Tupolev Tu-2", "text": "Tupolev Tu-2\n\nTupolev Tu-2 byl sovětský dvoumotorový střední bombardér vyráběný a používaný během druhé světové války a těsně po ní.\n\nV lednu roku 1941 byl v konstrukční kanceláři A. N. Tupoleva zkonstruován prototyp rychlého středního bombardéru, který dostal označení ANT-58 (ANT – počáteční písmena jména konstruktéra). Jednalo se o velmi zdařilý typ rychlého bombardéru, který se stal jedním z nejlepších svého druhu na bojištích 2. světové války. Stroj byl postupně modernizován, v roce 1941 byly vyrobeny další prototypy ANT-59 s řadovými motory AM-37 a ANT-60 s pokusnými hvězdicovými pohonnými jednotkami AŠ-82. Letoun byl ještě konstrukčně upraven jako ANT-61 a počátkem roku 1942 uveden do sériové výroby jako Tu-2. Vylepšené letouny začaly přicházet do služby na jaře 1944.\n\nV tomto roce vznikl rovněž jeden prototyp pětimístné dálkové bombardovací verze Tu-2D (ANT-62), poháněný dvouhvězdicovými motory Švecov AŠ-82FN s prodlouženým trupem o 0,62 m a ve dvou prototypech vyrobený Tupolev SDB (ANT-63). Tato dvoumístná verze taktického bombardéru zalétaná 20. května 1944 velmi úzce navazovala na původní projekt ANT-58. První prototyp dostal řadové dvanáctiválce Mikulin AM-39 po 1374 kW s výzbrojí dvou pevných kanónů ŠVAK ráže 20 mm, letovod ovládal pohyblivý kulomet UBT ráže 12,7 mm. Druhý prototyp SDB (Skorostnoj Dněvnoj Bombardirovščik) měl výkonnější motory AM-38F po 1470 kW.\n\nV roce 1944 se začalo se stavbou dalšího prototypu, ANT-68 (Tu-10), který přímo vycházel ze sériového Tu-2S. Vznikl na požadavek sovětského letectva, které potřebovalo rychlý střední čtyřmístný bombardovací letoun, schopný vodorovného bombardování z malých i velkých výšek a operací bez stíhacího doprovodu. Specifikace dále požadovala instalaci dvou kapalinou chlazených dvanáctiválců do V typu Mikulin AM-39FNV s výkonem po 1360 kW a zlepšení výhledu pilota i letovoda. První let provedl zalétávací pilot A. D. Pereljot 19. května 1945. Během státních zkoušek ANT-68 havaroval, avšak během následných oprav byly na letounu provedeny četná vylepšení. Jednalo se zejména o zástavbu motorů AM-39FN-2 se vstřikem paliva s čtyřlistými vrtulemi AV-5LV-166B, které nahradily předchozí třílisté. Současně byla zlepšena podélná stabilita zvětšením plochy obou kýlovek. Po celou dobu testů byl prototyp ANT-68 vyzbrojen dvojicí kanónů ŠVAK ráže 20 mm v kořenech křídla a po jednom pohyblivém kulometu ve střelištích.\nV letech 1946 a 1947 se sériově vyráběla cvičná varianta UTB-2, vyprojektovaná konstrukční skupinou CAGI a vedená Pavlem Osipovičem Suchým. Letoun byl osazen hospodárnějšími sedmiválcovými pohonnými jednotkami AŠ-21. Zadní část trupu a nosná plocha zůstala beze změn, totožná s Tu-2, rekonstrukce trupu spočívala pouze v přepracování přední části s kabinou pro instruktora a pilotního žáka. Veškerá výzbroj byla demontována, pouze ve hřbetním střelišti VUB-68 byl umístěn kulomet UBT ráže 12,7 mm se zásobou 60 nábojů.\nTéma dálkového bombardéru na základě Tu-2 se objevilo ještě jednou v podobě prototypu označeného ANT-65 (Tu-2DB) zalétaného 1. července 1946. Stroj měl zabudovány dva kapalinou chlazené dvanáctiválce do V typu Mikulin AM-44 po 1617 kW, vybavené turbokompresory TK-1B.\n\nV roce 1946 vznikly rovněž dálkové a průzkumné verze Tu-2D a Tu-2R s křídlem o rozpětí 22,06 m a další experimentální ANT-67. Poválečná produkce zahrnuje rovněž přepadový bombardér Tu-2Š a torpédový typ Tu-2T. Tu-2 se vyráběl až do roku 1948, celkem bylo vyrobeno asi 2500 ks všech typů. Bojově se ještě účastnil korejské války.\n\nÚdaje dle\n\n\n\n"}
{"id": "172230", "url": "https://cs.wikipedia.org/wiki?curid=172230", "title": "Jáma a kyvadlo", "text": "Jáma a kyvadlo\n\nJáma a kyvadlo (ve starším českém překladu též Studna a kyvadlo či Šachta a kyvadlo, anglicky \"\") je jedna z nejznámějších povídek Edgara Allana Poa, která vyšla v roce 1842. Tato povídka se odehrává ve španělském městě Toledo, líčí pocity člověka odsouzeného inkvizicí na smrt za kacířství. Autor neuvádí jméno hlavního hrdiny. Povídka byla vícekrát zfilmována.\n\nČlověk stojící před inkvizicí očekává svůj rozsudek. Ten zní: „Odsouzen k smrti“. Po těchto slovech omdlévá a probouzí se až v tmavé kobce, kde nic nevidí. Rozhodne se udělat průzkum cely. Nejdříve ji obejde dokola a napočítá 100 kroků. Pak se rozhodne přejít celu napříč. Po několika krocích ovšem zakopne. Zjistí, že jeho tělo leží na zemi, ale část obličeje má nad volným prostorem. Pod hlavou má hlubokou jámu, do které měl spadnout. Rychle pospíchá pryč zpět ke stěnám kobky a za chvíli usíná.\n\nPo probuzení zjistí, že je pevně připoután k nějaké dřevěné lavici. V cele již není taková tma. Po levé ruce má jídlo a vodu. Napije se vody a sní trochu jídla. Poté se rozhlédne po cele. Je menší, než si myslel. Najednou si všimne kyvadla, které visí nad ním a pomalu se houpe. Po nějaké době zjistí, že se jeho kmity zrychlují a kyvadlo klesá.\n\nTakto kyvadlo klesá několik dní. Muž střídavě propadá bláznění, zoufalství a střízlivosti. Nakonec se kyvadlo dostane do vzdálenosti pouhých tří palců od jeho těla. Muž dostane nápad. Všude kolem něj jsou krysy. Vezme zbytek jídla a pomaže jím pouta. Krysy se na něj vrhnou a pomalu pouta přehryžou. Právě včas. Kyvadlo už začalo přeřezávat jeho oděv. Odsouzenec přetrhne provaz a uteče.\n\nNáhle se kyvadlo vrátí na své původní místo a stěny (které jsou ze železa) se začnou rozpalovat a vzájemně se přibližovat. Původně čtvercový obrys stěny se teď stává kosočtvercem, v jehož středu je jáma. Rozpálené stěny tlačí muže stále víc do středu místnosti. Už je na samém okraji jámy, když se náhle ozval zmatený šum lidských hlasů a troubení polnic. Natažená ruka zachytila jeho ruku, když klesal v mdlobách do propasti. Byl to generál Lasalle. Francouzská armáda vstoupila do Toleda. Inkvizice byla v rukou svých nepřátel.\nZachránci v příběhu jsou vedeni Napoleonovým generálem Lasallem (který však nevedl francouzskou okupaci Toleda) během španělské války za nezávislost. V této době již španělská inkvizice nebyla tak mocná jako v předchozích stoletích.\n\nPropracované mučení obsažené v povídce nemá historické paralely s aktivitami španělské inkvizice v žádném století, natož v devatenáctém. Inkvizice byla zrušena během francouzské intervence (1808–13).\n\nEdgar Allan Poe uvádí na začátku povídky latinský citát:\nPoe jej charakterizuje jako čtyřverší složené pro tržní bránu, která měla být postavena na staveništi Jakobínského klubu v Paříži. Tento citát není původním nápadem autora, takový nápis byl zaznamenán ne později než roku 1803 a byl složen se záměrem umístit jej na staveništi. V krátkém článku se citát objevil v Southern Literary Messenger roku 1836, v periodiku, kam E. A. Poe přispíval.\nAčkoli byl trh postaven, nápis se zde nevyskytuje. Charles Baudelaire, francouzský spisovatel, jenž byl ovlivněn E. A. Poem a překládal jej, uvádí, že budova na ploše Jakobínského klubu nemá žádné brány a proto ani žádný nápis.\n\n\"Jáma a kyvadlo\", studie efektního teroru, začíná úvodní pasáží o vypravěčově smrtelné úzkosti (\"„Bylo mi zle, k smrti zle mi bylo z těch dlouhých muk“\"), vzápětí muž ztrácí vědomí po vyslechnutí rozsudku smrti. Čtenář si v úvodu povídky domyslí, že vypravěč tato muka přežil, ze slov \"„Spatřil jsem rty černě oděných soudců. Připadaly mi bílé – bělejší než list papíru, na kterém toto píši“\".\nZejména nedostatek nadpřirozených elementů v povídce vyvolává hrůzu, místo děje je skutečné, nikoli smyšlené.\n„Realita“ příběhu je umocněna autorovým důrazem na pocit: kobka je tmavá, nevětraná a plná krys, vypravěč trpí žízní a hladem a kyvadlo s nabroušeným ostřím hrozí jeho rozkrájením. Vypravěč registruje pomalé klesání kyvadla a jeho „svištění“.\n„Jáma a kyvadlo“ může být považována za vážné převyprávění satirické autorovy povídky \"A Predicament\". V tomto příběhu podobná kosa pomalu (a komicky) odděluje vypravěči hlavu. Tato akce je v povídce „Jáma a kyvadlo“ pozměněna: klesající kyvadlo se chystá proříznout vypravěči hruď.\n\nE.A. Poe následoval zavedený model hrůzy a teroru psaný v jeho době. Tato forma se často objevovala v časopisu Blackwood's Magazine, z něhož si Poe udělal legraci v povídkové eseji „Kterak psáti článek pro Blackwood“ (angl. „A Predicament: How to Write a Blackwood Article“). Tyto příběhy často obsahovaly motiv osobní pomsty jako původ teroru. Poe se mohl inspirovat dílem Juana Antonia Llorenta „History of the Spanish Inquisition“. Předpokládalo se též, že Poeova „jáma“ byla inspirována překladem Koránu od George Saleho. (E.A. Poe zmínil Korán ve svých básních \"Al Aaraaf\" a \"Israfel\".) Poe se znal s Georgem Salem a dokonce zmínil jeho jméno ve své povídce „Tisící druhý Šeherezádin příběh“. Saleův překlad Koránu obsahoval komentáře a v jedné takové poznámce zmiňuje údajně běžnou formu mučení a popravy „házením lidí do horoucí ohnivé jámy“.\n\nJako další z možných inspirací mohla E.A. Poeovi posloužit povídka „The Iron Shroud“ britského spisovatele a esejisty Williama Mudforda, kde autor popisuje železnou místnost, která se mechanicky smršťuje a drtí oběti uvnitř. Poe patrně dostal nápad s myšlenkou smršťující se místnosti ve své povídce „Jáma a kyvadlo“ poté, co Mudfordova povídka byla publikována v Blackwood's Magazine v roce 1830.\nJiž roku 1831 vydal český spisovatel Václav Rodomil Kramerius povídku \"Železná košile\", jejímž námětem je rovněž pomalé mučení odsouzence v železné kobce, která se pomalu smršťuje. Pravděpodobně byla inspirována také Murdfordovou povídkou, jisté to však není. Vzhledem k tomu, že nebyla v 19. stol. přeložena do angličtiny, nemohla být pro Poea inspirací.\n\n„Jáma a kyvadlo“ se objevilo v dárkové knize „The Gift: A Christmas and New Year's Present for 1843“ vydané Careym & Hartem. Povídka byla mírně upravena pro květnové vydání (17. květen) roku 1845 newyorského periodika „Broadway Journal“.\n\nWilliam Butler Yeats se stavěl kriticky k E. A. Poeovi, nazýval jej „vulgárním“.\nKonkrétně k dílu „Jáma a kyvadlo“ se vyjádřil takto: \"„Nezdá se mi, že by mělo literární hodnotu jakéhokoli druhu... Analyzujte Jámu a kyvadlo a naleznete zálibu v nevkusném fyzickém strašení.“\"\n\n\nČesky vyšla povídka v následujících sbírkách nebo antologiích:\n\n\n"}
{"id": "172240", "url": "https://cs.wikipedia.org/wiki?curid=172240", "title": "Ondřej Boleslav Petr", "text": "Ondřej Boleslav Petr\n\nOndřej Boleslav Petr (8. února 1853 Bruzovice – 27. června 1893 Bruzovice) byl slezský vlastenec, učitel, herec a přítel Petra Bezruče. Je označován za možného autora či spoluautora Slezských písní.\n\nV roce 2014 vydal Ústav pro českou literaturu Akademie věd České republiky kritické vydání Slezských písní. V tomto vydání pracovníci ÚČL rozhodně odmítají tvrzení, že autorem sbírky byl někdo jiný než Petr Bezruč. Spekulace o jiných autorech i o údajném spoluautorství O. B. Petra jsou označeny za „pusté a nepodložené hypotézy.\" \n\nNarodil se ve starobylém rodě slezských sedláků v Bruzovicích. Byli to lidé hrdí, hlásící se k češství a měli dlouhou rodinnou tradici písmáctví. Po absolvování obecné školy v Bruzovicích odešel Petr studovat na německé gymnázium do Těšína. Byl vyloučen za své radikální pročeské názory. Odešel studovat na těšínský učitelský ústav.\n\nJako učitel dále hlásal své vlastenecké názory na různých slezských školách, až byl nakonec propuštěn. V téže době jej opustila jeho životní láska Hanka Ježíšková (pocházející ze Žermanic), podle pamětníků nejkrásnější dívka v okolí a provdala se za pacholka Jana Hampla. Manželství nebylo šťastné a Hanka často hledala útěchu u své sestřenice Maryčky Sagonové (roz. Ježíškové) v Místku. Zde měli manželé Sagonovi hostinec, kde se opět scházel s H. Ježíškovou. Po ztrátě zaměstnání i snoubenky cestoval Ondřej Boleslav Petr po kraji a střídal různá zaměstnání (také na šachtách) a hrál s kočovnou hereckou společností. Po letech se vrátil zpět a nastoupil do advokátní kanceláře svého staršího bratra Jana Petra v Místku.\n\nDle svědectví pamětníků a z korespondence víme, že psal poezii. Zachovala se však jediná nepřesvědčivá báseň \"Rodnému statku…\". Po odmítnutí rukopisů těchto básní v (nezjištěném) moravském nakladatelství náhle zemřel. V matrice je zapsán důvod úmrtí mrtvice, avšak jednalo se o sebevraždu, kterou se rodina snažila utajit. Švagrová Berta Petrová pak básně, které byly příčinou neštěstí, spálila.\n\nHned v prvním roce místeckého pobytu se Vladimír Vašek seznámil s bratry Petrovými, kteří vedli činorodý kulturní život, kteří jej uvedli do místní vlastenecké společnosti. Hlavně Ondřej B. Petr velice na Vaška zapůsobil, stali se přáteli. Společně pak podnikali cesty po Těšínsku a Beskydech. Byl to Petr, který budoucího básníka uvedl do společnosti a svým vlasteneckým zápalem nadchnul také mladého Vaška. Díky Petrovi se také seznámil s Maryčkou Sagonovou (které se říkalo „górna Maryčka“, do které se Vašek také zamiloval. Později se Vašek seznámil s Dodou Bezručovou a jeho zájem se pak upínal k této dívce. Jí pak adresoval básně a dopisy psané německy. V roce 1893, kdy umírá Ondřej Petr požádal Vašek o přeložení do Brna a ještě téhož roku odešel.\n\nJe zajímavé, že vztah k Petrovi a Dodě Bezručové Vladimír Vašek v pozdějších letech popíral, i když je zdokumentováno, že tito dva lidé měli na Vaška nesmírný vliv.\n\nPodle svědectví pamětníků psali oba přátelé básně. Navzájem si je vyměňovali, Vladimír Vašek „opravoval“ básně Petrovi a podporoval jej v dalším psaní.\n\n\n"}
{"id": "172242", "url": "https://cs.wikipedia.org/wiki?curid=172242", "title": "Nessaja", "text": "Nessaja\n\nNessaja (Nessaja) je píseň německé skupiny Scooter z alba Encore - Live And Direct z roku 2002. Jako singl vyšla píseň v roce 2002. V refrénu je opět použit \"High Pitched Voice\". Hrdinou videoklipu je \"Joey\", asi metr vysoký klokánek (H.P. Baxxter s ním měl malou nehodu. Když fotili fotky a Joey mu seděl na klíně, tak to zkrátka nevydržel a pomočil ho.). Singl se umístil na prvním místě v žebříčku prodejnosti v Německu a stal se největším úspěchem skupiny. HPV je zpíváno Nicole Sukar (Nikk).\n\n"}
{"id": "172271", "url": "https://cs.wikipedia.org/wiki?curid=172271", "title": "Klokan rudokrký", "text": "Klokan rudokrký\n\nKlokan rudokrký (\"Macropus rufogriseus)\" je středně velký poměrně podsaditý klokan s dosti hustým kožichem, snadno se pozná podle víceméně červenohnědého týlu. Své jméno získal podle narudlého zbarvení krku a na plecích.\n\nVýška klokana rudokrkého je 66 až 93 cm, ocas je dlouhý 62 až 88 cm. Jeho hmotnost se pohybuje mezi 11 až 27 kg. Dožívá se 12 až 15 let.\n\nDen tráví klokan rudokrký obvykle ukrytý v lese či ve stepi. Nejaktivnější je za soumraku a v noci, kdy se věnuje pastvě. Většinou se pase několik klokanů spolu najednou. Často se jedná o rodinné nebo alespoň příbuzenské skupiny, které nemají žádného vůdce a jednotlivá zvířata se pohybují podle své vůle, zcela nezávisle na ostatních.\n\nKdyž některý člen skupiny zjistí poblíž možného nepřítele, varuje ostatní dupáním nebo tlučením ocasem o zem. Skupina tehdy prchne nebo hledá útočiště vběhnutím do vody, když je v okolí.\n\nSamice klokana rudokrkého nosí mládě ve vaku téměř nejdéle ze všech klokanů, až 40 týdnů.\n\nKlokan rudokrký je podobně jako všichni klokani býložravec, živí se výhonky trav, bylinami a listy. Klokani jsou přizpůsobeni k příjmu poměrně chudé potravy a v suchých obdobích se spokojí i s bylinami, kterými by ostatní zvířata pohrdla. K tomu mají zvláštně členěný žaludek, který sice nedosahuje dokonalosti přežvýkavců, ale klokanům umožňuje trávení potravy bohaté na celulózu. Natrávenou potravu klokani také přežvykují.\n\nVe dvou poddruzích žije v jihovýchodní Austrálii od jižního Queenslandu až po jihovýchod Jižní Austrálie a na Tasmánii. Dává přednost lesům s hustým podrostem, k pastvě však potřebuje řídce porostlá místa. Je nejhojnější klokan blahovičníkových lesů. Kácení lesů mu spíše prospělo než uškodilo, neboť bylo vytvořeno více přechodů mezi lesem a travnatou krajinou.\n\nKlokanů se vyskytuje přes 300 000, ale poslední dobou jich začíná ubývat.\n\nZvířata tasmánských populací, která dobře snáší i poměrně tuhou zimu, byla úspěšně přesídlena i na jiné kontinenty, dokonce i do severní a střední Evropy. U pevninské populace se mláďata rodí ve všech ročních obdobích a u tasmánské od února do března, to znamená na vrcholu léta jižní polokoule. Na přelomu 19. a 20. století byl chován i v Česku v oboře u Poděbrad. Po roce 2000 jej chová např. ZOO Ohrada. Dále je chován např. ZOO v Brně, Hodoníně, Plzni, Praze, Táboře a Zlíně - Lešné. Na Slovensku je chován v Zoo Košice a Zoo Bratislava.\n\n"}
{"id": "172283", "url": "https://cs.wikipedia.org/wiki?curid=172283", "title": "Arthur Dent", "text": "Arthur Dent\n\nArthur Philip Dent je fiktivní postava komické sci-fi série \"Stopařův průvodce po Galaxii\" od Douglase Adamse. Dent je pozemšťan pronásledovaný smůlou, který cestuje vesmírem v županu. Na svých cestách zažívá nejrůznější dobrodružství, která mu vůbec nejsou příjemná. Jedna z těchto nepřijemností je ta, že se mu při každé cestě teleportem nebo časem mění jeho taška. Od třetího dílu si je vědom toho, že do doby, než se dostane na jedno místo, musí přežít. A přesto, že je Země na začátku prvního dílu zničena, se na ni Arthur v dalších dílech vrací.\n"}
{"id": "172284", "url": "https://cs.wikipedia.org/wiki?curid=172284", "title": "Furka-Oberalp-Bahn", "text": "Furka-Oberalp-Bahn\n\nFurka–Oberalp-Bahn (ve zkratce FO) je úzkorozchodnou společností jižního Švýcarska. V současnosti je tato dráha součástí Matterhorn Gotthard Bahn (sloučení BVZ FO 1. ledna 2003).\n\nHlavní, 97 kilometrů dlouhá hlavní trať, spojuje kantony Graubünden, Uri a Wallis přes horská sedla Furka a Oberalp. Celková délka tratě je 100,65 km, rozchod tratě 1000 mm, trať je elektrifikována. Maximální stoupání tratě je v adhesních úsecích 40 ‰, v ozubnicových úsecích 110/179 ‰, na trati se používá Abttův systém ozubnice.\n\nVe stanici Andermatt vede z hlavní tratě odbočka do stanice Göschenen, která je v převážné míře vybavena ozubnicí. Tato bývalá Schöllenenská dráha (sloučena do FO v roce 1961) umožňuje přímé spojení na Gotthardskou dráhu SBB. Celá trasa v soutěsce je kryta lavinovými galeriemi a jen část tratě v okolí mostu Teufelsbrück je možno spatřit v záři denního světla. Kolem této části tratě lze sestoupit pěší túrou, která trvá cca 1,2 hodiny, po staré Gotthardské silnici a prohlédnout si nejenom drážní těleso, silnici, ale i pomník postavený v roce 1899 na paměť slavného tažení generála Suvorova v roce 1799 proti vojskům Napoleona. Areál památníku leží na svrchovaném území Ruska, které zde představuje rozlohu 563 m². Stanice Göschenen leží u severního portálu železničního tunelu Gotthard. Nad městečkem se nachází přehradní nádrž Göscheneralp, ležící na říčce Reuss, sloužící jako rezervoár pro elektrárnu v Göschenen, která je zapojena do energetického systému země.\n\nHlavní trať Brig-Andermatt-Disentis/Mustér lze rozdělit na několik úseků: první vede mezi stanicemi Brig-Oberwald (do roku 1981 Brig-Oberwald-Gletsch), od roku 1982 Oberwald-Furka tunel-Realp (dříve Gletsch-Realp); druhý: Realp-Andermatt-Oberalppass-Disentis/Mustér. Po celé délce úseku jezdil a dodnes, po upravené trase, jezdí proslulý nejpomalejší rychlík světa „Glacier Express“.\nPůvodní první část tratě byla budována ze stanice Brig-Oberwald do stanice Gletsch a dále tunelem při sedle Furka do stanice Realp. Pro svoji vysokohorskou polohu v sedle Furka byl, tento úsek tratě, sjízdný pouze v letních měsících. Nové požadavky na železniční spojení kantonů Walliss a Uri dalo podnět k vybudování tunelu při základně. Tak byl v roce 1982 zprovozněn Furka tunel, který celoročně propojil stanice Oberwlad-Realp.\n\nČást FO-tratě, která vedla pod sedlem Furka a kolem Rhônského ledovce, tj. původní drážní těleso mezi stanicemi Oberwald-Gletsch-Realp, slouží dnes muzejní železnici „Dampfbahn Furka-Bergstrecke“. Nejdříve byl zprovozněn úsek mezi stanicemi Gletsch-Realp, od roku 2010 je v provozu celá původní trať ze stanice Oberwald do stanice Realp. Na trati jezdí parní lokomotivy a historické vozy původní železniční společnosti Furka Oberalp.\n\nNa východě ve stanici Disentis/Mustér trať navazuje na Rhétskou dráhu a na západě v Brigu na bývalou trať Brig-Visp-Zermatt (BVZ).\n\nPo sloučení společnosti Schöllenenbahn pod Furka-Oberalp-Bahn byly převzaty i čtyři stroje HGe 2/2, kterým byla přebarvena karoserie na červenou barvu.\n\n<gallery caption=\"bývalé lokomotivy SchB HGe 2/2 ve službě u FO\">\nSoubor:MGB FO HGe 2-2.jpg|Lokomotiva SchB 1 již jako FO 21, avšak ještě v původních barvách ve stanici Göschenen\nSoubor:Swiss Rail FO HGe 2 2.jpg|Stejná lokomotiva v roce 1983 v Andermattu\n</gallery>\n\n"}
{"id": "172287", "url": "https://cs.wikipedia.org/wiki?curid=172287", "title": "Sputnik 6", "text": "Sputnik 6\n\nKosmičeskij korabl 3, Korabl-sputnik 3 nebo Sputnik 6 byl testovací let lodě Vostok.\n\nStart lodě proběhl 1. prosince 1960 z kosmodromu Bajkonur na území Kazašské SSR. Návrat měl proběhnout o den později. Na palubě byli dva psi - Pčelka a Muška. Návrat se však kvůli chybě v navigaci nezdařil a loď byla preventivně zničena, aby se nedostala do cizích rukou. Oba psi zahynuli.\n\nZatímco Američané přiřazují tuto misi do programu Sputnik, sovětské a československé údaje tento let pod programem Sputnik neevidovaly.\n\n\n"}
{"id": "172290", "url": "https://cs.wikipedia.org/wiki?curid=172290", "title": "Miloslav Výborný", "text": "Miloslav Výborný\n\nMiloslav Výborný (* 19. února 1952, Chrudim) je český právník a bývalý politik, v 90. letech 20. století a počátkem 21. století poslanec České národní rady a Poslanecké sněmovny za KDU-ČSL, v letech 1996–1998 český ministr obrany, v roce 1998 ministr bez portfeje, v letech 2003–2013 soudce Ústavního soudu, poté soudce Nejvyššího správního soudu.\n\nAbsolvoval Právnickou fakultu Univerzity Karlovy v Praze (1970–1975). Rigorózní zkoušku složil až po absolvování vojenské služby roku 1978. Pak pracoval jako advokátní koncipient, do roku 1996 coby advokát v Chrudimi. Členem Československé strany lidové se stal v 80. letech 20. století. V listopadu 1989 zakládal Občanské fórum v bydlišti a na okrese Chrudim. Ve volbách v roce 1990 byl za KDU zvolen do České národní rady. Mandát za KDU-ČSL obhájil ve volbách v roce 1992 (volební obvod Východočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996, volbách v roce 1998 a volbách v roce 2002. V letech 1992–1996 byl předsedou ústavněprávního výboru sněmovny, v letech 1995–1996 navíc členem organizačního výboru. V období let 1995–1998 zastával i post předsedy poslaneckého klubu KDU-ČSL. Následně byl v letech 1998–2002 předsedou mandátového a imunitního výboru a členem ústavněprávního výboru. Po volbách v roce 2002 se stal opětovně předsedou ústavněprávního výboru. Působil i jako místopředseda poslaneckého klubu KDU-ČSL. Na poslanecký mandát rezignoval v červnu 2003.\n\nVýznamnou roli měl na stranické úrovni. Sjezd KDU-ČSL v roce 1995 ho zvolil místopředsedou strany. Opětovně se místopředsedou KDU-ČSL stal i na sjezdu strany konaném v květnu 2001. Zastával i vládní posty. Od 4. července 1996 – do 2. ledna 1998 byl ministrem obrany v druhé vládě Václava Klause. Následně byl od ledna do června 1998 ministrem bez portfeje (oficiálně ministr – předseda Legislativní rady vlády) ve vládě Josefa Tošovského.\n\nByl aktivní i v komunální politice. letech 1998–2003 působil jako starosta města Heřmanův Městec. Do tamního zastupitelstva byl zvolen za KDU-ČSL v komunálních volbách roku 1994, komunálních volbách roku 1998 a komunálních volbách roku 2002. Do roku 2003 byl členem KDU-ČSL.\n\n3. června 2003 byl jmenován soudcem Ústavního soudu ČR a funkci zastával do 3. června 2013. Od roku 2003 je členem správní rady Univerzity Pardubice, přičemž v období let 2005–2009 byl jejím předsedou. V květnu 2013 jej prezident Miloš Zeman navrhl na další funkční období u Ústavního soudu. Senát ale nedal k jeho znovujmenování potřebný souhlas, Výborný získal jen 36 ze 73 hlasů a jmenování mu uniklo o jeden hlas. Stal se tak prvním kandidátem, kterého Senát Zemanovi zamítl. 17. října 2013 byl jmenován soudcem Nejvyššího správního soudu. V roce 2019 se rozhodl na funkci soudce ke konci roku rezignovat.\n\n"}
{"id": "172311", "url": "https://cs.wikipedia.org/wiki?curid=172311", "title": "100 Club Punk Festival", "text": "100 Club Punk Festival\n\n100 Club Punk Festival (též 100 Club Punk Special) byl dvojdenní hudební festival, který se odehrál 20. a 21. září 1976 v jazzovém 100 Clubu na Oxford Street v Londýně. Zorganizovali jej Ron Watts a Malcolm McLaren a představily se na něm kapely náležící k nově vzniklému punkovému hnutí. Pro některé to byla první příležitost vystoupit před publikem. Festival je také považován za přelomový okamžik, kdy se punk začal přesouvat z undergroundu do mainstreamu. Částečně to bylo způsobeno pozitivním a rozsáhlým zpravodajstvím novinářky Caroline Cook z magazínu \"Melody Maker\".\n\nFestival byl poznamenán i násilnostmi, například když Sid Vicious hodil lahví piva, ta se roztříštila o sloup a střepy oslepily dívku na jedno oko.\n\nNeděle 20.\n\nPondělí 21.\n"}
{"id": "172313", "url": "https://cs.wikipedia.org/wiki?curid=172313", "title": "Revue K", "text": "Revue K\n\nRevui K založil v březnu 1981 v Paříži básník a výtvarník Jiří Kolář, který tam žil v exilu přes dvě desetiletí na sklonku svého života.\n\nTříměsíčně vydávaná Revue K – s celkem 53 čísly – se věnovala zejména prezentaci českých a slovenských umělců, žijících v diaspoře po roce 1968 – více než stovky básníků, spisovatelů, malířů, sochařů. Také začala prodávat umělecká díla (později i internetová galerie).\n\nPo roce 1989 asociace rozšířila činnost na vydávání a prodej sbírek poezie (Jiří Kolář, František Halas, Vladimír Holan, Radek Fridrich, Marcel Beaujard, Jean-Gaspard Páleníček, Jan Sojka...), knih o umění, katalogů výstav, monografií, fotografických alb a uměleckých tisků. také organizuje výstavy (Jiří Kolář, Jaroslav Macek, Miloš Síkora, Jaroslav Poncar, Quido Sen, Vladimír Škoda...), setkání, symposia a další akce.\n\n"}
{"id": "172318", "url": "https://cs.wikipedia.org/wiki?curid=172318", "title": "Fotheringay", "text": "Fotheringay\n\nFolk-rocková skupina Fotheringay byla založena v roce 1970 zpěvačkou Sandy Denny po jejím odchodu ze skupiny Fairport Convention. Skupina použila název hradu Fotheringay, kde byla vězněna skotská královna Marie. Hrad byl zmíněn i v písničce „Fotheringay“, kterou obsahovalo album \"What We Did on Our Holidays\" od Fairport Convention, vydané v roce 1969 před odchodem Sandy Denny ze této skupiny.\nDva bývalí členové skupiny Eclection, Trevor Lucas a Gerry Conway společně se dvěma bývalými členy skupiny Poet And The One Man Band, kterými byli Jerry Donahue a Pat Donaldson, dotvořili sestavu pětičlenné skupiny. Folkový repertoár doplnilo několik původních písniček od Sandy Denny, jako \"Nothing More\", \"The Sea\" a \"The Pond And The Stream\", stejně tak jako puntičkářské přepisy písniček Gordona Lightfoota „The Way I Feel“ a Boba Dylana \"Too Much Of Nothing'. Ačkoliv bylo album kritikou přijato poněkud rozpačitě, byli Fotheringay vnímáni jako důvěryhodná a uznávaná skupina.\nProtože album nesplnilo komerční očekávání, Sandy Denny se odvážila dát na sólovou dráhu a byla v anketě hudebního časopisu Melody Maker zvolena nejlepší britskou zpěvačkou roku 1970.\n\nFotheringay byli rozpuštěni v roce 1971. Některé z jejich písniček se objevily na zpěvaččině debutovém albu \"The Northstar Grassman and the Ravens\". Lucas, Conway a Donahue se v roce 1972 přesunuli do Fairport Convention, aby nahráli album \"Rosie\" (na kterém byly použity některé materiály od Fotheringay). Conway hrál pouze na třech skladbách a pak začal hrát jako příležitostný hudebník. Conway a Donaldson pracovali na albu Fairport Convention s Richardem Thompsonem, Lucas a Donahue zůstali ve Fairport ještě dalších několik let, se Sandy Denny, která se připojila v roce 1975 na albu \"Rising for the Moon\" . Conway pak ještě doplnil reformované Fairport v roce 1999.\n\nFotheringay (album) - (A&M Records 1970)\n\n"}
{"id": "172321", "url": "https://cs.wikipedia.org/wiki?curid=172321", "title": "Gulden Nizozemských Antil", "text": "Gulden Nizozemských Antil\n\nGulden Nizozemských Antil (ISO 4217 kód ANG) byl měnou autonomního státu Nizozemské Antily (ostrovy Curaçao, Bonaire, Svatý Eustach, Saba a jižní část ostrova Svatý Martin). V současnosti ho používají již jen Curaçao a Svatý Martin.\n\nDo roku 1986 byl součástí Nizozemských Antil i ostrov Aruba, pro který byl gulden také zákonnou měnou. V tomto roce ale Aruba získala \"status aparte\", a tím se dostala na stejnou politickou úroveň jako Nizozemské Antily, a začala používat svou vlastní měnu - arubský florin (AWG). Podle dohody obou celků (Aruba a Niz. Antily) bylo možné i na Arubě, i v Nizozemských Antilách platit guldenem i florinem. \n\nObě měny jsou pevně navázány na americký dolar (USD) ve fixním kurzu:\n\n1 USD = 1,790 ANG\n\n1 USD = 1,790 AWG\nNizozemské Antily 10. října 2010 oficiálně zanikly. Ostrovy Curaçao a Svatý Martin získaly stejný status, jako má Aruba a staly se autonomními zeměmi v rámci Nizozemského království. Zbylé 3 ostrovy (Bonaire, Svatý Eustach a Saba) se staly zvláštními správními obvody Nizozemska a používá se pro ně společné označení Karibské Nizozemsko. Od 1. 1. 2011 byl gulden Nizozemských Antil na těchto 3 ostrovech nahrazen americkým dolarem . Gulden Nizozemských Antil je dále platný na ostrovech Curaçao a Svatý Martin, nicméně i zde se počítá s tím, že v budoucnu bude nahrazen jinou měnou (uvažuje se buď o euru, které platí mj. ve francouzské části Svatého Martina, nebo také o americkém dolaru, na nějž je gulden pevně navázán). Vedou se také úvahy nahradit stávající gulden Nizozemských Antil v kursu 1:1 nově vzniklým karibským guldenem (stávající oběživo by tak zůstalo minimálně po nějakou dobu nadále v oběhu).\n\nNa Curaçau a Svatém Martinu jsou v oběhu mince nominálních hodnot 1, 5, 10, 25 a 50 centů (1 gulden = 100 centů) a 1, 2½ a 5 guldenů.\n\nBankovky v oběhu mají hodnoty 10, 25, 50 a 100 guldenů. Existují i bankovky 5 a 250 guldenů, ty se ale postupně z oběhu stahují (pětiguldenová bankovka je nahrazena mincí stejné hodnoty, bankovka 250 guldenů se téměř nepoužívá).\n\n"}
{"id": "172322", "url": "https://cs.wikipedia.org/wiki?curid=172322", "title": "Klokánek krysí", "text": "Klokánek krysí\n\nKlokánek krysí (\"Potorous tridactylus\") jeden z nejmenších klokanů v Austrálii, snadno ho poznáme podle protáhlého čumáku. Podobá se velké kryse, jeho zadní nohy totiž nejsou tak dlouhé jako u pravých klokanů.\n\nV několika populacích v blízkosti pobřeží jihovýchodní Austrálie od jižního Queenslandu až po západní Victorii. Jako samostatný poddruh se vyskytuje na Tasmánii. Je sporné, zda se ještě vyskytuje i v jihozápadní Austrálii. Žije v poměrně vlhkých oblastech a potřebuje hustý porost, aby mohl velmi provozovat pohlavni styk.\n\nDélka klokánka krysího je 34 až 38 cm. Jeho hmotnost je 650 až 1650 g.\n\nKdyž klokánek krysí poskakuje blízko při zemi, jeho zjev příliš nepřipomíná typického klokana. Klokánek krysí žije v hustém porostu a hledá na zemi různou rostlinnou potravu, ale i hmyz, červy a jiné drobné živočichy, které vyhrabává předníma nohama. Jeho oblíbenou pochoutkou jsou plodnice podzemních hub, příbuzných lanýžům, které najde pomocí citlivého čichu a vyhrabe předními končetinami.\n"}
{"id": "172323", "url": "https://cs.wikipedia.org/wiki?curid=172323", "title": "Sputnik 7", "text": "Sputnik 7\n\nSputnik 7 (Тяжелый спутник) byl první sovětský pokus o vyslání sondy pro průzkum Venuše z února roku 1961.\n\nSondu vyrobil předchůdce dnešní RKK Energija , tehdy Особое конструкторское бюро №1 z SSSR.\nJejí váha byla 6483 kg.\n\nMise byla označena jako Sputnik 7 Američany. Ruské a odtud odvozené československé zdroje ji takto nikdy neevidovaly.\n\nStart úspěšně proběhl 4. února 1961 z kosmodromu Bajkonur na území Kazašské SSR s pomocí rakety Molnija a bylo dosaženo oběžné dráhy. Zařízení se skládalo z orbitální startovací plošiny (Тяжелый спутник) a planetární sondy Veněra.\n\nČtvrtý stupeň nosné rakety měl po prvním obletu Země nasměrovat sondu směrem k Venuši, ale selhal kvůli selhání dodávky elektrického proudu k motorům. V důsledku toho zůstal Sputnik 7 na oběžné dráze Země ve výši 212–318 km. Po 22 dnech letu pak sonda shořela při průletu atmosférou Země.\n\n"}
{"id": "172327", "url": "https://cs.wikipedia.org/wiki?curid=172327", "title": "Arubský florin", "text": "Arubský florin\n\nArubský florin (ISO 4217 kód AWG) je měnou autonomního státu Aruba, který je součástí Nizozemského království. 1 florin sestává ze 100 centů. \n\nDo roku 1986 byl ostrov Aruba součástí Nizozemských Antil, které používaly gulden Nizozemských Antil (kód ANG). To znamená, že do té doby byl \"gulden\" měnou i na Arubě. V tomto roce ale Aruba získala \"status aparte\" a tím se dostala na stejnou politickou úroveň jako byly tehdy Nizozemské Antily a začala používat svou vlastní měnu - arubský florin. Vzájemná dohoda však umožňovala používání jak guldenu, tak i florinu v obou těchto zemí Nizozemského království. Po rozpadu Nizozemských Antil v roce 2010 se tato dohoda vztahuje již pouze na ostrovy Aruba, Curaçao a Svatý Martin. Obě měny jsou navíc pevně navázány na americký dolar (USD) ve fixním kurzu 1 USD = 1,790 ANG = 1,790 AWG.\n\nV oběhu jsou mince nominálních hodnot 1, 5, 10, 25 a 50 centů a dále 1, 2½ a 5 florinů. Bankovky mají hodnoty 10, 25, 50, 100 a 500 florinů. Až do roku 2003 byla v oběhu i bankovka 5 florinů. V běžném platebním styku obyvatelstva se ale mnohem častěji používala mince o stejné hodnotě, a tak byla tato bankovka stažena z oběhu.\n\n"}
{"id": "172332", "url": "https://cs.wikipedia.org/wiki?curid=172332", "title": "Bell 212", "text": "Bell 212\n\nBell 212 nebo UH-1N (známý rovněž jako \"Twin Two-Twelve\" a \"Twin Huey\") je střední vojenský a civilní vrtulník vyráběný společností Bell Helicopter Textron, který vzlétl poprvé roku 1968.\n\nBell 212, založený na protáhlém trupu vrtulníku Bell 205, byl původně vyvinut pro Kanadské ozbrojené síly pod označením CUH-1N, později CH-135. Objednávka od Kanady byla na 50 kusů s možností dokoupení dalších 20 kusů. Ve stejnou dobu si i americká armáda objednala 141 kusů Bell 212 pod označením UH-1N.\n\nDo roku 1971 byl vrtulník uzpůsoben pro komerční použití. Mezi prvními uživateli civilní verze Bell 212 byla společnost Helikopter Service AS z Norska, která jej využívala k obsluze pobřežních ropných plošin. V současné době je Bell 212 využíván při těžební činnosti, pobřežních záchranných operacích nebo také pro zásobování v Arktidě na Linii včasné výstrahy (Distant Early Warning Line).\n\nDne 6. března 1972 seskočil Hendrick V. Gorick z US Navy Development Squadron Six ve výšce 6 248 m z vrtulníku UH-1N. Vytvořil tak rekord v seskoku padákem nad Antarktidou.\n\nV roce 1979 koupil Civilní úřad pro letectví osm kusů těchto vrtulníků a tím se stal Bell 212 prvním americkým vrtulníkem prodaným v Čínské lidové republice.\n\nOznačení ICAO v letových plánech je pro tento vrtulník B212.\n\n\n\n"}
{"id": "172334", "url": "https://cs.wikipedia.org/wiki?curid=172334", "title": "Seznam klubů v nejvyšších fotbalových soutěžích zemí CAF", "text": "Seznam klubů v nejvyšších fotbalových soutěžích zemí CAF\n\nToto je seznam klubů, které hrají v nejvyšších fotbalových soutěžích zemí, které patří k CAF. Patří sem všechny státy z afrického kontinentu. Réunion není členem CAF.\n\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2005/2006:\"\n\n\"Sezóna 2006/2007:\"\n\n\"Sezóna 2005/2006:\"\n\n\"Sezóna 2006:\"\n\n\"Sezóna 2003/2004:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2005/2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2007:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2005:\"\n\n\"Sezóna 2006/2007:\"\n\n\"Sezóna 2005/2006:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2004/2006:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2005/2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006:\"\n"}
{"id": "172387", "url": "https://cs.wikipedia.org/wiki?curid=172387", "title": "Hrouzek Kesslerův", "text": "Hrouzek Kesslerův\n\nHrouzek Kesslerův (\"Romanogobio kesslerii\"; Dybowski, 1862) je v Česku chráněným druhem kaprovitých ryb. V současné době jeho stavy klesají ve všech místech jeho výskytu.\n\nJedná se o drobnou rybku. Velice často je zaměňován s hrouzkem obecným. Ústa jsou opatřena dvěma vousky sahajícími k zadnímu okraji oka. Oko je poměrně velké. Prsní ploutve dosahují až k základu břišních ploutví. Podél postranní čáry jsou špatně zřetelné tmavé skvrny. Dorůstá délky asi 15 cm. Dožívá se 8 let.\n\nObývá povodí Dunaje. V Česku se vyskytuje pouze na východní Moravě. Tento druh dává přednost proudným úsekům toků.\n\nŽiví se drobnými živočichy dna jako jsou červi, korýši a larvy hmyzu a řasami na kamenech.\n\nRozmnožuje se od dubna do června. Samice kladou jikry na mělčiny v silném proudu.\n\n"}
{"id": "172393", "url": "https://cs.wikipedia.org/wiki?curid=172393", "title": "Junosť", "text": "Junosť\n\nJunosť (rusky Юность = mládí) byly černobílé i barevné přenosné televizory sovětské výroby, prodávané v tehdejším východním bloku.\n\nČernobílé přenosné televizní přijímače Junosť byly s úhlopříčkou obrazovky 31 cm s vychylovacím úhlem ve směru úhlopříčky 90 st. Byly osazeny polovodiči v celotranzistorovém provedení, u prvních modelů germaniovými tranzistory, později koncem 80. let křemíkovými. Koncepce byla po celou dobu výroby téměř identická a oproti našim tuzemským výrobkům Tesla řady Minitesla, Pluto, Merkur zastaralá již v době vzniku, používala pouze dva integrované obvody a to stabilizátor ladícího napětí a hybridní IO v bloku zvukové mezifrekvence. Kanálový volič byl v prvních modelech Junosť 401 karuselového typu, později plně elektronický pro I.-V. pásmo. Televizor umožňoval napájení jak z elektrické sítě, tak z autobaterie. Tyto televizory se vyráběly od 70. let (modely 401, 402) až do druhé poloviny 80. let 20. století posledním modelem, osazeným již křemíkovými tranzistory Junosť 406. Jejich rozšíření napomohla spíše nižší cena oproti tuzemským televizorům cca 2500 Kčs.\n\nBarevné televizory byly s úhlopříčkou 32 cm a později i 42 cm.\n\n"}
{"id": "172400", "url": "https://cs.wikipedia.org/wiki?curid=172400", "title": "Kunovec tečkovaný", "text": "Kunovec tečkovaný\n\nKunovec tečkovaný \"(Dasyurus viverrinus)\", známý také jako kunovec východní či zastarale šlakol tečkovaný, je středně velký masožravý vačnatec vyskytující se na Tasmánii a jeden ze 6 existujících druhů rodu \"Dasyurus\".\n\nVelikostí je srovnatelný s malou kočkou domácí. Co se týče velikostí, je zde patrný pohlavní dimorfismus. Samec dosahuje celkové délky od 53 do 66 cm (z toho 20 až 28 cm připadá na ocas). Průměrná hmotnost samce je 1,1 kg. Samice jsou menší, 48 až 58 cm dlouhé (z čehož 17 až 24 cm připadá na ocas) a jejich průměrná hmotnost činí 0,7 kg. Mají protáhlý, mírně zašpičatělý čenich a vztyčené uši. Od ostatních druhů kunovců je snadno rozpoznatelný pomocí svých zadních nohou, na kterých má pouze 4 prsty (na rozdíl od 5 u zbylých 5 druhů).\nMá hustý světle hnědý nebo černý kožich pokrytý bílými skvrnami. V jednom vrhu mohou být jak plavě, tak černě zbarvení jedinci. Nicméně v přežívající populaci jsou hnědí jedinci až třikrát hojnější. Skvrny mají 5 až 20 mm v průměru a jsou rozmístěny na hřbetní straně zvířete. Na rozdíl od některých jiných druhů kunovců nemá nikdy skvrny umístěny na ocase.\nSamice mají poměrně mělký vak tvořený záhyby kůže. Během období rozmnožování se vak zvětší a protáhne. Vak se opět zmenší po odstavení mláďat. Ve vaku je 6 až 8 struků. Stejně jako u všech druhů kunovců mají samci na penisu masitý přívěšek. Tlusté střevo je relativně jednoduché a nerozděluje se na tlusté střevo a konečník. Nemají slepé střevo. Zajímavostí pro tento druh je, že novorozená mláďata mají spojené srdeční komory. Toto spojení však po několika málo dnech života zmizí.\n\nAreál kunovce tečkovaného zahrnoval i jihovýchodní Austrálii, ale dnes se vyskytuje pouze na Tasmánii a na nedalekém ostrově Bruny Island, kde však s největší pravděpodobností není původní. Hojnější je na sušší, východní části Tasmánie. Obsazuje mnoho různých typů stanovišť včetně lesů, vřesovišť, podmáčených oblastí, pastvin a hor až do nadmořské výšky 1500 metrů nad mořem. Vyskytuje se i na zemědělské půdě nejčastěji v blízkosti lesů.\n\nObdobí rozmnožování začíná na začátku zimy. Estrální cyklus trvá 34 dní a většinou se páří při prvním cyklu v roce. Po březosti dlouhé 19 až 24 dní se rodí až 20 mláďat, což je mnohem víc, než počet struků ve vaku. Proto přežívají jen ta mláďata, která se jako první přisají ke strukům. Mláďata jsou pevně přisátá ke strukům prvních 60 až 65 dní života. Srst jim začíná růst okolo 51. dne a oči poprvé otevírají až okolo 79. dne. Matka mláďata plně odstaví při jejich 150 až 165 dnech života. Pohlavně dospívají v 1 roce. V zajetí se můžou dožít i více než 7 let.\n\nJedná se o samotářského, nočního predátora. Jeho potrava se skládá ze hmyzu, malých savců, ptáků a plazů. Je také známo, že kradou kořist ďáblům medvědovitým. Přestože se jedná o karnivora, může se i výjimečně přiživovat ovocem a trávou. Sám se také stává kořistí ďábla medvědovitého a sovy autralské.\nDen tráví v norách, které jsou většinou jednoduché, s jedním otvorem a slepě končící. Výjimečně mohou být nory i složitější. Každý jedinec má až 5 nor, které střídá podle toho, kde se zrovna nachází. Občas tráví noci i ve skalních štěrbinách nebo dutých kmenech.\nJsou to samotáři a mají tendenci se jeden druhému vyhýbat, i když jsou občas k vidění 2 dospělé samice pohromadě. Samci mají teritoria o přibližně 44 ha, samice menší okolo 35 ha. Teritoria samců se dramaticky rozšiřují během období rozmnožování. Teritoria si značkují pachovou stopou. Případní vetřelci jsou zaháněni syčením, kašlavými zvuky nebo specifickými ostrými výkřiky. Pokud vetřelec neodchází je pronásledován a může dojít k souboji na zadních nohou, kde protivníci bojují pomocí zubů. Specifické jemnější zvuky používá matka k udržení kontaktu s mláďaty.\n\nPoslední zaznamenaný kunovec tečkovaný na austrálské pevnině byl přejet 31. ledna 1963 v Sydney. Příčiny vyhynutí pevninské populace jsou dodnes neznámé. Nebezpečí pro něj mohou představovat introdukovaní predátoři, ale dnešní populace se zdá být stabilní.\n\nKunovec není příliš častým chovancem zoologických zahrad. V současné době tento druh chová v České republice pouze ZOO Jihlava, druhým chovatelem se v roce 2016 stala Zoo Plzeň.\n"}
{"id": "172403", "url": "https://cs.wikipedia.org/wiki?curid=172403", "title": "Butrintské jezero", "text": "Butrintské jezero\n\nButrintské jezero ( ) je přímořské lagunové jezero v nejjižnější části Albánie. Nachází se severně od města Butrint v okresu Saranda v kraji Vlora. Propadlina jezera je tektonického původu. Rozloha jezera je 16 km² a maximální hloubka 21 m. Leží v nadmořské výšce 0 m.\n\nNa západě jezero od moře odděluje nízký poloostrov Ksamil s olivovníkovými sady. Pobřeží je tvořeno převážně zalesněnými kopci.\n\nDo jezera ústí na severu řeka Bistrica. Na jihozápadě je spojeno s Kerkyrským průlivem Jónského moře kanálem Vivari. Tím proudí voda buď z jezera do moře nebo naopak podle směru větru a přílivu.\n\nJezero a jeho okolí tvoří národní park. Ze vzácných živočichů zde žijí pták koliha tenkozobá, želvy kareta obecná a kožatka velká. Také zde žije tuleň středomořský.\n\n"}
{"id": "172405", "url": "https://cs.wikipedia.org/wiki?curid=172405", "title": "Bobr kanadský", "text": "Bobr kanadský\n\nBobr kanadský (\"Castor canadensis\") je vodní hlodavec s hustou rezavě červenou srstí. Jeho potravu tvoří části rostlin (listy, větvičky, lýko…) a vodní rostliny. Staví si hráze a doupata, vedle člověka je velkým stavitelem. Dříve byl ohrožen lovem pro svou cennou kožešinu.\n\n\nBobr kanadský má nepromokavou srst s hedvábnou podsadou, která je překrytá vrstvou dalších, lesklých pesíků. Má široký, plochý ocas pokrytý šupinami. Slouží mu nejen jako kormidlo a pro pohon, ale také jím oznamuje hrozící nebezpečí, když jím plácne o vodu. Má plovací blány mezi prsty. Nozdry a uši se mu pod vodou uzavírají chlopněmi ve tvaru ventilačních záklopek, oči má chráněné průhlednou blanou-mžurkou, která umožňuje vidění i pod vodou. Bobři také mohou hlodat pod vodou, protože umí stáhnout pysky za hlodáky a jazyk jim přitom utěsní hrdlo. Dlouhé hmatové vousy umožňují orientaci ve tmě.\n\nKvůli noční aktivitě můžeme přítomnost bobrů v dané lokalitě zjistit podle ohlodaných stromů, stop, kupovitých staveb z větví (bobřích hradů) a podle hrází. Podle místních podmínek si bobři nemusí postavit hrad.\n\nBobr kanadský se vyskytuje v Severní Americe, byl vysazen i v Evropě. Žije ve vodním prostředí. Je ukazatelem čisté přírody.\n\n\n"}
{"id": "172408", "url": "https://cs.wikipedia.org/wiki?curid=172408", "title": "Pavel Holländer", "text": "Pavel Holländer\n\nPavel Holländer (* 23. února 1953 Lučenec) byl v letech 1993–2013 soudcem Ústavního soudu České republiky, v letech 2003–2013 byl i jeho místopředsedou. Přednáší na Právnické fakultě Masarykovy university a Právnické fakultě Univerzity Palackého. Profesor Holländer je považován za jednoho z nejvlivějších českých právníků současnosti. V roce 2007 dostal nejvíce hlasů v anketě \"Hospodářských novin\" o intelektuálně nejvlivnějšího českého právníka, hlavně jako vůdce názorové většiny na Ústavním soudu. V roce 2009 se stal Právníkem roku v oboru občanských (lidských) práv a svobod včetně práva ústavního.\n\nStudium práv zakončil v roce 1976, poté působil na Právnické fakultě Univerzity Komenského v Bratislavě. Byl dlouholetým členem Komunistické strany Československa, po sametové revoluci ze strany vystoupil. Ústavním soudcem byl dvě po sobě jdoucí funkční období, od 15. července 1993 a od 6. srpna 2003.\n\nSlovenský prezident Andrej Kiska mu 7. ledna 2016 na Bratislavském hradě udělil Řád Ľudovíta Štúra II. třídy.\n\n\n"}
{"id": "172412", "url": "https://cs.wikipedia.org/wiki?curid=172412", "title": "Škola Vysoké Pole", "text": "Škola Vysoké Pole\n\nBývalá škola na Vysokém Poli u Dětřichova stojí asi 6 km severovýchodně od Svitav. K jejímu postavení motivovala obyvatele osady tragická událost z roku 1929.\n\nDo kostela a do školy se z Vysokého Pole chodilo do 2 km vzdáleného Dětřichova. V roce 1929 byla jedna z nejtvrdších a nejkrutějších zim 20. století. V únoru onoho roku se na Vysokém Poli odehrála tragedie, kdy v mrazu a sněhové vánici při cestě do školy v Dětřichově zahynuly tři děti z Vysokého Pole. Tato tragédie motivovala rozhodnutí obyvatel Vysokého Pole ke stavbě nové vlastní školy. Jak silné to rozhodnutí muselo být svědčí, že ještě téhož roku stála na Vysokém Poli nová dvoutřídní škola a školní rok 1929–1930 začínaly děti z Vysokého Pole již v nové škole ve své obci. Stavebně budova odpovídá stavbám škol, jak se stavěly za první republiky, v moderním slohu s obklady z červených cihel. Svou funkci jako škola plnila tato stavba jen do r. 1945, pak bylo původní obyvatelstvo odsunuto a obec s novým osídlením nikdy nedosáhla dřívějšího počtu. Postupně se trvale bydlící obyvatelé vytratili z Vysokého Pole úplně. V poválečných letech budova školy sloužila jako ubytovna státního statku. V posledním desetiletí byla budova renovována, slouží k rekreaci a nic nepřipomíná tragickou událost, která předcházela jejímu vzniku.\n"}
{"id": "172419", "url": "https://cs.wikipedia.org/wiki?curid=172419", "title": "Stanislav Sventek", "text": "Stanislav Sventek\n\nStanislav Sventek (9. listopadu 1930 Nová Ves – 27. října 2000) byl lední hokejista, reprezentant Československa. Dvakrát nastoupil i ve fotbalové lize.\n\nJako především levý obránce strávil většinu své hokejové kariéry v dresu Plzně. V ligové soutěži sehrál během 13 sezón kolem 300 utkání a vstřelil 71 branek. Nejčastěji nastupoval v obraně s Václavem Šmatem. V reprezentaci Československa sehrál 52 zápasů a vstřelil 5 branek. Celkem pětkrát se zúčastnil mistrovství světa (1957, 1958, 1961, 1963, 1964), odkud si přivezl tři medaile. Startoval také na Zimních olympijských hrách 1964, kde pomohl k zisku bronzových medailí. V reprezentaci hrával nejčastěji v obraně s Janem Kasperem, Františkem Gregorem nebo Rudolfem Potschem. Od roku 1972 pracoval jako trenér mládeže ve Škodě Plzeň.\n\n\nVe fotbalové lize nastoupil za Škodu Plzeň ve dvou utkáních, neskóroval. Poprvé nastoupil na jaře 1962 proti KPS Brno, naposled na jaře 1963 na hřišti Slavie Praha.\n\n"}
{"id": "172423", "url": "https://cs.wikipedia.org/wiki?curid=172423", "title": "I. B třída Středočeského kraje", "text": "I. B třída Středočeského kraje\n\nI. B třída Středočeského kraje patří společně s ostatními prvními B třídami mezi sedmé nejvyšší fotbalové soutěže v Česku, dělí se na pět skupin (A, B, C, D a E). Je řízena Středočeským krajským fotbalovým svazem. Hraje se každý rok od léta do jara se zimní přestávkou, v každé skupině se ji účastní 14 týmů z oblasti Středočeského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. A třídy Středočeského kraje. Poslední dva týmy sestupují do příslušné II. třídy. Do Středočeské I. B třídy vždy postupuje vítěz dané II. třídy.\n\n"}
{"id": "172426", "url": "https://cs.wikipedia.org/wiki?curid=172426", "title": "Vladimír Bednář", "text": "Vladimír Bednář\n\nVladimír Bednář (* 1. října 1948 v Berouně) je bývalý československý hokejista. Jako levý obránce strávil většinu kariéry v dresu Škody Plzeň. V nejvyšší soutěži sehrál za Plzeň a Jihlavu celkem 407 utkání, ve kterých vstřelil 19 branek. K 65 utkáním nastoupil i v reprezentaci, za kterou vstřelil 3 branky. Zúčastnil se tří světových šampionátů (1969, 1970 a 1972) a Zimních olympijských her 1972, kde pomohl k zisku bronzových medailí. Další účast v reprezentaci mu zhatilo vážné zranění oka. Na mistrovstvích světa sehrál celkem 19 utkání s bilancí 2 bodů (0+2). Působil i jako trenér české reprezentace do 20 let.\n\n\n"}
{"id": "172427", "url": "https://cs.wikipedia.org/wiki?curid=172427", "title": "Milan Kajkl", "text": "Milan Kajkl\n\nMilan Kajkl (14. května 1950, Plzeň – 18. ledna 2014) byl československý hokejový obránce. Společně s Bohuslavem Ebermannem byl výraznou postavou plzeňského hokeje 70. let. Během dvanácti sezón v nejvyšší soutěži sehrál celkem 445 utkání a dal 48 branek. Objevil se také 106× v obraně československé reprezentace, kde vstřelil 2 branky. Nastoupil na Mistrovství Evropy juniorů 1969, na mistrovstvích světa (z toho v letech 1976 a 1977 získal zlaté medaile), na Zimních olympijských hrách 1976 (stříbro) a na Kanadském poháru 1976). V reprezentaci hrál ve dvojici nejčastěji s Jiřím Bublou, většinou jako defenzivní součást obranné dvojice. V roce 2010 byl uveden do Síně slávy českého hokeje.\n\n"}
{"id": "172431", "url": "https://cs.wikipedia.org/wiki?curid=172431", "title": "Seznam měn s pevným směnným kurzem", "text": "Seznam měn s pevným směnným kurzem\n\nNa světě existuje skupina měn, které jsou pevně navázány na zpravidla stabilní, silnou měnu jiného státu.\n\nNavázat svou měnu se některé státy rozhodly na měnu:\n\nNásledující seznam měn s pevným směnným kurzem nemusí být aktuální. \nNa americký dolar USD jsou navázány měny 25 nezávislých států nebo autonomních území:\nNa euro EUR jsou navázány měny 21 nezávislých států nebo autonomních území:\nNa libru šterlinků GBP, měnu Spojeného království Velké Británie a Severního Irska, jsou navázány měny tří zámořských teritorií Velké Británie.\nNa jihoafrický rand ZAR jsou navázány měny tří sousedních nezávislých států. Jihoafrickým randem lze platit jak v Jihoafrické republice, tak i v těchto třech státech, ale platidla těchto států nelze v JAR použít. Tyto státy spolu tvoří měnovou unii.\nNa indickou rupii INR jsou navázány měny dvou sousedních států – Bhútánu a Nepálu. Dohodou mezi Indií a Bhútánem je dáno, že v Bhútánu lze platit jak bhútánským ngultrumem, tak i indickou rupií. To ale neplatí na druhou stranu – v Indii bhútánská měna neplatí. Ne\nBrunej a Singapur jsou dva malé státy v jihovýchodní Asii. Tyto dva státy mezi sebou čile obchodují. Tato skutečnost vedla k tomu, že oba státy se dohodly spojit národní měny – brunejský dolar BND a singapurský dolar SGD – v kurzu 1:1. Navíc mezi těmito státy platí dohoda, která umožňuje používání singapurské měny v Bruneji a naopak brunejské měny v Singapuru.\n\nHongkong a Macao jsou zvláštní správní oblasti Čínské lidové republiky. Každá z nich má svou vlastní měnu. Hongkong používá dolar HKD a Macao patacu MOP. Mezi nimi je pevně daný směnný kurz:\n\nZároveň je hongkongský dolar volně navázán na americký dolar. Směnný kurs není fixně dán, smí se pohybovat v rozmezí 7,75–7,85 HKD za 1 USD.\n\nExistuje skupina měn, které nemají svůj vlastní ISO 4217 kód, jsou pouze variantou měny, která je mezinárodně uznávána. Od nadřazené měny se většinou liší designem bankovek a/nebo mincí. Je také pravidlem, že na území, které vydává vlastní mince a/nebo bankovky lze souběžně používat i nadřazenou měnu – obě měny se vyskytují v běžném platebním styku spolu a jsou obě akceptovány. Nominální hodnota bankovek a/nebo mincí lokální měny je shodná s hodnotou nadřazené měny. Směnný kurz je tedy 1:1.\n\n"}
{"id": "172432", "url": "https://cs.wikipedia.org/wiki?curid=172432", "title": "Polyarchie", "text": "Polyarchie\n\nTeorie polyarchie (z řeckého \"poly\" - mnoho a \"arché\" - vláda) je politologická teorie, kterou v padesátých letech 20. století definoval americký politolog Robert A. Dahl. Jedná se o empirickou teorii demokracie. Termín polyarchie v Dahlově chápání označuje moderní politickou realitu ideálu demokracie. Teorie byla vypracována na modelovém příkladu politického systému Spojených států amerických.\n\nPrvní použití termínu polyarchie se datuje do roku 1914. Termín v roce 1953 znovu oživili a definovali Robert A. Dahl a Charles E. Lindblom v jejich společném díle \"Politics, Economics, and Welfare\". Robert A. Dahl teorii dále rozvinul a zpřesnil ve svých studiích \"A Preface to Democratic Theory\" (1956), \"Pluralist democracy in the United States: conflict and consent\" (1968), \"Polyarchy: Participation and Opposition\" (1971), \"Dilemmas of Pluralist Democracy: Autonomy vs. Control\" (1983) a \"Democracy and Its Critics\" (1989). Samotný termín se však nevžil ani mezi odbornou společností a často je používán jen ve významu Dahlovy definice pluralitní demokracie.\n\nTeorie polyarchie poskytuje vysvětlení moderní demokracie, ve kterém Dahl označuje demokracii za nedosažitelný ideál, kterému se v praxi blíží právě polyarchie. Moderní demokracií rozuměl zřízení, ve kterém se zákony vztahují pouze na občany, kteří mají politická práva či reálnou šanci je v budoucnu získat (tedy například děti). Jednotlivec v demokracii je považován za držitele osobní autonomie, tedy stavu, ve kterém je právě on mluvčím svých zájmů, současně ve společnosti existuje vnitřní rovnoprávnost jednotlivců. Tento přístup si vynucuje přiznání, že si lidé jsou schopni vládnout sami, a to ke prospěchu celku.\n\nPro polyarchie je vhodné, aby byla společnost etnicky či nábožensky homogenní, čím se předejde destabilizujícím konfliktům. Přesto Dahl upzorňuje, že existují země jako Švýcarsko, Belgie a Nizozemsko, kde je výrazný subkulturní pluralismus a přesto jsou tyto systémy stabilní. Jako vysvětlení udává historický vysoký stupeň rozvinutosti podmínek a rysů polyarchie ve zmíněných státech.\n\nVznik polyarchií Dahl datuje do 19. století, jejich plný rozvoj však až do století dvacátého. Vývoj polyarchií řadí do tří období:\n\n\nPrvní období je spojené se vznikem Spojených států amerických a Velkou francouzskou revolucí. Toto období vedlo k velmi pozvolnému utváření polyarchií, které se zcela vyvinuly až v letech 1870-1930. Mezi období let 1931-1949 je typické dynamickým zrodem a brzkým zánikem nových polyarchií. Padesátá léta jsou roky obrody některých meziválečných polyarchií. V osmdesátých letech dochází ke vzniku nových polyarchií převážně v Latinské Americe.\n\nČím je stupeň kritérií vyšší, tím se reálná polyarchie více blíží k ideální demokracii. Kritérii jsou:\n\n\nZákladní rysy specifické reálné formy demokratického zřízení (tedy polyarchie) Dahl stanovil v osmdesátých letech 20. století. Jsou následující:\n\n\nVolení úředíci mají kontrolující roli nad výkonnou mocí Vlády, tato jejich role vychází z Ústavy. Tito úředníci jsou voleni v pravidelných a svobodných volbách. Právo volit a být zvolen jsou základními rysy polyarchie, kterými se umožňuje participace. Jediným rozdílem je, že pasivní volební právo má být zabezpečeno vyšším věkem než právo aktivní. V polyarchii musí mít lid rovné podmínky k dosažení informací či práva zakládat spolky a politické strany. V polyarchiích také musí proběhnout proces liberalizace, což se například projeví tolerancí opozice.\n\n\n"}
{"id": "172439", "url": "https://cs.wikipedia.org/wiki?curid=172439", "title": "Galaxie Sombrero", "text": "Galaxie Sombrero\n\nGalaxie Sombrero (NGC 4594, M 104) je spirální galaxie (dle Hubbleovy klasifikace galaxií typu SAa) v souhvězdí Panna, vzdálená asi 32 milionů světelných let. Její hmotnost je asi 5×10 M☉. Centrální výduť galaxie je mimořádně velká, v jejím středu se nachází obří černá díra. V halu této galaxie se nachází velký počet kulových hvězdokup (1 200–2 000).\n\nProtože je ze Země pozorována téměř z „boku“ (její galaktická rovina a zorný směr svírají úhel pouze 6°), je na obvodu galaktického disku dobře viditelný prachový prstenec a jsou také obtížně rozeznatelná její hustě navinutá ramena.\n\n„Boční pohled“ na galaxii, její prachový prstenec a veliká středová výduť daly galaxii jméno – její průmět na nebeskou sféru se podobá mexickému klobouku – sombreru.\n\nGalaxii objevil v květnu 1781 francouzský astronom Pierre Méchain. Svůj objev popsal v květnu 1783 v dopisu J. Bernoullimu, který ho později publikoval v Berlínské astronomické ročence (\"Berliner Astronomisches Jahrbuch\").\n\nCharles Messier jí do vlastní kopie Messierova katalogu připsal až po jeho publikaci v roce 1781 (v té době seznam obsahoval pouze objekty M1 – M103).\n\nNezávisle tuto galaxii objevil v roce 1784 ještě astronom William Herschel.\n\nV roce 1921 nalezl francouzský astronom Camille Flammarion Messierovu osobní kopii Messierova seznamu, v které byla galaxie Sombrero připsána autorovou rukou. Flammarion jí identifikoval jako shodnou s objektem 4594 v New General Catalogue a dodatečně ji zařadil i do oficiálního Messierova seznamu pod číslem 104.\n\nV roce 1912 na Lowellově observatoři u této galaxie Vesto Slipher zjistil velkou hodnotu rudého posuvu – více než 0,0033 (tomu odpovídá radiální rychlost přes 1000 km/s). Tato galaxie, která byla do té doby považována za mlhovinu, se stala prvním vesmírným objektem, u kterého byla zjištěna takto velká hodnota rychlosti vzdalování. Vesto Slipher také při jejím pozorování odhalil její rotaci.\n\n"}
{"id": "172442", "url": "https://cs.wikipedia.org/wiki?curid=172442", "title": "Grand Theft Auto: San Andreas", "text": "Grand Theft Auto: San Andreas\n\nGrand Theft Auto: San Andreas (GTA:SA) je akční počítačová hra od firmy Rockstar Games, distributorem je firma Take 2. San Andreas je třetí trojrozměrná hra ze série GTA a osmá hra ze série v pořadí celkem. Hra byla vydána roku 2004, původně pouze pro konzoli PlayStation 2. Verze pro konzoli Xbox a Microsoft Windows byla vydána o rok později.\n\nV roce 2014 byla uvedena verze pro Android, iOS a Windows Phone.\n\nCarl Johnson (přezdívaný „CJ“) vyrůstal v problematické rodině se dvěma bratry (Sweet, Brian), sestrou (Kendl) a matkou (Beverly) bez otce, který mu zemřel již v mládí. Carl po smrti jeho bratra Briana z Los Santos odjíždí do Liberty City. Z Liberty City se do Los Santos vrací až po pěti letech na matčin pohřeb. Postavu namluvil Young Maylay.\nSean Johnson (přezdívaný „Sweet“) je nejstarší z bratrů Johnsonových. Po smrti otce převzal zodpovědnost za zbytek rodiny. Stal se členem gangu a později ho začal i vést. I přes všechny nekalé věci, co v životě udělal, se snaží držet dál od drog a jeho gang se obchodu s drogami neúčastní. Smrt bratra Briana dával za vinu jeho druhému bratru Carlovi a ten kvůli nátlaku, který na něj Sweet vyvíjel, odešel do Liberty City. To, že Carl opustil rodinu v těžké situaci, mu Sweet neodpustil a i po jeho návratu ho považoval za slabocha. Postavu namluvil Faizo.\n\nLance Wilson (přezdívaný „Ryder“) je CJův zhulený kamarád. Hned k začátku se s ním jdete ostříhat a vykrást obchod (to se nakonec nepovede). Jeho povaha se rovná k americkému rapperovi Snoop Doggovi, ale vzhled má jako Eazy E. Kdykoliv k němu přijdete, užívá trávu. Postavu namluvil MC Eiht.\n\nPříběh se točí kolem černého gangstera Carla „CJ“ Johnsona, který se roku 1992 vrací do rodného Los Santos poté, co se dozví, že byla jeho matka zavražděna. Zde nachází svou rodinu a pár zbývajících členů rozpadajícího se gangu Grove Street Families.\nCJ se pak seznámil s přítelem své sestry Kendl, mexičanem Caesarem Vialpandem, který ho naučil jezdit s auty s hydraulikou (tzv. lowridery) a závodit.\nCJ společně se svým bratrem Sweetem a svými rodinnými přáteli Ryderem a Big Smokem začal obnovovat sílu gangu a podnikat různé akce. Ovšem pár věcí se mu nezdálo, např. že se Big Smoke odstěhoval z jejich rodné čtvrti do Idlewoodu a párkrát tam u něj doma na návštěvě narazil na dvojici zkorumpovaných policistů (Franka Tenpennyho a Eddieho Pulaskiho), se kterými měl už dříve problémy. Stejně tak na ně narazil i doma u Rydera, který v jednom kuse hulil trávu a cigarety, chtěl ukrást náklad plný zbraní a odmítal CJovi říct na co je potřebuje.\nPak se CJ setkal s dalším starým známým - bývalým gangsterem OG Locem, který zrovna vyšel z vězení a chtěl se stát raperem, ovšem mu v tom bránil slavný raper Madd Dogg a navíc na to neměl prostředky a dostatek financí, tak umýval WC v rychlém občerstvení. CJ mu pomohl získat aparaturu a dostat Madd Dogga na úplné dno (vloupal se do jeho luxusní vily, ukradl mu knihu veršů a zabil jeho manažera) tím pádem OG Locovi pomohl v jeho kariéře a stal se tak nejlepším raperem ve městě.\nPotom, když se zdálo, že se CJovi a jeho gangu podařilo konečně obnovit všechny síly a získat zpět svá území, jeli společně se Sweetem, Big Smokem a Ryderem oslavovat do hotelu, ovšem je vyrušila zásahová jednotka SWAT a policie, naštěstí jim ujeli. Sweet byl přesvědčený, že je práskli Ballasové, chtěl jich pár postřílet, tak se schylovalo k velké bitvě mezi gangy GSF a Ballas pod Mulhollandskou křižovatkou. Když tam CJ měl namířeno, tak mu ale zavolal Cesar, aby se přišel na „něco“ podívat – že to nepočká.\nJak tam CJ dorazil, tak byl z toho úplně v šoku co viděl.\nJeho dva nejbližší přátelé Big Smoke a Ryder, které znal celý svůj život, ho zradili, začali spolupracovat s gangem Ballas a zkorumpovanými policisty Tenpennym a Pulaskim a očividně zabili i CJovu matku (což byla ale nešťastná náhoda, chtěli zabít původně Sweeta, aby mohli gang zapojit do obchodu s drogami, což Sweet odmítal)\nTakřka hned mu došlo, že policie a dvojnásobná přesila Ballasů už míří přímo pod Mulhollandskou křižovatku, zabít Sweeta. CJ na místo dorazil včas a zachránil Sweetovi život, ale i přesto byl zatčen. CJ se probral s pytlem na hlavě kdesi na venkově v autě s Tenpennym a Pulaskim. Ti Carlovi řekli, že Sweet žije, že je ve vězeňské nemocnici a čeká ho soud. Gang Grove Street Families se rozpadl, vedení se chopili zrádci Ryder a Big Smoke a CJ byl z města vykázán, v Los Santos začali vládnout Ballasové.\n\nNa venkově udělal pro zkorumpované policisty jednu práci a rozhodl se tam zůstat. Časem tam za ním přijeli Kendl i s Caesarem a CJ tam poznal nové lidi (Caesarovu sestřenici Catalinu, se kterou začal na venkově vykrádat podniky a Holandského hipíka The Trutha)\nCatalina se časem do CJe zamilovala, ovšem on její lásku neopětoval, tak zklamaná si našla nového přítele (němého protagonistu z GTA 3 Clauda) a odjela s ním do Liberty City. CJ na venkovských závodech vyhrál garáž a autodílnu v San Fierru, kam se pak společně s Kendl a Caesarem odebral. Přidal se k ním i The Truth jelikož na venkově byl pod policejním dohledem a Tenpenny ho obral o jeho farmu s marihuanou.\n\nV San Fierru CJ s pomocí The Trutha našel pár pomocníků do autodílny a byl na stopě něčemu hodně velkému. Zjistil, že jeho bývalý, zrádný kámoš Ryder spolupracuje s místní organizací Loco Syndicate, která v San Fierru má svou vlastní továrnu na výrobu drog. CJ tak začal pro ně pracovat, za účelem aby se dozvěděl nějaké info. Mezitím se spřátelil se šéfem Čínské mafie Triád Woozim, udělal pro něj pár misí, získal si tak jeho respekt a stali se dobrými obchodními partnery. Pak, když CJ zjistil nějaké info, zabil pár členů organizace (pasáka Jizzyho B, mexického gangstera T-Bonea Mendeze a nakonec i samotného zrádného Rydera).\n\nPotom se CJ odebral do pouště, kde se setkal s vládním agentem Mikem Torenem, který v utajení pracoval jako šéf Loco Syndicate, aby se taky mohl dozvědět nějaké info. Slíbil mu že mu časem pomůže dostat ven z vězení jeho bratra, ale napřed pro něj CJ musel udělat pár špionážních misí v poušti, absolvovat leteckou školu a naučit se létat.\n\nPak se odebral do Las Venturas, kde si ho Woozie pozval do svého nově otevřeného kasina.\nVe městě poznal CJ nové lidi - Kena Rosemberga a Kenta Paula (staré známé tváře z Vice City), jejich kámoše Maccera a slavného rappera Madd Dogga, který už byl na dně a pokusil se o sebevraždu. CJovi bylo líto, jak ho nevědomky dohnal na dno, aby pomohl Locovi ke slávě, tak ho zachránil a slíbil mu, že mu bude dělat hudebního manažera a získá pro něho zpátky jeho luxusní vilu, o kterou ho obral hispánský gang Vagos. Tak CJ se po dlouhé době vrátil zpátky do Los Santos, vzal sebou Kendl i Caesara, pomohl Madd Doggovi získat zpět jeho vilu a Kena Rosemberga, Kenta Paula a Maccera vzal do jeho nahrávacího studia jako kapelu, zvukaře a účetního.\n\nPak si ho ale vyhledal tajný agent Mike Toreno a slíbil mu že zařídí propuštění jeho bratra, když pro něj ukradne z letadlové lodi vojenskou stíhačku. Což CJ udělá, Toreno splní dohodu a zařídí propuštění Sweeta. CJ ho jede vyzvednout, je rád, že ho po dlouhé době vidí, začne se vychloubat, co všechno mezitím zažil, jaké nové lidi poznal, jak procestoval celý San Andreas (Venkov, San Fierro, Poušť, Las Venturas) a co všechno nového získal, jak zbohatnul atd. CJ pak jel se Sweetem zpátky do jejich rodné čtvrti, získali ji zase pro sebe a chtěli zase svůj gang postavit na nohy.\nPak CJ pomohl i Madd Doggovi, ukradli OG Locovi jeho knihu veršů, tak Madd Dogg zase získal zpět svou slávu.\nVe městě pak začaly nepokoje, rabování, anarchie, chaos atd a CJ společně se Sweetem získali zpátky většinu svého území a zjistili, kde se jejich bývalý zrádný kámoš Big Smoke, se kterým mají nevyřízené účty, skrývá. Nakonec ho CJ našel v jeho drogovém doupěti, kde ho zabil a bylo mu to líto, že se Smoke rozhodl jít touhle cestou a kvůli moci, penězům a drogám zradil svoje nejbližší.\nZároveň pak CJ se Sweetem pronásledovali dalšího nepřítele, zkorumpovaného policistu Franka Tenpennyho, který v automobilové honičce havaroval. Vše se ve městě vrátilo do normálu, CJ a Sweet se všech zrádců a nepřátel zbavili, získali zpět své území, postavili gang zpět na nohy a společně to oslavili.\n\nHra se odehrává ve fiktivním státě San Andreas se třemi největšími fiktivními městy Los Santos, San Fierro a Las Venturas a v jejich okolí (venkov, poušť). Předlohou celé oblasti se staly americké státy Kalifornie a Nevada, města Los Angeles (Los Santos), San Francisco (San Fierro), Las Vegas (Las Venturas) a zlom San Andreas, který dal jméno celému fiktivnímu světu a zároveň hře její podtitul. Celková rozloha povrchu města je zhruba 29,58 km²\n\nHráči mohou vylézt na 800 m vysokou horu Mount Chiliad (podle Mount Diablo), skákat padákem z nejrůznějších vrcholů a mrakodrapů nebo navštívit Shermanovu přehradu (podle Hooverovy přehrady). Mezi další pozoruhodná místa patří např. Area 69 - tajná základna, jejíž předlohou byla skutečná Oblast 51.\n\nPředchozí hry série Grand Theft Auto se odehrávaly v jednom městě, zatímco San Andreas obsahuje celý stát. Rozloha San Andreas je přibližně 44 km², téměř čtyřikrát větší než Vice City a pětkrát větší než Liberty City. Dlouhé přesuny mezi městy je možno zkrátit využitím letecké nebo železniční přepravy (letenku je nutno koupit, železniční jízdenka je zdarma). Po pár hodinách herního času (1 s = 1 min ve hře; 1 den tedy trvá 24 min.) se hráč ocitne v další stanici.\n\nLos Santos je největší město v San Andreas. Podobně jako Las Venturas je Los Santos složeno z několika různorodých oblastí. Zahrnují gangstery ovládané oblasti Ganton, Willowfield, Jefferson, Idlewood a East Los Santos, založené na jejich skutečných předlohách Compton, Willowbrook, Watts, Inglewood a East Los Angeles. Také se zde nachází rušné centrum, jehož předlohou bylo skutečné centrum Los Angeles nebo pláže Santa Maria Beach a Verona Beach, vytvořené podle pláží Santa Monica a Venice Beach. Mezi další zajímavé oblasti patří pompézní Vinewood a obrovský nápis Vinewood Sign, které jsou založeny na Hollywoodu. Také v centru (Downtown) lze najít druhou nejvyšší budovu hry podle předlohy US Bank Tower.\n\nSan Fierro je nejmenší město v San Andreas. San Fierro je charakteristické svým kopcovitým terénem. Obsahuje obrovské množství lokalit, nacházejících se v San Franciscu, např. Golden Gate Bridge (ve hře Gant Bridge), Transamerica Pyramid (Big Pointy Building), čínskou čtvrť, Lombard Street nebo San Francisco Bay Bridge. Část města je, stejně jako tomu je v San Francisku, zničena zemětřesením.\n\nLas Venturas je druhé největší město v San Andreas. Tak jako jeho předloha, město Las Vegas, je domovem legalizovaného hazardu a rozličných kasin. Několik kasin je přístupných a je možné si v nich zahrát blackjack, poker a ruletu nebo si zahrát na hracích automatech. Jsou zde také strip kluby, které stejně jako hazard k Las Vegas patří. Je to zároveň jediné město ve hře, kde se kasína vyskytují. Centru města dominuje ulice The Strip, na které se nachází známá lasvegaská kasina, např. Excalibur Hotel and Casino, Sfinga a pyramida Luxor Hotel, kasino Circus Circus a mnoho dalších. Autoři nezapomněli ani na nápis \"Welcome to Fabulous Las Vegas\", který se nachází při příjezdu do města (ve hře tedy \"Welcome To Fabulous Las Venturas\").\n\n\nStejně jako minulé díly GTA obsahuje i San Andreas rozmanitý soundtrack, složený z písní doby, ve které se GTA: San Andreas odehrává. Mezi nejznámější autory, jejíchž písně ve hře zazní, jsou The Who, Guns N' Roses, Lynyrd Skynyrd, Depeche Mode, James Brown, Soundgarden, Snoop Dogg, 2Pac, Dr. Dre nebo Ozzy Osbourne.\n\nSan Andreas obsahuje jedenáct rozhlasových stanic; WCTR (talk radio), Master Sounds 98.3 (hrající mnoho funkových a soulových písní nahraných hip-hopovými autory devadesátých let), K-Jah West (dub a reggae), CSR (new jack swing), Radio X (alternativní rock a grunge), Radio Los Santos (gangsta rap), SF-UR (house), Bounce FM (funk), K-DST (klasický rock), K-Rose (country) a Playback FM (klasický hip hop).\n\nHra se často stávala - zejména v Německu či USA - terčem některých politiků, snažících se jí zakázat pro zobrazované násilí, zločiny a (díky modifikaci známé jako Hot Coffee) také necenzurovaným sexuálním scénám.\n\nGTA:SA vyhrálo několik ocenění:\n\nIGN:\nGameSpot:\n\nDíl Grand Theft Auto: San Andreas je velmi známý díky modifikacím. Modifikace umožňují si změnit herní požitek nebo kompletně celou hru podle sebe. Mezi populární modifikace patří San Andreas Multiplayer, který umožňuje hrát hru po Internetu nebo lokální síti (viz. Multiplayer sekce). Většina modifikací podporuje jenom verzi hry v1.0 (první krabicová verze), proto je nutné hru převést nástrojem San Andreas Downgrader na starší verzi pokud vlastníte digitální nebo cenzurovanou verzi.\n\nZde je seznam pár známých modifikací:\n\n\nV současné době vyšlo již několik neoficiálních multiplayerů (oficiální nikdy nevyšel). Mezi nejznámější patří SA:MP, MTA:SA,\n\nSan Andreas Multiplayer, zkratkou SA:MP je jeden z nejrozšířenějších módů pro hru Grand Theft Auto: San Andreas. Jeho současná verze byla vydána v lednu 2018 a je to doposud nejoblíbenější GTA:SA modifikace pro více hráčů. Hlavní stránka módu SA:MP je sa-mp.com\n\nHerní módy \n\nPro SA:MP byl upraven, pro potřeby multiplayeru optimalizovaný, programovací jazyk nazvaný Pawn a existuje mnoho editorů, z nichž nejznámější je Pawno. Díky němu existuje mnoho herních modů. Mezi oficiální mody patří \"Las Venturas Deathmatch\", \"Protect The Prime Minister\", \"San Fierro TDM\", \"Rivershell\" a další. Některé mody jsou ve stylu Roleplay (počty hráčů se pohybují v tisících), kde získáváte peníze, schopnosti a plníte úkoly a hrajete tak, jako byste byla ona postava. Roleplay má spoustu pravidel, která musí být většinou nastudována před připojením na server (např. Los Santos Roleplay – největší na světě, Redcounty Roleplay), v jiných jde například jen o několikaminutový, většinou týmový, boj mezi hráči s nějakým cílem (ochrana někoho/něčeho; snaha zničit nebo zabít něco/někoho). Oblíbené jsou také tzv. Stunt mody, ve kterých hráči překonávají různé překážky, skokánky a jiné bláznivé kousky.\n\nKlient \n\nKlient SA:MP je externí aplikace. Po vybrání serveru, oficiálního nebo neoficiálního, klient spustí spouštěcí soubor původní hry s potřebnými úpravami (např. chat, statistiky). Současná verze klienta je 0.3.7, která nemá tolik bugů a je v ní spousta nových možností.\n\nMulti Theft Auto: San Andreas, zkratkou MTA:SA, je druhým nejznámějším multiplayerem. MTA:SA Race byl ve svých začátcích značně omezený a v porovnání s SA:MP ztrácel v tom, že nešlo vystoupit z aut a celá hra se odehrávala v nich (závody, honičky, Destruction Derby…), čímž se značně omezovala variabilita. Novější verze už pohyb pěšky umožňují a podobá se více singleplayeru. Je možné si zde měnit oblečení, jsou zde \"nehrané\" postavy hráči, přehrávání zvuků (NPC může tedy mluvit), zobrazování obrázků aj. Komplikovanost jazyka LUA je ale vyšší než PAWN.\n\nMinimální konfigurace:\n\nDoporučená konfigurace:\n\nPodporované operační systémy: Windows 98, Windows 98 Second Edition, Windows Millennium, Windows 2000, Windows XP (Home i Professional). Funguje i na Windows Vista, Windows 7, Windows 8/8.1, Windows 10, ale musíte se připravit na častější problémy než u výše uvedených systémů.\n\n"}
{"id": "172451", "url": "https://cs.wikipedia.org/wiki?curid=172451", "title": "Almanach", "text": "Almanach\n\nAlmanach (též sborník) je neperiodická publikace obsahující samostatné, většinou tematicky příbuzné stati, spojené v jeden knižní celek se společným názvem. Někdy bývá zaměňován s ročenkou nebo antologií. Slovo almanach se používá v geografii nebo literatuře.\n\nOd 18. století se objevují almanachy různého zaměření: nejčastěji literární, dále pak informativní, politické aj.\n\n\n\n"}
{"id": "172452", "url": "https://cs.wikipedia.org/wiki?curid=172452", "title": "Příčka (rozcestník)", "text": "Příčka (rozcestník)\n\nSlovo příčka se užívá ve více významech.\n\n"}
{"id": "172453", "url": "https://cs.wikipedia.org/wiki?curid=172453", "title": "Fosfatáza", "text": "Fosfatáza\n\nFosfatáza je enzym, který odstraňuje fosfátovou skupinu. Substrátem může být protein či nízkomolekulární sloučenina. V principu má tedy opačnou funkci než kináza, která naopak fosfátovou skupinu dodává.\nFosfatázy se řadí do EC kategorie 3.1.3, tj. mezi hydrolázy působící na esterových vazbách, jedná se o hydrolázy monoesterů kyseliny fosforečné.\n\nExistuje mnoho druhů, mohou se dělit podle pH optima na alkalické, neutrální, nebo kyselé fosfatázy, nebo podle substrátů.\n"}
{"id": "172458", "url": "https://cs.wikipedia.org/wiki?curid=172458", "title": "Morrígan", "text": "Morrígan\n\nMorrígan (královna přízraků) nebo Mórrígan (velká královna), také známá pod jmenem Morrígu, je bohyné z irské mytologie.\n\nJe zvláště spojovaná s Osudem a to hlavne předpovídáním prohry a smrti v bitvě. V této roli se ukazuje ve formě vrány, letíc nad bitevním polem. Tím se přibližuje Valkýrám ze severské mytologie. Také bývá spojována s nezávislostí a její vazba na skot může ukazovat na spojitost s bohatstvím a zemí.\n\nČasto je popisována jako trojice osob, sester. I když je členství v této trojici proměnlivé, nejčastěji uváděná kombinace v moderních zdrojích je Badb, Macha a Nemain. Primárni zdroje ale ukazují spíše na trojici Badb, Macha a Anand. Anand je též jiné jméno pro Morrigan.\n\nJiná podání mluví o Fea a dalších.\n\nVýrazně zasáhla také do života ulsterského hrdiny Cúchulainna. Před jednou z bitev se mu zjeví jako překrásná dívka, ale on odmítne její lásku. Morrigan pak zasáhne do nadcházející bitvy. Příštího rána zaútočí v podobě černého úhoře, který brodícímu Cúchulainnovi podrazí nohy. Jen co Cúchulainn úhoře zašlápne, žene na něj bohyně v těle vlčice splašené stádo. Následně přebere podobu jalovice s červenýma ušima v čele stáda. Cúchulainn způsobí Morrígan četná zranění a i přes její intervenci v bitvě zvítězí. Morrígan se mu poté zjeví jako stará žena, jež dojí krávu a nabídne mu mléko. On mléko požehná a její rány se zhojí.\n\nPřesto byl Cúchulainnův osud zpečetěn. Když potom Cúchulainn padne v boji, Morrígan se mu v podobě vrány posadí na rameno.\n\nV jiném příběhu se na Samhain potkává s Dagdou před bitvou s Fomoriany.\n\nKdyž on přijde, ona se umývá v řece, a každou nohu má na jiné straně řeky Unius. Některé zdroje uvádí, že tuto řeku stvořila. Po sexu Morrigan slíbí, že svolá mágy Irska, aby čarovali na pomoc Tuatha Dé Danannům a že zničí Indecha, vládce Fomorianů. Později prý přinesla dvě hrsti plné Indechovy krve a přilila jí do řeky.\n\nBohyně Morrígan např. vystupovala jako vedlejší postava v románu Neila Gaimana \"Američtí bohové\" nebo v jedné z řad seriálu \"Herkules\". Také se objevuje v knize \"Tajemství nesmrtelného Nikolase Flamela\", jako velká nepřítelkyně Nikolase a jeho manželky Perenely; dále v dílech \"Královna zkázy\" a \"Psi Avalonu\" od Marka Chadbourna. Taktéž je jednou z hlavních postav v sérii knih \"Kroniky železného druida\" od Kevina Hearneho. \n"}
{"id": "172461", "url": "https://cs.wikipedia.org/wiki?curid=172461", "title": "Podlesí (Brněnec)", "text": "Podlesí (Brněnec)\n\nPodlesí (německy Unterwald) je skupina domů podél řeky Svitavy, část obce Brněnec. V její centrální části stojí bývalý klášter. Dvoupatrová budova se dvěma vchody a schodišti je dnes upravena na obytný dům. Kaple byla přistavěná k pravé části budovy nad pramenem. Zbytečně byla zbořena někdy ve třetí čtvrtině 20. století. Zástavba je dnes nezajímavá, vesměs zmodernizovaná. Vede sem jen cesta z Brněnce, která tu končí, cyklostezka pokračuje do Březové nad Svitavou. Při sčítání lidu roku 2001 mělo Podlesí 18 domů a 55 obyvatel.\n\nBývalý klášter se nacházel v budově č. 9 v blízkosti řeky Svitavy v obci Podlesí. Podle vyprávění to byl ženský klášter s léčivou vodou z nedalekého pramene u klášterní budovy. Klášter byl zrušen v době josefovských reforem. Klášterní kaple byla zrušena v roce 1811. Pramen byl zasypán až po druhé světové válce. Vzhled budovy je zachycen na obraze z roku 1840.\n\nPověst o zázračném návratu sochy P. Marie z Bělé nad Svitavou.\n\n"}
{"id": "172463", "url": "https://cs.wikipedia.org/wiki?curid=172463", "title": "Craig C. Mello", "text": "Craig C. Mello\n\nCraig Cameron Mello (* 18. října 1960, New Haven) je americký molekulární biolog a profesor molekulárního lékařství na University of Massachusetts Medical School ve Worcesteru, ve státě Massachusetts. \n\nHlavním předmětem jeho výzkumné činnosti jsou experimenty s „vypínáním“ jednotlivých genů u hlístic. Při pokusech s tzv. umlčováním genů u háďátka obecného \"Caenorhabditis elegans\" popsal a objevil společně s dalším biologem Andrew Firem fenomén RNA interference, za což oba dostali v roce 2006 Nobelovu cenu za fyziologii a medicínu.\n"}
{"id": "172465", "url": "https://cs.wikipedia.org/wiki?curid=172465", "title": "Moravská Chrastová", "text": "Moravská Chrastová\n\nMoravská Chrastová je vesnice a katastrální území ležící na levém (východním) břehu Svitavy podél hlavní silnice od Svitav na Brno, tvořící nejlidnatější místní část obce Brněnce. \n\nTéměř celý katastr leží na Moravě, pouze velice malá nezastavěná část katastru leží v Čechách a v minulosti náležela ke katastru sousedního Brněnce. Obec se tak rozkládá na obou stranách historické zemské hranice.\n\nCentrum vsi má charakter městské ulice s zmodernizovanými domy. Stojí zde evangelický kostel, kaple sv. Isidora a zájezdní hostinec s mansardovou střechou. Řadová původní zástavba se následně drolí do jednotlivých prvorepublikových vilek. Nad vesnicí vznikly tři bytové domy. \n\nVes vznikla někdy po roce 1200, první písemná zmínka je však až z roku 1323. Při sčítání lidu roku 2001 bylo v Moravské Chrastové 210 domů se 795 obyvateli.\n\nHistorický vývoj názvu obce\n\n\n"}
{"id": "172468", "url": "https://cs.wikipedia.org/wiki?curid=172468", "title": "Michel Ney", "text": "Michel Ney\n\nMichel Ney, vévoda z Elchingen, kníže moskevský (10. ledna 1769, Saarlouis – 7. prosince 1815, Paříž) byl francouzský maršál doby prvního císařství. Napoleon ho nazýval „\"le brave des braves\"“ (nejstatečnější ze statečných).\n\nNey se narodil jako syn chudého bednáře v Saarlouis (jeho rodný dům v Pivní ulici 13 je dodnes zachován jako místní pamětihodnost).\n\nV roce 1788 vstoupil jako prostý vojín do husarského pluku a při vypuknutí revoluce byl poddůstojníkem. Roku 1792 se stal kapitánem a roku 1796 brigádním generálem. Roku 1799 překvapivým výpadem dobyl Mannheim, za což byl povýšen na divizního generála. Poté bojoval pod Massenou ve Švýcarsku a následně pod Moreauem v Německu (včetně bitvy u Hohenlinden roku 1800). Po uzavření Lunevillského míru byl vyslancem ve Švýcarsku. Od roku 1802 žil Michel Ney v spokojeném manželství – jeho ženou se stala Aeglé-Louisa Auguié, dcera bývalé komorné Marie Antoinetty. V roce 1804 jmenoval Napoleon Neye maršálem Francie. Byl to on, kdo zahájil tažení roku 1805 – porazil arcivévodu Ferdinanda u Günzburgu 10. října 1805 a zasloužil se hlavním dílem o kapitulaci Mackovy armády v Ulmu, když 14. října 1805 uzavírá obklíčení pevnosti vítěznou bitvou u Elchingen. Za to byl jmenován vévodou z Elchingen.\n\nV tažení roku 1806 velel 6. sboru a opakovaně se vyznamenal svým razantním postupem a osobní odvahou. Pronásledoval Prusy po bitvě u Jeny, obsadil Erfurt a Magdeburg. V roce 1807 bojoval v bitvě u Jílového a u Friedlandu. 1808 doprovázel císaře do Španělska. Roku 1811 se po konfliktu s Massenou se stáhl do soukromí, až roku 1812 dle rozkazu převzal velení 3. sboru Velké armády. Na ruském tažení se Ney vyznamenal mnohokrát, mj. v bitvě u Smolenska, zejména však v bitvě u Borodina, kdy mu byl večer po krvavém boji předán titul knížete Moskevského. Při ústupu velel Ney zadnímu voji a svou statečností, klidem i taktikou si získává obdiv svých vojáků, ale i nepřátel. O jeho urputnosti svědčí i tato epizoda: …když vtáhl jako poslední ze zadního voje do pruského Gumbinnenu, těsně před doléhajícími kozáky, v důstojnickém kasinu zmrzlého, unaveného a umazaného maršála nikdo nepoznal a důstojníci jej chtěli vyhodit na ulici. Ney stoickým klidem prohlásil: “\"pomalu pánové, nepoznáváte mě? Já jsem zadní voj velké armády, já jsem Michel Ney\"“.\n\nRoku 1813 velel u Budyšína na severu umístěnému levému křídlu a neuskutečnil Napoleonem zamýšlený obchvat spojeneckých vojsk. Poté táhl do Slezska, kde byl Blücherem přinucen ustoupit od Legnice. Poté pomohl při vítězství u Drážďan (26. a 27. srpna 1813).\n\nPo porážce Oudinota u Grossbeeren byl jmenován velitelem sil usilujících o proniknutí k Berlínu, ale je von Bülowem poražen u Dennewitz (6. září 1813). Roku 1814 je Ney velitelem císařské gardy a bojuje u Brienne, Montmirail, Craonne a Châlons-sur-Marne s příkladnou statečností. Po pádu Paříže nutil Napoleona k abdikaci a následně přešel k Bourbonům. Ludvík XVIII. ho jmenoval pairem a předal mu velení 6. divize. Po návratu Napoleona z Elby velel vojsku, které mělo Napoleona zajmout, avšak na místo toho vstoupil opět do jeho služeb. Byl jmenován vrchním velitelem levého křídla o síle 38 000 mužů (1. a 2. sbor), ale počínal si velmi váhavě a pasivně v bitvě s Angličany 15. a 16. června 1815 u Quatre-Bras, čímž umožnil spojení Angličanů s Prusy a de facto spoluzapříčinil tragédii Severní armády u Waterloo (18. června 1815]).\nVe vlastní bitvě u Waterloo bojoval statečně, ale netakticky jako smyslů zbavený – 6 koní pod ním bylo zabito, on však útočil dál jako pěšák. Nakonec vedl i Starou gardu do rozhodujícího útoku, který selhal. Přestože mu blízcí radili, aby emigroval a i zrádný Fouché mu opatřil cestovní pas, váhal Ney nepochopitelně s útěkem. 3. srpna 1815 byl zatčen a 8. listopadu postaven před válečný soud. Tribunál se však prohlásil za nekompetentní soudit člena komory pairů a tak byl Ney odsouzen 6. prosince 1815 komorou pairů za velezradu k trestu smrti. Ten byl vykonán zastřelením 7. prosince 1815 v pařížských Lucemburských zahradách.\n\nJeho posledním přáním bylo vlastní velení jeho vlastní popravčí čety. Během popravy osvědčil naposled svou chladnou mysl a proslulou statečnost. V místě provedené exekuce stojí dnes krásný památník vytvořený Rudem znázorňující maršála s šavlí v ruce. Podle Victora Huga se jednalo o nejkrásnější sochu v Paříži. Je pohřben na pařížském hřbitově Père-Lachaise. Zanechal po sobě tři syny, kteří později uveřejnili jeho paměti.\n\n"}
{"id": "172471", "url": "https://cs.wikipedia.org/wiki?curid=172471", "title": "Hřebeč (Koclířov)", "text": "Hřebeč (Koclířov)\n\nHřebeč (německy \"Schönhengst\") je osada obce Koclířov, tvořící její místní část a ZSJ. Je zde evidováno 16 adres. Rozkládá se po obou stranách historické česko-moravské zemské hranice (původně ležela jen v Čechách).\n\nV osadě stávala dřevěná kaple sv. Jana Nepomuckého, nahrazená v letech 1869–70 současnou neogotickou kaplí sv. Josefa. Nad vstupním portálem kaple je umístěna kamenná deska s letopočtem 1890. Před kaplí se nachází železný kříž s reliéfem Krista a Panny Marie z roku 1874, obnovený 2011. Kaple je dominantou díky silničnímu tunelu, který byl pod ní proražen. Zajímavostí tunelu je, že přes zemskou hranici. Poblíž byly provozovány významné lupkové doly s žáruvzdornými jílovci. Těžba lupku byla ukončena v roce 1991. Z prostoru bývalých dolů na Hřebči vede do Mladějova na Moravě 11 km úzkorozchodné železnice, kde je budováno muzeum průmyslových železnic.\n\nZ Hřebče je nádherný výhled do moravskotřebovské kotliny na Boršov a Moravskou Třebovou. Z jižní strany k osadě přiléhá PR Rohová.\n\nNa území dnešního Hřebče založil již roku 1280 Boreš z Rýzmburka hrad, který používal jako loupežný při důležité olomoucké obchodní cestě. Samotná osada byla založena až roku 1620.\n\nČeská část vždy náležela a stále náleží ke k.ú. Koclířov, zatímco k Moravě náleží jižní, jihovýchodní a východní část osady. Moravská část byla původně rozdělena mezi katastrální území Moravská Kamenná Horka (popisná čísla 2, 7, 8, 10, 11 a 14) a Boršov u Moravské Třebové (malá část na východě s popisnými čísly 12 a 17). Ke sloučení celé zástavby v rámci k.ú. Koclířov došlo k 1. lednu 1953.\n\n\n\n"}
{"id": "172482", "url": "https://cs.wikipedia.org/wiki?curid=172482", "title": "Italská hra", "text": "Italská hra\n\nItalská hra je nejstarší v současnosti stále používané otevřené zahájení, studovali ji italští šachisté již v průběhu 16. století. Nabízí spoustu zajímavých kombinačních zápletek spojených s brzkým útokem na krále. Též využívá těch nejklasičtějších strategických obratů, tudíž se jedná o dobrou pomůcku začínajícím šachistům.\n\nV současnosti není na profesionální úrovni příliš používaná, jelikož řada jejích variant je prozkoumaná do situací, ve kterých je pozice víceméně rovná a materiál na šachovnici není dostatečný na zvrácení pozice pro jednu z bojujících stran.\n\nUvozena je tahy: 1. e4 e5, 2. Jf3 Jc6, 3. Sc4 Sc5.\n\nMálo užívané odpovědi černého po 3. Sc4 jsou např. 3. ... d6, 3. ... Jd4, 3. ... h6 atd.\nNejklidnější hra \"giuoco pianissimo\" je 3. ... Sc5 4. d3 a 5. Jc3 či 4. Jc3 a 5. d3. \n\nHlavní varianta italské hry vypadá takto: 4. c3 Jf6, 5. d4 exd4, 6. cxd4 Sb4+, 7. Jc3 Jxe4, 8. 0-0 Sxc3 (nikoli ...Jxc3 - vede k silnému útoku na černého krále s obětí věže na a1), 9. d5 … (tzv. Mollerův útok).\n\nVariant je více, poměrně dost hraná je varianta: 4. c3 Jf6, 5. d4 exd4, 6. cxd4 Sb4+, 7. Sd2 Sxd2, 8. Jbxd2 d5, 9. exd5 Jxd5, 10. O-O ...\n\nDalší variantou je po 5... exd4 6. e5 d5, 7. Sb5\n\nTah 4. b4 Sxb4 vede do tzv. Evansova gambitu.\n"}
{"id": "172486", "url": "https://cs.wikipedia.org/wiki?curid=172486", "title": "Vincenc Mašek", "text": "Vincenc Mašek\n\nVáclav Vincenc Mašek (Machek, Maschek) (5. dubna 1755 Zvíkovec u Zbiroha – 15. listopadu 1831 Praha) byl český hudební skladatel, hudební pedagog a vydavatel.\n\nSyn venkovského kantora, který mu také dal základy hudebního vzdělání. Později studoval klavír u Františka X. Duška a skladbu u Josefa Segera v Praze. Stal se sekretářem hraběte z Vrtby a pod jeho patronací pořádal koncerty zejména v Německu. \n\nKdyž se osamostatnil stal se v Praze ředitelem kůru v kostele sv. Mikuláše na Malé Straně, obchodníkem s hudebninami a vyhledávaným učitelem klavíru. Jeho obchod byl jedním z center pražského hudebního života. Byl soudním znalcem v oboru muzikálií, členem pražské společnosti Tonkünstler-Sozietät a čestným členem Vídeňského spolku pro duchovní hudbu u sv. Anny.\n\nOženil se v roce 1781 se svou žačkou Marií Johannou Nepomucenou Ludmilou Sibilou Vincencií, rozenou Prausovou (1764–1808), která byla rovněž klavíristkou a navíc výbornou hráčkou na skleněnou harmoniku. Díky tomuto manželství vznikla řada krásných skladeb pro tento neobvyklý hudební nástroj. Manželé často pořádali koncerty složené pouze z vlastních skladeb.\n\nManželství bylo velmi plodné nejen hudebně. Měli celkem 16 dětí. Hudbě se věnovali synové Kašpar a Albín. Kašpar se proslavil jako významný představitel hudebního života v Lublani a je znám jako slovinský skladatel Gašpar Mašek (1794–1873). Jeho syn (vnuk Vincence Maška) Kamilo Mašek (1831–1859) byl pak významným slovinským skladatelem, autorem řady písní a sborů na texty slovinských básníků první poloviny 19. století.\n\nKatalogem souborného díla se zabývá České muzeum hudby. Je evidováno na 400 skladeb, avšak v naprosté většině nejde o originály, ale dobové opisy. \n\nJeho dílo zahrnuje nejen četné skladby pro klavír, skleněnou harmoniku a písně, ale i velké množství chrámové hudby: na 30 mší, 38 graduálií, 71 ofertorií, 5 pastorel a četná moteta a litanie. Zkomponoval také dvě opery: \"„Der Ostindien fahrer“\" a „\"Der Spiegelritter\"“, balety, pantomimy, nástrojové koncerty i hudbu komorní.\n\nJeho hudba je uměřeně klasická s romantickými nádechy.\n\n"}
{"id": "172487", "url": "https://cs.wikipedia.org/wiki?curid=172487", "title": "Horní Hynčina", "text": "Horní Hynčina\n\nHorní Hynčina (německy Ober Heinzendorf) je vesnice, část obce Pohledy v okrese Svitavy v Pardubickém kraji.\n\nHorní Hynčina je větší vesnice, která je dnes součásti menších, sousedních Pohledů a její název již prakticky zanikl. Stojí zde barokní farní kostel sv.Mikuláše. Pod kostelem stávala velká malebná rychta, zbytečně zbořená bez náhradní výstavby. Podél silnice od Pohledů do Březové nad Svitavou stojí v hlubokém údolí velmi mnoho malebných usedlostí a chalup. Nedaleko kostela je bývalá škola a drobná kaplička. Ve vsi bývalo mnoho občanů zaměstnáváno v zemědělství.\n\nV roce 2007 bylo ve střední části vsi, v prostoru mezi kostelem sv. Mikuláše a bývalou školou, dnes Obecním úřadem, vybudováno víceúčelové hřiště na volejbal, tenis, malou kopanou, košíkovou, atd. Součástí je i technické zázemí (dřevěná chatka) sloužící k uložení sítí, míčů a laviček. V témže roce zde bylo vybudováno parkoviště, které slouží i pro návštěvníky kostela a místního hřbitova.\n\n"}
{"id": "172489", "url": "https://cs.wikipedia.org/wiki?curid=172489", "title": "UTP", "text": "UTP\n\nUTP může být:\n\n"}
{"id": "172490", "url": "https://cs.wikipedia.org/wiki?curid=172490", "title": "Muzlov", "text": "Muzlov\n\nMuzlov (německy \"Musslau\") je zaniklá vesnice německých kolonistů patřící kdysi ke svitavskému (hřebečskému) jazykovému ostrovu. Ležela západně od Moravské Dlouhé na moravské straně historické česko-moravské zemské hranice. Dosud existující katastrální území Muzlov (od r. 1949 částečně zasahující i do Čech) o rozloze 294,4 hektarů je nyní součástí města Březová nad Svitavou. Ze vsi, v níž bývala i škola, stojí dnes jen jediný dům a ve středu zbytky kaple.\n\nVesnice Muzlov a sousední Moravská Dlouhá tvořily samostatnou obec Muzlov. V roce 1921 žilo ve 46 domech 290 obyvatel. 27. října 1930 byl Muzlov postižen přírodní katastrofou: vichřicí, sněhovou vánicí a prudkým deštěm. Rozvodněná řeka Svitava strhla splav ve vsi, zaplavila silnici z České Dlouhé do Březové nad Svitavou a dále zaplavila sklepy a místnosti některých domů. Vichřice způsobila rozsáhlé polomy v okolních lesích. Na podzim roku 1930 byla dokončena stavba silnice z Muzlova do Hradce nad Svitavou, jež byla zprovozněna na jaře 1931. Po nuceném vysídlení původních německých obyvatel byla vesnice Muzlov vyprázdněna a po roce 1948 zbořena. Důvodem bylo rozšíření ochranného pásma Brněnského vodovodu. K 17. prosinci 1950 byla obec Muzlov výnosem okresního národního výboru ve Svitavách z 8. února 1950 sloučena se sousední obcí Českou Dlouhou v jednu obec pod názvem Dlouhá. Od roku 1960 byla tato nová obec součástí Březové nad Svitavou, s níž poté v letech 1976–1990 náležela k Brněnci .\n\nPozůstatky pozdně gotické kaple z období před rokem 1860. Věž je zasvěcená Svatému Františku Xaverskému, později okolo roku 1860 k ní byla přistavěna kaple. Z interiéru kaple se zachoval pouze zvon, posvěcený v období II. svět. války a sochy Panny Marie Lurdské a Svatého Josefa. Sochy jsou dnes uloženy v Březové nad Svitavou a zvon je na farnosti ve Svitavách. Stavba je dnes jedním z mála viditelných důkazů existence obce. Ze stavby v současnosti zbyly pouze obvodové zdi při silnici vpravo ve směru na Hradec nad Svitavou na zalesněném návrší. Dnes jsou pozůstatky kaple zarostlé náletovými dřevinami. Žáci místní základní školy v Březové nad Svitavou v současné době pomáhají s obnovou tohoto místa.\n\nV katastru zaniklé vsi se nachází kulturní památka 1. březovský vodovod. Vzhledem k blízkosti geologické hranice české křídy v této oblasti a možnosti jímání pitné vody pro město Brno, byl již na začátku 20. století vytvořen a zrealizován projekt vodovodu. Dnes je v oblasti několik pramenišť, vyhloubených v okolních svazích, sloužící k jímání vody pro Brno. \n\n"}
{"id": "172493", "url": "https://cs.wikipedia.org/wiki?curid=172493", "title": "AIDA", "text": "AIDA\n\nAIDA je anglický akronym pro účinný model stupňového působení propagace, který postupuje krok za krokem čtyřmi etapami.\n\n\nNěkdy se na konec přidává etapa *S jako Satisfaction. Po koupi produktu je zákazník spokojen, k výrobku se vrací a doporučuje jej ostatním.\n\nModel AIDA se využívá úspěšně v různých druzích reklamy a propagace. Tento postup je osvědčený i pro Copywriting (psaní pro web).\n"}
{"id": "172494", "url": "https://cs.wikipedia.org/wiki?curid=172494", "title": "Zákon o veřejných službách v přepravě cestujících", "text": "Zákon o veřejných službách v přepravě cestujících\n\nZákon o veřejných službách v přepravě cestujících je název navrženého zákona České republiky, který v roce 2010 schválila Poslanecká sněmovna PČR.\n\nO potřebě a obsahu zákona o veřejné dopravě, který by jednotně upravil pravidla pro dotování osobní veřejné dopravy a její plánování, se opakovaně zmiňovali různí politici i odborníci včetně zástupců ministerstva dopravy zejména v letech 2004–2007. V roce 2009 poslalo ministerstvo do připomínkového řízení verzi s názvem Zákon o veřejných službách v přepravě cestujících po železnici a silnici. V únoru 2010 předložila vláda návrh zákona poslanecké sněmovně pod názvem Zákon o veřejných službách v přepravě cestujících.\n\nZákon měl nahradit části nynějších zákonů o silniční dopravě a o dráhách a měl zahrnout i některá témata, která dosud podrobně upravovala jen prováděcí vyhláška (ohledně prokazatelné ztráty při zajišťování dopravní obslužnosti) a odstranit nejasnosti a rozpory v dosavadních právních předpisech, kvůli nimž byla zpochybňována některá výběrová řízení na autobusové i železniční dopravce (viz též článek Konkurence železničních dopravců v Česku) a které měly podíl i na krizi autobusové dopravy v Ústeckém kraji v roce 2006. Příprava zákona probíhala souběžně s přípravou Nařízení Evropského parlamentu a Rady (ES) č. 1370/2007, o veřejných službách v přepravě cestujících po železnici a silnici, vydaného 23. října 2007, a konečné verze návrhu zákona implementují požadavky této směrnice.\n\nO potřebě Zákona o veřejné dopravě v rámci státní dopravní politiky se zmínil náměstek generálního ředitele Českých drah Josef Bazala na besedě se zaměstnanci 13. února 2004. Za autora názvu zákona označil Bazala svého kolegu Růžičku – ten své autorství popřel s tím, že tento název zákona je standardní v západních zemích i na Slovensku.\n\nNávrh zařadit zpracování nového Zákona o veřejné dopravě do dopravní politiky České republiky byl obsažen jako jedna z alternativ řešení legislativních problémů v závěrech XII. semináře IDS, pořádaném pod záštitou ministerstva dopravy 16.–18. května 2005 v Lázních Bohdaneč Institutem Jana Pernera.\n\nS přijetím Zákona o veřejné dopravě počítá \"Strategie podpory dopravní obsluhy území\", projednaná vládou 12. dubna 2006.\n\nVěcný návrh zákona a změn souvisejících předpisů byl vládou připraven v průběhu roku 2006,\n\nv listopadu 2006 byl projednán s kraji a významnými dopravci a poté přepracován. V březnu 2007 bylo zahájeno vnitroresortní připomínkové řízení na Ministerstvu dopravy. Na konci srpna 2007 skončilo meziresortní připomínkové řízení k věcnému záměru zákona. Počítá se s účinností zákona od 1. ledna 2009.\n\n20. ledna 2007 náměstek ministra dopravy, vrchní ředitel Sekce strategie, veřejné dopravy a ekologie Ministerstva dopravy Petr Šlegr pro MF Dnes prohlásil, že ministerstvo chce do podzimu 2007 připravit návrh zákona. Zejména zdůraznil, že na dotované linky a spoje budou muset být vyhlašována výběrová řízení. Později uváděli zástupci ministerstva, že návrh zákona bude vládou sněmovně předložen do konce roku 2007.\n\nPodporu veřejné dopravy včetně obnovy vozového parku a rozvoje integrovaných dopravních systémů měly ve svých programech všechny strany, které uspěly ve volbách roku 2006. Zpracování samostatného zákona o veřejné dopravě měla ve volebním programu jmenovitě uvedeno KDU-ČSL. Pro potřebnost zákona se pro média vyjadřuje zejména děkan dopravní fakulty ČVUT Petr Moos\n\na prezident Svazu dopravy Jaroslav Hanák.\n. Přijetí zákona je součástí Programového prohlášení Svazu průmyslu a dopravy ČR na rok 2007.\n\nKoaliční smlouva ODS, KDU-ČSL a SZ obsahovala závazek podat návrh zákona sněmovně do konce srpna 2007. V květnu 2007 Plán legislativních prací vlády požadoval vznik věcného záměru zákona do 12. července 2007.\n\nProgramové prohlášení nové vlády Mirka Topolánka z 19. ledna 2007 obsahuje text: „Vláda předloží návrh zákona o veřejné dopravě, který zajistí provázanost dopravy na celostátní, krajské a místní úrovni, odstraní současné legislativní rozdíly mezi autobusovou a železniční dopravou, posílí pravomoci objednavatele dopravních výkonů ve veřejném zájmu a legislativně upraví postavení koordinátorů integrovaných dopravních systémů. Účinnou podporou veřejné dopravy zajistí její konkurenceschopnost vůči dopravě individuální.“ Obdobné ustanovení obsahovala i koaliční smlouva ODS, KDU-ČSL a SZ z 29. prosince 2006.\n\nNávrh, který zpracovalo ministerstvo dopravy pod vedením náměstka pro veřejnou dopravu Petra Šlegra v létě 2007, byl předmětem kritiky těch dopravců, kteří nyní nejsou ve zvýhodněném postavení. Šéf firmy Student Agency Radim Jančura i předseda představenstva Sdružení železničních společností Jiří Mužík návrhu vytýkali, že umožňuje státu a krajům nevypisovat výběrová řízení na provozování osobní železniční dopravy nebo že i nadále zakazuje jezdit nedotovaným dopravcům tam, kde jezdí dotovaní.\n\nV lednu 2008 ministr dopravy Aleš Řebíček oznámil, že práce na návrhu zákona byly pozastaveny, protože úpravu téže problematiky začala řešit Evropská komise. Do zákona pak má být zapracován její závěr. Evropská komise mimo jiné řeší i stížnost dopravce ČAS Znojmo a. s. z roku 2005 na nedovolenou podporu konkurenční firmy krajem.\n\nZačátkem roku 2009 poslalo ministerstvo do připomínkového řízení verzi s názvem \"Zákon o veřejných službách v přepravě cestujících\" s navrhovanou účinností od 3. prosince 2009 (tedy shodně s evropským nařízením). V červnu 2009 zřídil ministr dopravy Gustáv Slamečka třicetičlennou pracovní skupinu pro dokončení návrhu zákona, zejména pro vypořádání připomínek z připomínkového řízení.\n\n24. února 2010 předložila vláda návrh zákona poslanecké sněmovně pod názvem \"Zákon o veřejných službách v přepravě cestujících a o změně dalších zákonů\" s navrhovaným datem účinnosti od 1. července 2010. První čtení proběhlo 12. března 2010, poslanecká sněmovna návrh zákona schválila 14. dubna 2010.\n\nObsahem zákona by měly být cíle veřejné dopravy a vymezení veřejného zájmu, přesnější vymezení odpovědnosti státu, kraje a obcí, možnost vícestranných smluv se současným využitím více veřejných zdrojů (ministerstvo a kraj, sousedící kraje, kraj a obec atd.) nebo veřejných i soukromých zdrojů (průmyslové podniky, obchodní centra atd.), preference veřejné dopravy, dopravní plánování včetně kritérií výkonnosti a kvality, tarifní a odbavovací integrace, výběr dopravce, smlouva o veřejné službě a výpočet kompenzace, umožnění účelově nevázaného přiměřeného zisku dopravce. Úprava licenčních řízení by měla zůstat ve stávajících oborových zákonech.\n\nZpravidla se uvažuje o posílení regulovaného konkurenčního prostředí ve veřejné dopravě, avšak zároveň, kvůli efektivitě investic dopravců, o udělování zakázek na delší dobu, například na dobu 8 let v autobusové dopravě a 15 let v železniční dopravě (podle prezidenta Svazu dopravy Jaroslava Hanáka). Řešen má být také vzájemný vztah a rozlišení dotované veřejné dopravy od ziskové veřejné dopravy. Počítá se s možností dotovat jako doplňkové (alternativní) i nelinkové formy dopravy, tzv. systémy s pravděpodobnostní obsluhou, například s proměnnými trasami a jízdními řády, radiobus atd.\n\nV první polovině roku 2007 se ve věcném návrhu Zákona o veřejné dopravě objevil institut „regulačního stupně“, umožňující preferovat „dopravu ve veřejném zájmu“ před komerčními spoji. Významní konkurenti Českých drah (Railtrans a Student Agency) tuto úpravu vnímali jako překážku konkurenčního prostředí, která umožňuje upřednostňovat dotované spoje před efektivnějšími.\n\nPrincipem návrhu zákona z roku 2009 je rovné postavení a propojení drážní a autobusové dopravy a vytyčení standardů kvality a bezpečnosti. Zákon se nezabývá budováním a plánováním integrovaných dopravních systémů.\n\nOproti stávající české legislativě se v evropském nařízení objevuje institut výlučného práva, tj. možnosti spojit udělení závazku veřejné služby určitému dopravci s vyloučením jiných provozovatelů v určité trase, síti nebo oblasti.\n\nPříprava zákona je koordinována se souběžným projednáváním návrhu nařízení o veřejných službách v přepravě cestujících po železnici a silnici v Evropském parlamentu.\n\nPodle návrhu by nařízení mělo pro smlouvu o veřejné službě stanovit povinnost objednatelů vybírat dopravce ve výběrových řízeních, avšak se čtyřmi výjimkami:\n\nMaximální smluvní doba by byla 10 let u autobusové dopravy a 15 let u drážní, přičemž v případě podstatných investic mohou být tyto doby ještě o polovinu prodlouženy.\n\nNařízení Evropského parlamentu a Rady (ES) č. 1370/2007, o veřejných službách v přepravě cestujících po železnici a silnici, bylo vydáno 23. října 2007, ruší se jím dosavadní nařízení Rady (EHS) č. 1191/69 a č. 1107/70. Nařízení vstoupí v platnost 3. prosince 2009 a definuje pro stávající smluvní vztahy desetileté přechodné období do 3. prosince 2019. Je v členských zemích přímo aplikovatelné.\n\nK českému zákonu o veřejných službách v přepravě cestujících jsou připravovány tyto prováděcí předpisy:\n\nRočně jako úhrada prokazatelné ztráty v regionální a dálkové dopravě vypláceno kolem 9 miliard korun (zhruba napůl mezi autobusovou a železniční dopravu), v městskou hromadné dopravě dalších asi dvanáct miliard, několik stamiliónů je poskytováno dopravcům navíc jako dotace podpory vozového parku. Vykazované náklady zahrnující přiměřený zisk se v autobusové dopravě liší od 20 Kč/km až ke 39 Kč/km. Nuceně podhodnocené náklady vedou k zastarávání vozového parku, nadhodnocené náklady jsou někdy projevem přelévání zisku majetkově spřízněným obchodním partnerům dopravce (výrobcům autobusů, majitelům autobusových nádraží atd.).\n\nPodle ministerstva dopravy veřejná linková doprava v závazku veřejné služby vyprodukovala za rok 2007 zisk ve výši 309 milionů Kč, zatímco provoz mimo závazek veřejné služby za stejné období vykázal ztrátu 127 milionů Kč. Za první pololetí 2008 byl v závazku veřejné služby vykázán zisk 190 milionů Kč, zatímco doprava mimo závazek veřejné služby ztráta 101 milionů Kč.\n\nZákon s obdobným názvem platí například ve Švýcarsku.\n\nNěmecký Svobodný stát Sasko přijal Zákon o veřejné osobní dopravě (ÖPNVG) dne 14. prosince 1995.\n\nNa Slovensku byl legislativní záměr \"Zákona o verejnej hromadnej doprave\", s důrazem na integrované dopravní systémy, rozvíjen v letech 1999 a 2000 a na nátlak samospráv a dopravců bylo vypracování návrhu zákona zařazeno do legislativního plánu vlády SR zařazen s termínem dokončení červen 2002. Byl zpracován pouze věcný záměr zákona, roku 2001 ale byla příprava ministerstvem zastavená, protože ministerstvo shledalo takovýto sjednocující zákon nepotřebným. Vláda Slovenské republiky s požadavkem ministerstva vyjádřila nesouhlas a na jednání 6. března 2002 pouze posunula termín dokončení návrhu na červenec 2003.. \"(Informace o dalším osudu návrhu nenalezeny.)\" Kolem roku 2004 byl zmiňován záměr, že vznikne \"Zákon o dopravnej obslužnosti regiónov\". 10. května 2005 schválila slovenská vláda novou koncepci dopravní obslužnosti do roku 2015. Od počátku roku 2005 byly na kraje přeneseny rozhodující kompetence ohledně autobusové dopravy, podle přijaté koncepce tomu tak má být i pro železniční dopravu, s celostátní jednotnou zákonnou úpravou se již nepočítá, právní rámec je i nadále upraven zvlášť pro drážní a zvlášť pro silniční dopravu.\n\n"}
{"id": "172498", "url": "https://cs.wikipedia.org/wiki?curid=172498", "title": "Satén", "text": "Satén\n\nSatén je tkanina v atlasové vazbě s vysokým leskem na lícní straně, kde převažují osnovní nitě. \n\nTkaniny se vyrábí převážně z přízí z nekonečných vláken (přírodní hedvábí, viskóza, polyester, polyamid) s použitím na večerní šaty, podšívkovinu, spodní a noční prádlo.\n\nZnámé jsou také bavlněné satény, ze kterých se šijí povlaky na posteloviny, závěsy nebo i halenky a večerní šaty. Bavlněné tkaniny jsou většinou mercerované, levnější zboží je jen kalandrované.\n\nPletený satén\n\n\nPoužití: např. dámské spodní prádlo (polyamid s 15-20% elastanu)\n\nJeden řádek z lycry obeskávané hladkým nebo tvarovaným polyamidovým filamentem / jeden řádek z hladké polyamidové niti. \n\nZboží má měkký omak, hedvábný lesk a trvalý tvar. \n"}
{"id": "172499", "url": "https://cs.wikipedia.org/wiki?curid=172499", "title": "Counting Crows", "text": "Counting Crows\n\nCounting Crows (doslova „Počítající vrány“) jsou americká rocková kapela, která se stala velice populární v roce 1994 po vydání debutového alba \"August and Everything After\" na kterém představili svůj první hit „Mr. Jones“.\nZpěvák Adam Duritz a kytarista Dave Bryson (oba bývalý členové The Himalayans) se dali dohromady v San Franciscu v roce 1991 a vytvořili tak Counting Crows. Ze začátku vystupovali jako akustické duo vystupující ve městech Berkeley a San Francisco a jejich okolí.\n\nCounting Crows si svým přátelským a tak trochu melancholickým přístupem rychle našli své fanoušky mezi fandy alternativního rocku, kteří hledali něco jiného než zuřící kytaristy seattlské hudební scény. V této době se také z místních hudebníků zformovala celá kapela a rozhodli se podepsat kontrakt s Geffen Records.\n\nPrvní album \"August and Everything After\" vyšlo v roce 1993. Největším hitem se stala píseň „Mr. Jones“, která je o otci Adamova kamaráda z dětství a Martym Jonesovi, členovi The Himalayans.\n\nV roce 1996 vyšlo druhé album kapely, \"Recovering the Satellites\". Zvukově bylo tvrdší a bylo na něm víc písní, které byly založené na rifech než na August and Everything After. Nicméně obsahovalo i některé klidnější, melancholické stopy, jako třeba „Recovering the Satellites” a také „A Long December\" a „Miller's Angels\". Skladba „Recovering the Satellites\" se často považuje za odpověď Adam Duritze na náhlou a tak trochu nechtěnou slávu.\n\nV roce 1999, Counting Crows vydali album \"This Desert Life\", které se prodávalo hlavně díky písni „Hanginaround\" a obsahovalo také hit „Colorblind\" (který jsme také mohli slyšet ve filmu \"Velmi nebezpečné známosti\".) Na podporu alba uspořádali turné společně s alternativně-rockovou kapelou Live.\n\nV roce 2002 vydali album \"Hard Candy\", které mimo jiné obsahovalo i předělávku písně „Big Yellow Taxi“ od Joni Mitchell z roku 1970. V této písni zpívala na soundtracku k romantické komedii \"Láska s výstrahou\" Vanessa Carlton vokály a píseň se stala obrovským hitem, která kapele přitáhla mnoho nových (a mladých!) fanoušků. Zdá se, že Counting Crows jsou zvláště od konce 70. let zamilovaní do klasického rocku a hráli písně od takových mistrů, jakými jsou Bruce Springsteen, Rod Stewart, Pure Prairie League, Rolling Stones, Grateful Dead, Van Morrison, U2 a Oasis.\n\nV listopadu 2003 Counting Crows vydali výběrové album \"Films About Ghosts (The best of...)\". V témže roce také uspořádali turné s Johnem Mayerem, Maroon 5, a Graham Colton Band.\n\nV létě 2004 nahráli Counting Crows pro film \"Shrek 2\" píseň „Accidentally in Love\". Píseň byla nominována na Oscara. Na všech dalších vydáních alba \"Films About Ghosts\" tato píseň je.\n\nV červnu 2006 vydali Counting Crows \"\", živé album složené z vystoupení z roku 2003, z turné na podporu \"Hard Candy\". I když se skládá hlavně z živých vystoupení, z nichž většina už byla někdy vydaná, tak obsahuje i některé nové stopy jako třeba \"Hazy\", \"Blues Run the Game\" a \"Black and Blue\".\n\nFrontman kapely Adam Duritz naznačil, že jejich další studiová nahrávka by mohla vyjít už na začátku roku 2007. Duritz i kytarista Dan Vickrey uvedli, že strávili tři týdny v Hell’s Kitchen nahrávacím studiu spolu s Gilem Nortonem, producentem Recovering The Satellites z roku 1996. Vickrey dodal, že nové album bude zvukově nejblíže právě Recovering The Satellites.\n\nDuritz také přemýšlel o pracovním názvu chystaného alba – Saturday Nights & Sunday Mornings. Vysvětloval, že je to proto, že „O sobotní noci většinou zhřešíte a v neděli ráno toho litujete. Hřešení je většinou hlasité, vzteklé, kruté a násilné.\"\n\nDeska vyšla 24. března 2008, ve stejný den bylo oznámeno, že se zúčastní letního turné společně s kapelou Maroon 5. Zastaví se i na skotském festivalu T in the Park nebo společném koncertě s The Police dne 24. června v Bělehradu.\n\nSoučasní členové\n\nBývalí členové\n\n\n\n\nOficiální stránky Counting Crows\n"}
{"id": "172501", "url": "https://cs.wikipedia.org/wiki?curid=172501", "title": "Sputnik 8", "text": "Sputnik 8\n\nSputnik 8 byla startovací plošina pro sondu Veněra 1 k Venuši. Byla to identická kopie neúspěšného Sputniku 7 s drobnými úpravami na 4. stupni rakety Molnija.\n\n"}
{"id": "172503", "url": "https://cs.wikipedia.org/wiki?curid=172503", "title": "Flanel", "text": "Flanel\n\nFlanel je tkanina v keprové nebo plátnové vazbě, upravená česáním po jedné nebo obou stranách. Flanely jsou poměrně lehké, hřejivé a příjemné, měkké na omak .\nČasto se rozdělují na dvě skupiny: bavlněné a vlněné flanely\n\nBavlněný a viskózový flanel se vyrábí z jemnější osnovy a hrubého útku. Je jednobarevný, pestře tkaný (z barvených přízí) nebo potisknutý .\n\nZ reklamních prospektů je známý také flanel z mikrovláken. \n\nPoužití: košile, pyžama, postelové povlaky \n\nKe košilovým flanelům se řadí například \"croise\" (franc.: zkřížená nebo též keprová vazba). Je to tkanina v trojvazném nebo oboustranně zesíleném kepru, česaná nebo kalandrovaná, často bílá, barvená v kuse nebo potištěná. \n\nVlněný flanel je tkaný nebo i pletený z česané nebo mykané příze. Příze se vyrábí z jemných, silně kadeřavých vln, zpravidla melanžovaných na světle šedé barevné odstíny. Tkaniny se často valchují a někdy počesávají v pruzích s vlasy položenými v jednom směru, čímž se vytváří na povrchu dodatečný efekt.\nPoužití: pánské zimní obleky a kalhoty (klasický \"šedý flanel\"). \n\n"}
{"id": "172506", "url": "https://cs.wikipedia.org/wiki?curid=172506", "title": "RedWall Firewall", "text": "RedWall Firewall\n\nredWall Firewall je linuxová distribuce, která se spouští a běží přímo z Live CD. Konfigurace může být uložena na disketě, USB disku nebo na pevném disku a je při spouštění systému nahrána do adresáře /etc. Adresář /var je vytvořen v ramdisku nebo na připojeném pevném disku. Primárním cílem pro použití této linuxové distribuce jsou nejrůznější firewally a servery.\n\n\n\n"}
{"id": "172507", "url": "https://cs.wikipedia.org/wiki?curid=172507", "title": "Sputnik 9", "text": "Sputnik 9\n\nSputnik 9 byl 4. testem lodi Vostok, který se uskutečnil 9. března 1961. Byl zkonstruován pro let člověka do vesmíru. Loď byla vyslána s figurínou kosmonauta a psem Černuškou. Let byl úspěšný a po jednom obletu došlo k přistání.\n\n\n"}
{"id": "172517", "url": "https://cs.wikipedia.org/wiki?curid=172517", "title": "Klokánek Gaimardův", "text": "Klokánek Gaimardův\n\nKlokánek Gaimardův \"Bettongia gaimardi\" je velmi malý klokan, má však poněkud kratší čumák a o něco delší zadní nohy než klokánek krysí, proto působí více jako klokan.\n\nV současnosti žije jako samostatný poddruh již jen na Tasmánii, kde je poměrně hojný. Kdysi dával přednost přirozeným travinným biomům, ty byly však proměněny v pastviny, a proto se stáhl do řídkých eukalyptových lesů.\n\nDélka klokánka Gaimardova je 31,5 až 33,5 cm. Jeho hmotnost je 1,2 až 2,2 kg.\n\nJe výhradně nočním zvířetem, které prospí den ve svém hnízdě z listí a kůry. Hnízdo staví v mělké prohlubni pod dřívím nebo na hustých travnatých ostrůvcích. Za tímto účelem hromadí materiál. Živí se téměř výhradně rostlinnou potravou. Je sporné, zda byl klokánek Gaimardův na pevnině vyhuben evropskou liškou obecnou, nebo zda ho vytlačila konkurence s králíky. Jelikož liška zatím na Tasmánii nepronikla a králíci jsou tam mnohem vzácnější než na pevnině, je zde jeho přežití zatím zřejmě zajištěno.\n"}
{"id": "172518", "url": "https://cs.wikipedia.org/wiki?curid=172518", "title": "Sputnik 10", "text": "Sputnik 10\n\nSputnik 10 byl 5. test vesmírné lodi Vostok a poslední ze série lodí určené pro test letu člověka do vesmíru. Let odstartoval 25. března 1961 z kosmodromu Bajkonur, na palubě byla figurína kosmonauta a pes Hvězdička (). Po jednom obletu Země loď úspěšně přistála.\n\n"}
{"id": "172520", "url": "https://cs.wikipedia.org/wiki?curid=172520", "title": "Albrecht Kossel", "text": "Albrecht Kossel\n\nLudwig Karl Martin Leonhard Albrecht Kossel (16. září 1853, Rostock – 5. července 1927, Heidelberg) byl německý lékař. V roce 1910 obdržel Nobelovu cenu za fyziologii a medicínu za výzkum v cytologii, zvláště proteinů a nukleových kyselin.\n\nNarodil se v rodině pruského diplomata, roku 1872 začal studovat medicinu ve Štrasburku a 1878 v Rostocku promoval. Roku 1883 byl jmenován ředitelem Fyziologického ústavu v Berlíně, kde se stal také mimořádným profesorem. Od roku 1895 byl řádným profesorem fyziologie na univerzitě v Marburgu a od roku 1901 v Heidelbergu, kde přednášel až do roku 1924. Albrecht Kossel byl ženatý, s manželkou měli dceru a syna, později známého fyzika Walthera Kossela (1888–1956).\n"}
{"id": "172523", "url": "https://cs.wikipedia.org/wiki?curid=172523", "title": "Alexis Carrel", "text": "Alexis Carrel\n\nAlexis Carrel (28. června 1873, Lyon – 5. listopadu 1944, Paříž) byl francouzský lékař a eugenik. V roce 1912 obdržel Nobelovu cenu za fyziologii a medicínu za práce týkající se sešívání cév a transplantace. Jeho techniky šití a pokusy s přenosy orgánů byly základem pro cévní chirurgii, kardiochirurgii a transplantologii. Je po něm pojmenován menší kráter (16 km) na Měsíci (Mare Tranquillitatis).\n\nAlexis Carrel se narodil 28. června 1873 v Lyonu jako syn obchodníka. Otec brzy zemřel a vychovávala jej matka. Studoval ve škole sv. Josefa a na univerzitě v Lyonu, kde získal v r. 1900 titul doktora medicíny. Již během studia se zaměřil na cévní chirurgii, stal se členem učitelského sboru. Ve funkci prosektora učil anatomii a experimentální chirurgii. Vypracoval nové operační techniky cévního stehu, používal velmi jemné jehly a nástroje. Při operacích dbal o přísné dodržování sterility a proto nedocházelo ke komplikacím s bakteriální infekcí. O svých zkušenostech psal články do vědeckých časopisů již od r. 1896. V roce 1902 publikoval v \"Lyons Medical\" techniku pro konečnou anastomózu krevních cév. Na univerzitě jeho práce nebyla náležitě hodnocena, lékařská fakulta ho odmítla přijmout do svého chirurgického týmu, a proto se rozhodl opustit Francii. Přispělo k tomu i jeho svědectví o zázraku v Lurdech, které poškodilo jeho pověst mezi akademickou komunitou.\n\nOd r. 1904 Carrel pracoval na katedře fyziologie univerzity v Chicagu, kde ve spolupráci s Charlesem Guthriem vyvinuli unikátní metodu cévního stehu. Nedostatečné finanční zajištění výzkumu na univerzitě přimělo Carrela v r. 1906 k přestupu do Rockefellerova institutu v New Yorku. Zabýval se možností transplantací tkání a celých orgánů. V r. 1908 provedl první autotransplantaci ledvin psa a pokračoval i s jinými orgány (srdce, štítná žláza). Byl průkopníkem transplantace orgánů. Zaměřil se na kardiochirurgii a v r. 1910 provedl první experimentální bypass. V r. 1912 získal Nobelovu cenu za fyziologii a lékařství jako uznání práce v oblasti cévních stehů a experimentální transplantace tkání a orgánů. Ve svých devětatřiceti letech se stal nejmladším laureátem a prvním vědcem odměněným za svou práci mimo svou vlastní zemi. Jeho pokusy s uchováním srdce kuřete v živném roztoku na dlouhou dobu otevřely cestu dalším odvětvím výzkumu\n\n\nV r. 1913 se oženil s Anne-Marie-Laure Gourlez de La Motte, vdovou s jedním synem. Vlastní děti neměli. \n\nV r. 1914 se po vypuknutí války vrátil do Francie a ve francouzské armádě sloužil jako lékař. Vedl nemocnici a výzkumné středisko v Compiègne, kde mu manželka pomáhala jako zdravotní sestra. S anglickým chemikem Henrym Drysdale Dakinem zavedl nový způsob léčby poranění ( známý pod názvem Carrel-Dakinova metoda) a zachránil tak mnoho životů. Za jeho objevy a zásluhy mu byl udělen řád Čestné legie a další vyznamenání z USA, Belgie, Velké Británie a Švédska. \n\nPo návratu do Rockefellerova institutu se stal prvním ředitelem nové nemocnice určené k výcviku vojenských a civilních chirurgů a jejich pomocníků. \n\nV oblasti výzkumu se zabýval možností použití umělého srdce a s Charlesem Lindberghem pracoval na vytvoření mimotělního oběhu a možnosti uchování orgánů vyňatých z těla pro transplantaci. V r. 1938 spolu napsali knihu Kultura orgánů. Ve spolupráci s francouzským chirurgem Theodorem Tuffierem, který byl průkopníkem hrudní chirurgie, provedl Carrel na srdci úspěšnou sérii valvotomií a ve spolupráci s M.T. Burrowsem vyvinul sarkomové buňky v tkáňových kulturách technikou Harrison.\n\nV roce 1935 publikoval knihu Člověk, tvor neznámý (\"Man, the Unkonwn\"), která zaznamenala celosvětový úspěch, ale stala se také předmětem diskusí. Jako stoupenec eugeniky vyjádřil názor, že vědecké poznatky by mohly přinést lidstvu osvobození od nemocí, dlouhověkost a duchovní pokrok.\n\nV červenci 1938 odešel z Rockefellerova institutu, neboť dosáhl věkové hranice 65 let. Vrátil se do Francie dva měsíce před začátkem 2. světové války. Stal se členem zvláštní mise pro francouzské ministerstvo zdravotnictví, kde působil po dobu jednoho roku. Vyvinul techniky zachování krve a navrhl mobilní vojenskou nemocnici, kterou poprvé použili Britové v severní Africe. \n\nInicioval vytvoření Nadace pro studium lidských problémů a její vědecké centrum s podporou maršála Petaina zahájilo činnost v roce 1942 na území Vichistické Francie ve městě Meudon. Carrel se stal jejím ředitelem. Přál si spojit vědecké poznatky různých oborů a využít je pro ochranu, zlepšení a rozvoj francouzského obyvatelstva ve všech jeho aktivitách. Po osvobození Carrelovi a jeho nadaci kvůli stykům s vichistickým režimem hrozilo od prozatímní vlády Francouzské republiky (GPRF) pozastavení činnosti a rozpuštění nadace. Na zásah amerických spojenců bylo od toho upuštěno.\n\nAlexis Carrel zemřel v Paříži 5. listopadu 1944 na zápal plic a srdeční selhání. Je pohřben v malé kapli na ostrově Saint-Gildas v Côtes-d'Armor v Bretani, který zakoupil v r. 1922 za odměnu spojenou s udělením Nobelovy ceny. \n\nCarrel byl oceněn členstvím ve studijních společnostech v USA, Španělsku, Rusku, Švédsku, Nizozemsku, Belgii, Francii, Vatikánu, Německu, Itálii a Řecku a čestnými doktoráty univerzit v Belfastu, Princetonu, Kalifornii a New Yorku a Brown a Columbia univerzity. Byl rytířem francouzského řádu Čestné legie a držitelem belgického Leopoldova řádu, švédského Řádu polární hvězdy a mnoha dalších ocenění ze Španělska, Srbska, Velké Británie a Vatikánu.\n\nV devadesátých letech 20. století se ve Francii stala osoba Alexise Carrela předmětem kritiky, když byl označen za stoupence národně socialistické teorie s odkazem na jeho názory publikované v knize Člověk tvor neznámý a jeho vazby na maršála Pétaina, Lindbergha, Henryho Forda i členství v kolaborantských politických stranách během 2. světové války. Pod tlakem levicových a antirasistických sil bylo jméno Alexise Carrela odstraněno z názvu lékařské fakulty univerzity v Lyonu a byly přejmenovány ulice v několika městech ve Francii a Kanadě.\n\n\n\n"}
{"id": "172524", "url": "https://cs.wikipedia.org/wiki?curid=172524", "title": "Jules Bordet", "text": "Jules Bordet\n\nJules Jean Baptiste Vincent Bordet (* 13. června 1870, Soignies – 6. dubna 1961, Brusel) byl belgický imunolog a mikrobiolog. V roce 1919 obdržel Nobelovu cenu za fyziologii a medicínu za objevy v související s imunitním systémem.\n"}
{"id": "172526", "url": "https://cs.wikipedia.org/wiki?curid=172526", "title": "Kuskus skvrnitý", "text": "Kuskus skvrnitý\n\nKuskus skvrnitý \"Spilocuscus maculatus\" je velký, robustní a neohrabaný stromový vačnatec se zakulacenou hlavou a malýma ušima, liší se od kuskuse pruhovaného chybějícím černým pruhem a menšíma ušima. Zbarvený je bíle s tmavými skvrnami. Veliký je jako kočka, s hustou, velmi jemnou srstí a dlouhým ovíjivým ocasem, který mu slouží k šplhání.\n\nV severní polovině Yorského poloostrova, kromě toho na Nové Guineji, především v deštných lesích, ale i v řídkých lesích a palmových houštinách.\nSpatřit ho lze ale i v Austrálii.\n\nDélka kuskuse pruhovaného je 35 až 45 cm. Jeho hmotnost je 1,5 až 3,5 kg.\n\nTento kuskus žije na stromech, což poznáme podle mimořádně velkých drápů. Je téměř nemožné ho oddělit od větve, do které zaryl drápy. Živí se v převážné míře plody, listím, s oblibou požírá i ptačí vejce a mláďata a další drobné obratlovce a hmyz. Dožívá se 10 roků.\nJe to noční tvor, který má nápadné červené oči.\n\n"}
{"id": "172527", "url": "https://cs.wikipedia.org/wiki?curid=172527", "title": "Libín (rozcestník)", "text": "Libín (rozcestník)\n\nNázev Libín má více míst/objektů:\n\n\nPodobný název má:\n"}
{"id": "172528", "url": "https://cs.wikipedia.org/wiki?curid=172528", "title": "Slavošovice", "text": "Slavošovice\n\nNázev Slavošovice má více sídel:\n"}
{"id": "172529", "url": "https://cs.wikipedia.org/wiki?curid=172529", "title": "Lutzův skok", "text": "Lutzův skok\n\nLutz je krasobruslařský skok, pojmenovaný po Aloisi Lutzovi (1898–1918), rakouském krasobruslaři, který jej v roce 1913 vymyslel. Jedná se o skok z levé nohy na pravou, provedený obloukem vzad. Dvojitý lutz byl poprvé předveden v roce 1926 Karlem Schäferem, trojitý lutz předvedl v roce 1962 kanadský krasobruslař Donald Jackson, v roce 1978 pak tento trojitý skok (jakožto první žena v historii) v soutěži předvedla švýcarská krasobruslařka Denise Biellmannová. V Československu trojitý lutz skákal Ondrej Nepela.\n\nSkok existuje v odhazované variantě v párové soutěžní disciplině sportovních dvojic.\n"}
{"id": "172534", "url": "https://cs.wikipedia.org/wiki?curid=172534", "title": "Neufchâteau", "text": "Neufchâteau\n\nNeufchâteau (valonsky \"\") je frankofonní město v Belgii.\nJe správním centrem jednoho z okresů (\"arrondissementů\") provincie Lucemburk ve Valonském regionu.\nObec má 7284 obyvatel (1. leden 2015) a rozkládá se na ploše 113,79 km².\n\nK obci Neufchâteau patří od roku 1977 bývalé obce Grandvoir (valonsky \"Grandwar\"), Grapfontaine (\"Grapfontinne\"), Hamipré (\"Hamîpré\"), Longlier (\"Longuié\") a Tournay. Poštovní směrovací číslo obce je 6840.\n\nV oblasti byl nalezen neolitický megalit přibližně z roku 2000 př. n. l. a keltská nekropole z 5. – 2. století př. n. l.\nDále zde byla nalezena galorománská pohřebiště a římská vila, což svědčí o přítomnosti malého zemědělského panství přibližně v 2. století n. l.\nV karolínském období se oblast využívala zejména k lovu a zůstala řídce osídlená po celý středověk.\nZ roku 1100 pochází první zmínka o osadě Semel, která dnes patří k obci Neufchâteau, a sice v dokumentu, ve kterém bylo zaznamenáno její darování opatství v Amdain (dnes Saint-Hubert).\nRoku 1239 byla táž osada zmíněna jako součást panství Neufchâteau a v té době byla věnována opatství Orval.\nPanství Neufchâteau bylo součástí Lucemburského vévodství.\n\nDůležitým dokumentem o historii Neufchâteau a jeho okolí je olejomalba z roku 1609 s názvem „LA TERRE ET PREVOSTEE DE NEVFCHASTEAV AVECQZ SES DESPENDENCES“, která je uložena v arlonských archivech.\nTato malba zobrazuje město Neufchâteau na úpatí hradu, obehnané hradbami a obklopené množstvím vesnic a osad.\nV polovině 17. století oblast decimoval mor a války Ludvíka XIV.\nOd Velké francouzské revoluce do roku 1815 byl Neufchâteau správním centrem tehdejšího francouzského departementu Forêts.\n\nZa německé okupace během první světové války město spravoval hrabě Hans von Blumenthal, který jako jeden z mála německých vojenských úředníků dobře vycházel s místním obyvatelstvem, zejména díky své zálibě v lovu.\nPřesto se v oblasti vedly těžké boje a v prvním měsíci války přišlo o život více než 200 vojáků.\n\n\n\n"}
{"id": "172535", "url": "https://cs.wikipedia.org/wiki?curid=172535", "title": "Rozpouštění", "text": "Rozpouštění\n\nRozpouštění je proces sdílení hmoty mezi pevnou látkou a kapalinou (transport pevných látek, např. rozpouštění krystalů nebo minerálů v kapalném prostředí) nebo mezi plynem a kapalinou (transport plynu do kapalného prostředí, např. rozpouštění kyslíku ve vodě.\n\nPři rozpouštění pevných látek (solí) dochází ke vzniku buď iontového (pravého) roztoku či koloidu.\n\nRozpustnost udává jaké množství látky je možné převést do určitého množství rozpouštědla . Např. u anorganických látek se udává rozpustnost v gramech pevné látky na 100 g rozpouštědla (kolik gramů látky se rozpustí ve 100 gramech rozpouštědla). Rozpustnost však může být vyjádřena i jinými koncentračními hodnotami, příp. procentuálně.\n\nRozpouštění plynů v kapalinách (nejčastěji ve vodě) se řídí Henryho zákonem: formula_1, kde K je Henryho konstanta charakteristická pro daný plyn, x je molární zlomek rozpuštěného plynu v kapalině, y je molární zlomek plynu v plynném skupenství a P je celkový tlak plynu nad kapalinou. Tato rovnice vyjadřuje rovnovážný stav systému.\n\n\nV geologii je rozpustnost látek různá a je závislá především na teplotě, pH a chemismu okolního prostředí, ve kterém se minerál nachází (například rozpustnost kalcitu v obyčejné vodě je velmi slabá, ale když je voda v reakci s CO, tak se rozpustnost kalcitu zvyšuje).\n"}
{"id": "172543", "url": "https://cs.wikipedia.org/wiki?curid=172543", "title": "Savoia-Marchetti SM.79", "text": "Savoia-Marchetti SM.79\n\nSavoia-Marchetti SM.79 Sparviero (\"Krahujec\") byl italský trojmotorový střední bombardér používaný během druhé světové války.\n\nPrototyp letounu označený S.79 postavený na základě o něco většího SM. 81 Pipistrello vzlétl poprvé 8. října 1934 na letišti Cameri jako civilní dopravní letoun pro tříčlennou posádku a osm cestujících. Za řízení usedl zkušební pilot firmy komandant Adriano Bacula. Jako pohonné jednotky byly vybrány devítiválce Piaggio P.IXR.C.40 Stella o výkonu 448 kW roztáčející třílisté dvoupolohové vrtule. Důvodem vzniku nového dopravního letounu byla snaha Itálie zúčastnit se v roce 1934 prestižního závodu dopravních letadel z Londýna do Austrálie tzv. \"MacRobertson Air Race\". Prototyp s imatrikulací I-MAGO sice nebyl připraven včas a závodu se nezúčastnil, ale vznikl tak letoun s velmi zajímavými výkony. Stroj ustanovil v roce 1935 pod označením SIAI S.79P několik FAI (Mezinárodní letecká federace) uznaných světových rekordů. 23. a 24. září 1935 major Attilio Biseo a kapitán Gori Castellani po vzletu z letiště Urbe u Říma dosáhli nad uzavřeným okruhem Monte Cavo-Monte Nerone-Ortebello na dráze 1000 a 2000 km se zátěží 500, 1000 a 2000 kg rychlosti 390,97 a 380,95 km/h. Po dvou inspekčních cestách s velitelem italských ozbrojených sil generálem Giuseppe Vallem v Italské východní Africe byl první prototyp předán jednotce 12. stormo. Zde také jako první S.79 obdržel výkonnější motory Alfa Romeo 125.R.C.35 o vzletovém výkonu 500 kW, vyvinuté z britských licenčních devítiválců Bristol Pegasus. S novými motory v roce 1936 S.79P zvýšil své rekordy na okruhu 1000 a 2000 km s výše uvedenými výkony rychlostmi 420 a 389,61 km/h.\nDruhý prototyp továrnou zalétaný 8. července 1936 byl na základě rozpoznaných rezerv ve výkonu postaven už jako bombardér. Stroj již obdržel jeden pevný, vpřed mířící kulomet a jeden pohyblivý, ovládaný střelcem v horním střelišti. Poté byl přelétnut do zkušebního střediska Regia Aeronautica na letišti Montecello u Guidonie.\n\nDevátý postavený drak S.79 byl opatřen zaoblenou prosklenou přídí se stanovištěm bombometčíka a se zvětšenou svislou ocasní plochou. Nový typ označený S.79B poháněly dva dvojhvězdicové čtrnáctiválce Gnome-Rhône 14K Mistral Major o vzletovém výkonu 698 kW. Stroj poprvé vzlétl 8. srpna 1936 a již koncem léta byl s imatrikulací I-AYRE lodí odeslán do Argentiny na konkurs o nový střední bombardér pro Servicio de Aviacón Militar. Prototyp SIAI S.79B zde předváděli piloti Passaleva a Bertolotti. Argentinci nakonec dali přednost konkurenčnímu americkému letounu Martin 139W a na jaře byl I-AYRE vrácen do Itálie.\nDruhý prototyp S.79B, který byl zalétán v listopadu 1936, poháněly dva dvojhvězdicové osmnáctiválce FIAT A.80R.C.41 o vzletovém výkonu 757 kW.\n\n4. března 1937 poprvé vzlétl S.79K s trojicí motorů Gnome-Rhone K.14, který byl rovněž úředně zkoušen v Guidonii.\n\nNa jaře 1937 firma SIAI dokončila pět draků dálkové soutěžní verze S.79CS pro závod z New Yorku do Paříže. Letouny obdržely vyladěné motory Alfa Romeo 126 s francouzskými vrtulemi Ratier a velké přídavné nádrže uvnitř trupu, který zcela postrádal okna a dveře. Pro neúčast USA se však závod o Lindberghovu cenu neuskutečnil.\n\nV roce 1937 došlo k přejmenování podniku, vyrábějícího S.79 na Societá Italiana Aeroplani Idrovolanti Savoia Marchetti a od té doby bývá stroj označován S.M.79. Do licenční výroby se pak zapojila také továrna Reggiane, Macchi a Aeronautica Umbra S. A. (AUSA) ve středoitalském Foligno. Samotná výroba S.79 v mateřském závodě byla ukončena v listopadu 1940, podnik Macchi již v březnu 1939.\n\nV březnu 1937 byl na základně v Gorizii pod trup jednoho S.79 namontován vlevo od podélné osy závěs pro standardní italské námořní torpédo o průměru 450 mm. Po úspěšných zkouškách bylo v březnu 1938 rozhodnuto pokračovat ve zkouškách se zavěšením dvou torpéd vedle sebe, pod kořeny křídla S.79. Testy započaly v Gorizii v srpnu.\nNásledně pak byly používány dva typy 450 mm torpéd. Od firmy Silurifico Whitehead ve Fiume se 170 kg trhaviny a se 160 kg výbušnou hlavicí od továrny Silurifico Italiano v Neapoli. Všechny S.79 pak dostávaly od podzimu 1939 úchytné body pro torpédové závěsníky již při výrobě.\n\n57. u SIAI vyrobený S.79 obdržel dvojhvězdicové čtrnáctiválce Piaggio P.XIR.C40 o výkonu po 735 kW, vyvinuté z francouzských licenčních Gnome-Rhône 14Krs. Stroj poprvé vzlétl 25. května 1937. 8. července velitel 12. storma, plukovník Attilio Biseo se synem Benita Mussoliniho Brunonem jako druhým pilotem, proletěl s tímto letounem 1000 km uzavřený okruh Fiumicino-Antignano-Ansedonia se zátěží 2000 kg průměrnou rychlostí 423,618 km/h. Ustavil tím rekordy i pro zátěže 500 a 1000 kg na téže trati.\n\n20. srpna 1937 se pět závodních dálkových speciálů S.79CS zúčastnilo 6190 km dlouhého závodu Istres-Damašek-Paříž. Se strojem imatrikulovaným I-BIMU soutěžila osádka Biseo a Mussolini, I-TOMO Tondi a Moscatelli, na I-LICA letěli Lippi a Castellani, I-CUPA Cupini a Paradisi, pětici pak uzavíral stroj s poznávací značkou I-FILU s osádkou Fiori a Lucchini. Italové do dálkového závodu nasadili i jeden neupravený sériový letoun S.79 (I-ROTR) s osádkou Rivis, Klinger a Trimboli. Soutěž 21. srpna vyhrál stroj S.79 (I-CUPA) s časem 17 h 35 min, jako druhý přistál na pařížském letišti Le Bourget S.79 (I-FILU) a třetí místo patřilo opět italské osádce na I-BIMU. I-TOMO dolétl jako šestý a neupravený stroj I-ROTR osmý. Letoun I-LICA byl při vzletu z Damašku poškozen a závod nedokončil.\n\nOsádka Biseo s Mussolinim mladším pak 21. listopadu 1937 na prototypu s motory Piaggio P.XI vylepšili rekordy s nákladem až 2000 kg na uzavřené trati 1000 km rychlostí 430,622 km/h, ale již 30. listopadu byl rekord pokořen na témže letounu s piloty A. Baculem a De Ambrosisim výkonem 444,115 km/h. 24. února 1938 Lucchini a Tondi dokázali výkon zvýšit na 448 km/h.\n4. prosince pak na stejném stroji Tondi a Pontolutti na okruhu 2000 km ustavili rekord 469 km/h s nákladem 2000 kg.\n\nPřed koncem roku 1937 byly tři ze Savoií S.79CS upraveny na variantu S.79T k letu Řím-Rio de Janeiro, který měl předcházet pravidelné civilní dopravní lince společnosti LATI (Linee Aeree Transcontinentali Italiane). Do strojů bylo instalováno bohatší přístrojové vybavení, autopilot a další palivové nádrže. Na S.79T I-BISE (ex I-BIMU) letěl Biseo a Paradisi, na I-MONI (ex I-CUPA) Nino Moscatelli a Gori Castellani, na třetím upraveném speciálu I-BRUN (ex I-FILU) pak Bruno Mussolini a Renato Mancinelli.\n24. ledna 1938 osádky vzlétly z Guidonie do Dakaru, jediné zastávky na trase. Dvě S.79T přistály po trase dlouhé 9842 km v Riu 25. ledna s časem 13,5 h. I-MONI po vzletu z Dakaru utrpěl defekt na vrtuli avšak osádce se podařilo doletět na dva motory do Natalu a po opravě dolétl 26. ledna do Ria de Janeira.\n\nBrazilská vláda po výkonech italských letců jeden letoun S.79T zakoupila pro své armádní letectvo, zbylé dva stroje byly italskými úřady Brazílii darovány. S trupovým označením K-420 až K-422 zůstaly v brazilské službě do roku 1944.\n\nLetecká společnost LATI pak od roku 1939 do vstupu Itálie do války na atlantické lince létala mj. i se dvěma letouny S.79P (I-ALPI a I-ALAN), které létaly nejen přes Atlantik, ale i na interních brazilských tratích. V červnu 1940 byla všechna letadla společnosti LATI vrácena Itálii.\n\nDne 28. března 1943 byl na letišti ve Furbaře představen prototyp S.79bis se třemi pohonnými jednotkami Alfa Romeo 128R.C.18 se vzletovým výkonem 698 kW s automaticky přestavitelnými vrtulemi SIAI 32 a přidanou nádrží na pohonné hmoty na 700 l. V květnu pak bylo dodáno letectvu 10 kusů nové verze, vzniklých při opravách starších S.79.\nVývoj původně zamýšleného dopravního letounu ale neustal a po určitých změnách v konstrukci vyústil v roce 1937 v samostatný typ SM.83.\n\nPo vojskových zkouškách typu obdržela Regia Aeronautica první předsériové kusy S.79, které byly v říjnu 1936 dodány 12. bombardovacímu stormu v Guidonii. Po příchodu posledních z předsériových a prvních sériových letounů se útvar přesunul na římské letiště Ciampino. Současně se utvořila i jeho druhá, XXIX. skupina (gruppo), sestávající z 280. a 290. letky (squadriglie) po šesti strojích. V roce 1937 převzal S.79 útvar 8. stormo se základnou v Bologni, v roce 1938 pak 9. stormo na letišti Ciampino, sestávající z XXVI. a XXIX. skupiny. Útvar byl poté přeložen do Viterba. 9. stormo si své S.79 ponechala do počátku roku 1941, kdy začala přezbrojovat na letouny CANT Z.1007.\nDalšími jednotkami s S.79 se v Itálii roku 1938 staly 10. stormo s XXX. a XXXII. skupinou se sídlem na milánském letišti Bresso, 11. stormo s XXXIII. XXXIV. skupinou ve Ferraře, dále 30. stormo s LXXXVII. a XC. skupinou se základnou ve Forlí a 32. stormo (LXXXIV. a XXXVIII. skupina) na letišti Elmas v Cagliari.\nDne 8. dubna 1939, během okupace Albánie, přepravovaly S.79 11. a 12. stormo 2. pluk granátníků do Tirany. V průběhu roku se pak utvořila ještě tři storma vybavená Sparviery. Na letišti Capodichino u Neapole měla sídlo 33. stormo se skupinami č. XXXV a XXXVI, 34. stormo s LII. a LIII. skupinou ve Fontanarosse u Katánie a 36. stormo na letišti Borgo Panigale v Bologni s CVIII. a CIX. skupinou.\nNasazeny byly i ve Španělské občanské válce. První tři SIAI S.79 přistály na letišti Son San Juan na španělském ostrově Mallorca 12. února 1937. Jednalo se o první stroje Aviazione Legionaria jednotek 280. a 289. squadriglie 12. storma pod vedením kapitánů Badina a Raineho, kterým velel major Mario Aramu. Mezi první akce patřily útoky na letiště Reus a arzenál v Cartageně. Během dalších 12 týdnů je následovalo dalších 11 strojů 12. storma. V dubnu 1937 přelétlo 12 S.79 na letiště Tablada u města Sevilla. Odtud pak tři stroje přelétly na sever do města Soria a poté se zúčastnily 26. dubna útoku na Guernicu. Strojům s označením 28-1, 28-4 a 28-11, veleli kapitán Castellani a poručíci Pucci a Dagasso. Jejich úkolem bylo zničení mostu Rentaria ve východním předměstí Guernicy. Všech 36 pum však cíl minulo a zasáhlo místní nádraží.\nDne 21. května 1937 se pak pět S.79 přemístilo na letiště v Granadě. Z této základny pak tyto letouny bombardovaly republikánský křižník Jaime I., který byl jednou zasažen na přídi.\nOd 24. května do 19. července XXIX. gruppo soustavně napadala přístav Bilbao, pak přelétly na frontu u Madridu, odkud podporovaly obranu proti republikánské ofenzivě u Brunette. Po porážce republikánů u Brunett se XXIX. skupina navrátila na severní frontu a v srpnu operovala při bitvě o Belchite.\nV srpnu 1937 vznikla ve Španělsku první nacionalistická skupina se šesti S.79 označená 3-G-28, které velel Luís Pardo Prieto, později nahrazený J.-A. Ansaldem.\nV měsíci říjnu pak vznikla další jednotka 4-G-28 pod velením Luíse Navarry, rovněž se stroji S.79, následovaná v listopadu 5-G-28, které velel plukovník José Gomá. Jejími hlavními akcemi byly v zimě 1937-1938 boje o Teruel.\nZa rok 1937 bylo do Španělska italským i nacionalistickým jednotkám dodáno celkem 70 kusů S.79.\nV dubnu 1938 přiletěla do Španělska druhá italská, XXX. skupina, tvořená 281. a 285. letkou. Celkový počet italských S.79 tak dosáhl počtu 24 kusů, které dohromady utvořily 111. stormo, nazvanou \"Sparvieri\". 111. stormo měla základnu v Saragoze pod velením plukovníka Gaeta, kterého později vystřídal plukovník Vetrella. Útvar se zúčastnil postupu od Aragonu k pobřeží, protiútoku na Valencii, bitvy na Ebru a dobytí Katalánska.\nOd června do listopadu 1937 se na Mallorce zakládala italská skupina XXVII. gruppo, která dostala jméno \"Falchi delle Baleari\".\nTvořily ji 18. a 52. letka se dvanácti stroji S.79, které převzaly od jednotky 8. stormo rychlých bombardérů. V březnu 1938 přilétla na Mallorku ještě XXX. skupina, sestávající z 10. a 19. letky, čímž se počet letounů S.79 na ostrově zvýšil na 24.\nBaleárská Sparviera se zúčastnila bitvy o Teruel a operovala proti republikánským námořním lodím a přístavům podél středozemního pobřeží. Během října a listopadu 1938, kdy byl k útvaru přidělen Bruno Mussolini, uskutečnila řadu denních náletů na Barcelonu a Valencii.\n\nPro ověření nočního nasazení S.79 vzlétl 1. ledna 1938 v noci generál Valle z italské Guidonie, dolétl nad Barcelonu kde svrhl 800 kg pum a po více než 2000 km letu se vrátil na místo vzletu.\n\nDne 16. března 1938 pak baleárské S.79 zahájily řadu 17 nočních náletů na Barcelonu. Nálety nařídil osobně Benito Mussolini. Za rok 1938 pak při 206 náletech na republikánské přístavy potopily 150 000 BRT.\n\nČtvrtá čistě španělská skupina 6-G-28 vyzbrojená Sparviery byla založena v červenci 1938.\nSkupina 3-G-28 se základnou v Sorii se pak spolu s italskými S.79 zúčastnila bitvy o Belchite. Za bitvy o Teruél byly 3-G-28 a 4-G-28 sloučeny do Escuadry č. 2 rychlých bombardérů, které velel plukovník Lacalle a tvořila součást 1. španělské brigády. Skupina 5-G-28 se s letkou letounů Heinkel He 70F stala částí 3. smíšené Escuadry.\nPo dobu bitvy na Ebru však byly všechny čtyři španělské skupiny S.79 sloučeny do 3. a 4. Escuadry 2. španělské brigády, jejíž součástí zůstaly až do konce války.\nPo ukončení španělské občanské války byla italská Sparviera předána Francovi. Staly se výzbrojí nově ustavených bombardovacích pluků č. 11 a 12 španělského letectva se základnami v Tabladě a Armillu. Ve výzbroji Ejercito del Aire zůstaly S.79 po celou dobu 2. světové války i dlouho po ní. Sloužily jak na domovském území, tak ve španělských koloniích Ifni a Rio del Oro až do začátku 60. let, např. na letišti Villa Cisneros na španělské Sahaře.\n\nJugoslávie si objednala v polovině roku 1938 45 kusů standardních italských Savoií S.79 pro Jugoslovensko kraljevsko vozduhoplovstvo ratno. Všechny jugoslávské S.79 utvořily výzbroj 7. bombardovacího pluku se základnami v Pasljine a Gorobiji, který byl součástí 4. bombardovací brigády a 81. samostatné bombardovací skupiny v Ortijes-Blagaji. 6. dubna 1941 byly téměř všechny zničeny při náhlém útoku Luftwaffe na jugoslávská letiště bez vyhlášení války. Letuschopné stroje krátce bojovaly proti italským silám v Albánii. Po obsazení země Wehrmachtem bylo nalezeno jedno jediné letuschopné jugoslávské Sparviero. Jeden letoun S.79 ulétl do Maďarska, v roce 1942 byl předán příslušníkům Regia Aeronautica výměnou za dva letouny FIAT CR.42.\nTři jugoslávské Savoie 19. dubna 1941 ulétly do Egypta, čtvrtý stroj následoval den nato.\nTyto letouny převzalo Royal Air Force kde obdržely sériová čísla AX702 až 705. Ve stavu je měla 117. squadrona znovu utvořená v súdánském Chartúmu 30. dubna 1941. Jejich hlavním úkolem se stala dopravní služba na trase Takoradi-Chartúm. S.79 AX703 byl vyřazen po nouzovém přistání 29. listopadu 1941, AX705 postihl stejný osud po havárii při přistání 27. února 1942 v Heliopolisu. AX702 byl v prosinci 1942 předán 173. squadroně v Heliopolisu, pak sloužil od 20. dubna 1943 až do vyřazení 1. ledna 1944 u opravárenského útvaru British Airways.\nDalší S.79 Sparviero v barvách RAF byl italský stroj ukořistěný v Castel Benito v Libyjské poušti. Letoun sloužící u 145. squadrony dostal nové britské devítiválcové pohonné jednotky Bristol Pegasus a jméno \"Gremlin HQ\". Později byl předán velení 244. wingu kde shořel.\n\nV první polovině roku 1940 vznikly v Itálii ještě jednotky 41. stormo s LIX. a LX. skupinou v Bresso a 46. stormo (CIV. a CV. skupina) na letišti San Giusto u Pisy. Na S.79 bylo přezbrojeno rovněž 15. stormo se skupinami č. XLVI a XLVII a spolu s XV. gruppem se přesunulo do Libye. 15. stormo na základnu v Castel Benito v Tripolisu, XV. skupina do Benity u Benghází.\nKdyž Itálie vstoupila 10. června 1940 do druhé světové války, mělo její vojenské letectvo k dispozici 612 strojů \"Sparviero\". Tehdy 3. squadra aerea sídlící v Itálii měla 9. stormo ve Viterbu, 12. stormo na Ciampinu a na Castelgiorgiu u Orvieta a 46. stormo v Pise. 2. squadra aereu se základnami na Sicílii tvořilo 11. stormo v Comisu, 34. stormo v Katánii, 30. stormo v Sciacce, 36. stormo v Castelvetranu a 41. stormo v Gele. Na ostrově Sardinie byly základny 8. storma ve Villacidru a 32. storma v Decimomannu. V Libyi pak sídlila 15. stormo v Benině, 13. stormo v Bir-el-Bihrá a navíc ještě jedno gruppo 14. storma v El-Ademu. Ty byly nasazeny na všech válčištích, na kterých Itálie bojovala, a to jako bombardovací, průzkumné, transportní a torpédonosné letouny. Další exempláře sloužily u výcvikových škol osádek bombardérů a ve škole nočního létání v Linate u Milána. 12 strojů s pumovnicemi nahrazenými šestisedadlovými kabinami používali nejvyšší důstojníci italského letectva jako svá osobní letadla.\n\nPrvní válečnou operací italských letounů Savoia-Marchetti S.79 Sparviero byl 11. června 1940 nálet na letiště Hal Far a na přístav Kalafarna na ostrově Malta. Útoku se účastnilo 35 těchto bombardérů od 2., 11. a 41. stormo za doprovodu stíhaček Macchi MC.200 Saetta od 6. Gruppo. Jeden ze stíhacích strojů Gloster Gladiator, které tvořily stíhací obranu ostrova poškodil jednu S.79.\n12. června 21 S.79 od 32. stormo napadlo přístav v Bizertě, kde zapálilo skladiště pohonných hmot a zničilo nebo poškodilo na zemi stojící letouny. Dalšího náletu na Bizertu se zúčastnilo 17 Sparvier 8. storma a 33 letadla 30. a 36. storma napadla francouzské základny v Tunisu.\nVe dnech 13. a 14. června podniklo devět S.79 storma č. 9 a deset 46. storma útok na francouzské lodě, plující kolem pobřeží Riviéry.\nCíle na ostrově Korsika bombardovalo 15. června šest strojů 8. storma, šest 9. a pět 46. storma.\n21. června pak devět S.79 46. storma zaútočilo na námořní cíle v Marseille. V těchto akcích bylo pokračováno až do pádu Francie.\n\nV Libyi vstoupilo do akcí proti britským silám v severní Africe 33. stormo a 31 S.79 v Bir-el-Bihrá, 10. stormo s 30 letadly v Benině, 15. stormo, které bylo přemístěno do Maraue s 35 Sparviery a jediná skupina 14. storma v El-Ademu s 12 stroji. Tyto síly začaly s bombardováním cílů v Egyptě jako přípravu pro plánovanou invazi do této země. Ta však byla narušena 28. června 1940, kdy byl omylem vlastním protiletadlovým dělostřelectvem sestřelen S.79 s velitelem vojsk v Libyi maršálem Italem Balbem u Tobruku a datum italské invaze do Egypta tak bylo přesunuto na 13. září.\n\n15. srpna 1940 provedlo pět S.79 z El-Ademu speciální jednotky Reparto Speciale Aerosiluranti první italský letecký torpédový útok na přístav Alexandria. Veliteli letounů byli majoři Vincenzo Dequal a Enrico Fusco a poručíci Carlo Buscaglia, Carlo Copello a Guido Robone. Žádný však nezaznamenal zásah britských lodí. Až 27. srpna S.79 řízený Buscagliou zasáhl severovýchodně od Sidi Barani křižník třídy London, přičemž jedno Sparviero bylo sestřeleno. 9. září 1940 byla jednotka přeznačena na 278. squadriglii, pojmenovanou \"Quattro Gatti\". Již 17. září 1940 Busaglia a Robone zasáhli křižník HMS Kent (54) a 10. října Erasi křižník Liverpool. 3. prosince pak Erasi a Buscaglia zasáhli křižník Glasgow.\nÚspěchy torpédových Sparvier vedly už 28. října k založení 1. cvičné torpédové jednotky, která vznikla v Gorizii z útvaru odpovědného za pokusy s torpédy. O měsíc později následovalo založení 2. cvičné torpédové jednotky v Neapoli. Z nově vycvičených osádek se pak tvořily další bojové jednotky: v lednu 1941 letka č. 279, která operovala ze Sicílie, v únoru 280. squadriglia se sídlem na Sardinii. V březnu je doplnila 281. letka s velitelem C. E. Buscagliou, která operovala z ostrovů v Egejském moři a z Rhodu. V červenci vznikla 283. squadriglia a spolu s 280. letkou utvořila CXXX. gruppo, první torpédovou skupinu.\nV roce 1941 pokračovaly úspěšné torpédové útoky S.79 na konvoje Substance a Halberd, směřující na Maltu. Např. 23. července stroje 280. a 283. squadriglie potopily torpédoborec Fearless.\n\nV létě 1940 se 10. stormo navrátilo do Itálie a jeho místo v Castel Benito zaujalo 9. stormo. Útvary S.79 v Libyi byly navíc posíleny XXX. skupinou 11. storma a 175. samostatnou průzkumnou letkou. Po zahájení útoků na Egypt menší útvary Sparvier bombardovaly Halfáju, Mersa Matrúh, Sidi Barani a Salúm. Při těchto akcích klesly počty letuschopných S.79 v Libyi natolik, že 33. stormo bylo staženo a nahrazeno 41. stormem ze Sicilské Gely 21. října 1940.\n\n28. října 1940 Itálie napadla Řecko. Akce vedl generál Sebastiano Visconti-Presca, kterému podléhalo mj. také 46. stormo se svými S.79, které se přemístilo z Pisy do albánské Tirany.\n\nPo britské ofenzívě v Egyptě 9. prosince 1940 působila Sparviera nepříliš úspěšně především v taktické bitevní roli. Například 16. prosince šest strojů 9. storma napadlo britskou pozemní kolonu v Sidi Omaru a ztratilo při tom velitele, plukovníka Mario Aramu, velitele XXIV. skupiny, podplukovníka G. Grandjacqueta a velitele 63. squadriglie, kapitána V. Girolamiho včetně jejich strojů. Další ztráty S.79 byly způsobeny ostřelováním italských letišť britskými stíhači. Z těchto důvodů muselo 41. stormo dostat 12 nových Sparvier a do Libye se z Katánie přesunulo 34. stormo se 44 bombardéry. Navíc při ústupu z Egypta zanechali Italové na letištích 30 neletuschopných S.79.\nPo návratu do Itálie tak bylo rozpuštěno stormo č. 14, v roce 1941 také 10. a 33. stormo. Během dalších ústupových bojů Italů v Libyi utrpělo velké ztráty rovněž 34. stormo, které bylo na jaře 1941 rovněž zrušeno. Jako náhrada bylo do Libye koncem jara 1941 převeleno 8. stormo, které zde operovalo až do konce roku.\n\nJedna letka XLIV. skupiny 14. storma s 11 S.79 byla již před válkou dislokovaná v Italské východní Africe. Své akce zahájila bombardováním Adenu a po italském vpádu do Britského Somálska útočila na město Port Sudan. Ke 14. listopadu 1940 byl počet letadel XLIV. gruppo posílen na 23 S.79, avšak nedostatkem náhradních dílů a operačními ztrátami došlo ke snížení stavu na tři letuschopná Sparviera do kapitulace Východní Afriky 15. března 1941.\n\nPrvním zákazníkem dvoumotorových strojů S.79B se stalo Královské irácké letectvo, které v polovině roku 1937 objednalo pět kusů. Celkem se však stavělo šest kusů, z nichž prvý měl zdvojené svislé ocasní plochy. Irácké stroje poháněly stejně jako druhý prototyp S.79B dva osmnáctiválcové motory Fiat A.80R.C.41 po 757 kW. První Savoie dorazila do Iráku už v červenci 1937, další letouny přelétly italské firemní osádky na letiště Rašíd začátkem roku 1938. Stroje se staly součástí vybavení 6. letky u které sloužily až do převratu v roce 1941, kdy se moci chopil proněmecký vládce Rašíd Alí-el-Gailání. V květnu 1941 se pak irácké ozbrojené síly obrátily proti doposud spojeneckým Britům a do bojů zasáhly také S.79B. Jedna byla sestřelena stíhacím letounem Gloster Gladiator, ostatní většinou zničeny RAF na zemi. Jediný nepoškozený letoun S.79B pak britské letectvo užívalo na Středním východě po několik let jako transportní.\n\nV roce 1942 se torpédovou jednotkou stalo celé 46. stormo a zároveň vznikla torpédová gruppa č. CXXXI, tvořené 279. a 284. letkou v Africe a CXXXII, sestávající z 278. a 281. squadriglie na Sicílii. V Libyi se torpédovým útvarem stala bez předchozího výcviku CXXXIII. skupina, která se skládala ze 174. a 175. průzkumné letky.\nBěhem britské námořní operace Harpoon, která měla za úkol zásobování Malty, zasáhly od 13. do 15. června 1942 torpédové S.79 několik transportních lodí, opět křižník Liverpool a potopily britský torpédoborec. V letech 1941 až 1943 potopily S.79 také torpédoborce Bedouin, Husky, Jaguar, Kujawiak II, Legion a Southwall a poškodily bitevní loď Malaya a letadlové lodě Victorious a HMS Eagle (1918). V červnu 1943 byla většina Sparvier soustředěna do Raggrupamento aerosiluranti se základnami na letišti Ampugnano v Pise a San Giusto v Sieně. Samostatnými jednotkami zůstaly pouze CXXX., CXXXII. a CIV. skupina a 205. a 279. letka.\n\nStroje S.79bis byly určeny k operaci Scoglio k útoku na Gibraltar. 19. června 1943 k němu z francouzského Istres odstartovali vybraní italští torpédoví letci, ale jen dvě Sparviera dokázala doletět nad Gibraltar a shodit svá torpéda, avšak bez účinku. O deset dní později však stroje úspěšně napadly přístav v Oranu.\n\nK poslední větší akci došlo při invazi na Sicílii v červenci, při které došlo k poškození britské letadlové lodi Indomidable. Poslední nálet torpédových S.79 byl proveden v noci na 8. září 1943 již po podepsání kapitulace Itálie.\n\nPo podepsání příměří Regia Aeronautica dokázalo na jihu Itálie shromáždit 29 letuschopných S.79 a od 13. října 1943 zahájila operace proti Němcům a fašistům. Sparviera však sloužila výhradně jako transportní u 3. stormo transporto, zahrnujícím 2. gruppo (102. a 103. squadriglii) a 98. gruppo, tvořené 240. a 241. letkou.\n\nPo příměří založil Benito Mussolini na severu Itálie Italskou sociální republiku, která pokračovala v boji proti Spojencům. Její letectvo Aeronautica Nazionale Republicana utvořilo skupinu torpédových letadel se třemi squadrigliemi, nazvanou \"Buscaglia\", zpočátku s klasickými S.79. Od prosince 1943 do června 1944 dostala i přes 20 strojů S.79bis, které byly nově vyrobeny pobočkou SIAI Marchetti ve Vergnanu.\nLetka č. 1 vzlétala z letiště Merne u Gorizie, pozdější 2. a 3. squadriglie z letiště Venegono ve Varese a z Malpensy. Jejich akce začaly po výcviku v březnu 1944.\nSedm S.79 od 1. letky se přemístilo na letiště Egidio u Perugie a 10. března již Faggioni zasáhl spojeneckou loď u Anzia. Poručík Bertuzii potopil nákladní loď o výtlaku 7000 t.\nDne 14. března sedm S.79 potopilo výsadkovou a 5000 t loď při vlastní ztrátě dvou Sparvier. Když se pak 6. dubna 1943 přemísťovalo z Lonate Pozzolo do Perugie třináct S.79, sestřelily šest z nich americké stíhací letouny Republic P-47 Thunderbolt, dvě další musela nouzově přistát. Zbývající čtyři dne 10. dubna zasáhly u Anzia tři nákladní lodě, ale kapitán Carlo Faggioni a ještě jeden stroj byli sestřeleni, další S.79 havaroval při návratu na základnu. Velitelem útvaru se pak stal major Mario Marini, pod jehož velením 5. června 1944 12 S.79bis, opět po startu z Istres, napadlo Gibraltar a potopilo čtyři transportní lodě a další dvě poškodilo. Při návratu dva stroje musely nouzově přistát ve Španělsku.\nPo zjištění, že kapitán Buscaglia po svém sestřelení nezahynul a navíc létá v řadách spojenců, byl útvar přejmenován na \"Gruppo Faggioni\". 6. července 1944 jednotka zaútočila s pěti S.79bis na přístav Bari a potopila tři lodě a torpédový člun. Koncem měsíce se 12 Sparvier přemístilo do Eleusi v Řecku a potopilo tam během čtyř následujících týdnů lodě o celkovém výtlaku 18 000 tun při ztrátě čtyř letounů. K další úspěšné akci patřilo také potopení 7000 tunového parníku u Ancony 24. prosince 1944 třemi S.79bis. Poslední akcí skupiny se 5. ledna 1945 stalo potopení lodě o 5000 tunách v Jaderském moři.\n\nDvoumotorová verze S.79B (B jako Bimotore) byla exportována také do Rumunska se čtrnáctiválcovými motory Gnome-Rhône 14N Mistral Major po 698 kW v počtu 24 kusů a dalších 24 letounů bylo vyrobeno v licenci v továrně IAR v Brašově. Druhá a třetí série po 24 kusech obdržela německé řadové dvanáctiválcové motory Junkers Jumo 211Da po 898 kW a vznikla tak verze JRS.79B, zalétaná v květnu 1941. Celková produkce verze JRS.79B dosáhla 36 kusů, poslední byl dodán v červnu 1942. Prvních osm strojů JRS.79B však bylo vyrobeno v mateřské továrně Savoia, kde obdržely označení S.79JR, u Fortelor Aeriene Regal ala Romania pak JIS.79B. K prvnímu letu došlo v Sesto Calende v prosinci 1940. Hlavňovou výzbroj typu JIS.79B tvořily belgické velkorážové kulomety FN Browning ráže 13,2 mm.\nZačátkem roku 1941 se sedmý vyrobený rumunský S.79B zkoušel s novou verzí původního hvězdicového motoru označenou IAR 14K-IV-C.32 (licenční Mistral Majory). Do napadení SSSR 22. června 1941 tak bylo upraveno dalších osm kusů.\nRumuni letouny S.79B zařadili k letkám č.71 a 72, které tvořily bombardovací skupinu 1, která na východní frontě působila do začátku roku 1942. Pak byly jako neozbrojené používány k výcvikovým účelům.\nV Itálii vyrobené JIS.79B nahradily dosavadní S.79B u 71. escadrily a jako součást bombardovacího Grupu 1 se v roce 1942 zúčastnily i bojů u Stalingradu. V létě 1943 a 1944 byly zbývající JIS.79B postupně nahrazovány JRS.79B u obou letek Grupu 1, i když jednotlivé stroje se vyskytovaly u 72. letky i v roce 1945.\nJRS.79B nahradily během úvodních bojů proti Sovětskému svazu letouny Potez 63 u 75. escadrily a začátkem roku 1942 i část S.79B u 72. escadrily, která s nimi sloužila u Stalingradu v roce 1942.\nV prosinci 1942 byly do draku JRS.79B instalovány dva motory Jumo 211F o výkonu 992 kW. Na nové modifikaci bylo provedeno celkem 101 úprav, včetně pancéřování prostorů osádky. Ta byla posílena o pátého člena, který ovládal vpřed mířící 20 mm kanón Ikaria. Stroj s výrobním číslem 201 se stal prototypem verze JRS.79B1, jejíž sériové dodávky byly zahájeny v únoru 1943. Stroje přešly do výzbroje bombardovacího Grupu 2, sestávajícího z 82. a 83. escadrily. Skupina celkem obdržela 24 kusů a v létě 1944 byla nasazena na východní frontě. JRS.79B1 výrobních čísel 225 až 231 pak sloužily k nahrazování ztrát 82. a 83. letky. Posledních pět strojů (výr. č. 232 až 236) bylo dokončeno až v roce 1946.\n11. srpna 1944 přešlo Rumunsko na stranu spojenců a v této době se u Grupů 1 a 2 nacházelo celkem 27 bojeschopných JRS.79B a JRS.79B1. Grup 2 byl včleněn do 1. skupiny, která se vrátila na podzim 1944 na frontu se 72. a 82. letkou. Grup 1 operoval také na Slovensku a na Moravě, a to až do 12. května 1945, kdy měl na stavu ještě 17 letadel.\nVšechny zbylé rumunské S.79B, JRS.79B a JRS.79B1 po válce dosluhovaly jako vojenské transportní až do první poloviny padesátých let.\nExperimenty s bezpilotní verzí naplněnou výbušninami a proměněnou tak v primitivní protilodní řízenou střelu ztroskotaly na problémech s dálkovým řízením.\n\nPo ukončení druhého světového konfliktu se uživatelem 24 S.79 staly Corrieri Aerei Militari, které je používaly při rychlé přepravě vládních činitelů a VIP osob. Na severu Itálie zbylé S.79 a S.79bis byly využívány k vlekání vzdušných terčů u italského námořnictva, nebo v bombardovací škole ve Frosione, jako vojenské transportní u stormo transporto na letišti Centocelle v Římě z kterého se roku 1948 stalo 46. stormo.\n\nV roce 1948 bylo založeno libanonské vojenské letectvo a společnost Chalíl Sattiial v Bejrútu objednala u SIAI Marchetti čtyři opravené S.79 pro prodej libanonské vládě. Práce byly předány firmě Aeromacchi, která s pomocí vrakoviště ve Frosione dokázala draky sestavit. Všechny čtyři stroje poháněné motory Alfa Romeo 128R.C. byly Libanonu předány mezi 19. zářím a 25. říjnem 1949.\n\nPoslední italské S.79 byly vyřazeny v první polovině 50. let.\n\n\"SM.79\" byl s přibližně 1330 vyrobenými kusy jedním z nejlepších italských bombardérů druhé světové války. K charakteristickým znakům jeho konstrukce patřil hřbetní „hrb“, který umožňoval snadnou identifikaci typu.\n\n\"SM.79\" byl pětimístný dolnoplošník smíšené konstrukce. Trup z ocelových trubek byl v přední části pokryt duralem a v zadní části potažen plátnem. Křídla byla celodřevěná. Ocasní plochy byly vzpěrové a podvozek záďového typu zatahovací.\n\n\n\n\n\n\n\n\n\n\n\n\n\n"}
{"id": "172546", "url": "https://cs.wikipedia.org/wiki?curid=172546", "title": "Samuel Richardson", "text": "Samuel Richardson\n\nSamuel Richardson (19. srpna 1689 Mackworth – 4. července 1761 Londýn) byl anglický spisovatel 18. století. Proslavil se zejména svými romány v dopisech \"Pamela: Or, Virtue Rewarded\" (1740), \"Clarissa: Or the History of a Young Lady\" (1748) a \"Sir Charles Grandison\" (1753).\n\nJeho dílo dosud nebylo přeloženo do češtiny.\n"}
{"id": "172547", "url": "https://cs.wikipedia.org/wiki?curid=172547", "title": "Lentvaris", "text": "Lentvaris\n\nLentvaris ( \"Landwarów\") je městečko v Litvě, které se nachází mezi Vilniusem a Trakai na železniční trati Vilnius-Šiauliai-Klaipėda (významný železniční uzel, odbočka na Trakai). V roce 2006 mělo přibližně 11 800 obyvatel.\n\nObec je poprvé zmiňována v roce 1596. K jeho rozmachu došlo v souvislosti se stavbou železnice Sankt Petersburg–Varšava v roce 1861.\n\nLentvaris se v roce 1946 stal městem. Zajímavou stavbou ve městě je novogotický palác (původem rusínského z LDK (Velkoknížectví Litevského)) rodu Tiškevičů z 19. století.\n\n"}
{"id": "172548", "url": "https://cs.wikipedia.org/wiki?curid=172548", "title": "PJ", "text": "PJ\n\nSpojení písmen P a J může mít různé významy:\n"}
{"id": "172549", "url": "https://cs.wikipedia.org/wiki?curid=172549", "title": "Spartakus", "text": "Spartakus\n\nSpartakus (109 př. n. l. – 71 př. n. l.) byl podle římských a řeckých historiků otrok a gladiátor, který se stal vůdcem třetího neúspěšného povstání otroků ve starověkém Římě. Do současnosti se zachovalo jen velmi málo zmínek o Spartakovi, jeho životě a roli, jakou v povstání sehrál. Jeho osoba se stala silným motivem pro uměleckou tvorbu převážně v 19. století, kdy se zveličovaly jeho boje proti největšímu státnímu celku své doby, což bylo přijímáno s oblibou vzhledem k době národních uvědomování evropských národů.\n\nO jeho dětství není známo nic prokazatelného, i když řečtí historikové Appiános a Plútarchos předpokládají, že se Spartakus narodil v Thrákii v jihovýchodní Evropě. Upadl do otroctví zřejmě během bojů proti Římanům, či během služby v římské armádě. Pro to, že byl Spartakus původem Thrák, svědčí i to, že existuje několik dalších historicky doložených osob stejného či podobného jména pocházejících z Thrákie či jejího okolí. McCulloughová uvádí, že Spartakus byl naopak Italik, Kampánec s římským občanstvím a tedy se narodil v místech nedaleko Capuy, kde se později odehrála jeho gladiátorská kariéra; v okolí dokonce stále žili jeho otec a bratr, ale jelikož neholdovali gladiátorským hrám, nikdy nemohli poznat jeho totožnost. V sedmnácti letech vstoupil do římských legií pod velením pozdějšího diktátora Sully; paradoxní shodou okolností verboval tyto legie Marcus Crassus, jeho pozdější přemožitel. Spartakus, urostlý a agresivní muž, se stal nejprve centurionem a později dokonce mladším vojenským tribunem, což byla hodnost pro řadové vojáky obvykle zcela nedostupná. V armádě zůstal i po ukončení Sullových válek a táhl do Illyrie. Zde byl údajně potrestán za jakýsi vážný přečin proti nadřízenému a osud gladiátora si zvolil dobrovolně jako alternativní formu trestu, když mu dal přednost před bičováním a vyhnanstvím; rovněž ztratil římské občanství. Jelikož jako gladiátor byl cvičen k boji ve stylu „Thrák“, byl pak obecně považován za Thráka rodem. \n\nAť byl vzat do otroctví z jakéhokoliv důvodu, jeho další život se odehrával v gladiátorské škole nedaleko města Capua, kterou vlastnil římský senátor Lucius Marcius Phillippus. Zde se stala jeho agresivita pověstnou a již v prvním roce svého působení poranil pět doctorů, z nichž dva museli ukončit činnost. Poté co zabil ve svém prvním souboji svého soupeře, byl „přeložen“ do další z Phillipových škol, kterou vedl Lentulus Batiatus. V roce 73 př. n. l. se Spartakus a přibližně 70 dalších gladiátorů vzbouřilo. Vyzbrojeni noži a několika ukořistěnými zbraněmi se vydali do kaldery na Vesuvu nedaleko dnešní Neapole. Skupina uprchlíků se začala pohybovat po okolí, rabovat, vypalovat římské statky a osvobozovat další otroky. K uprchlým gladiátorům a otrokům se snad přidávali i propuštění vojáci, ale jejich počet nelze dobře odhadnout. Extrémní odhady starověkých historiků, že Spartakova armáda měla až 120 000 mužů, jsou nepochybně přehnané. V té době bylo ovšem otroctví v římské společnosti silně rozšířeno, a tak se vzpoura stala vážnou hrozbou pro tehdejší zřízení.\n\nSenát na vzpouru zareagoval vysláním vojenské jednotky pod vedením Claudia Glabera o síle přibližně 3 000 mužů. Římanům se povedlo obklíčit vzbouřence na sopce Vesuv, ale Spartakus se svými muži Římany oklamal, když nečekaně napadl jejich vojsko a porazil je. Během útoku byla pobita většina Římanů; zda padl i Glaber sám, není známo.\n\nSpartakovy jednotky porazily další dvě římské legie, které proti němu byly vyslány ještě před zimou, kterou vojsko otroků strávilo výrobou zbraní na jižním pobřeží. Jeho skupina byla nesourodým spolkem mužů, žen, dětí a starců, kteří pocházeli ze všech pracovních postavení (rolníci, sluhové, gladiátoři atd.). V čele povstání vedle Spartaka stáli galští otroci Crixus, Oenomaus, Castus a Gannicus, jejichž záměry se podle historiků lišily. Na jaře vytáhlo Spartakovo vojsko směrem do Galie, kde by otroci dosáhli skutečné svobody. Vyděšený senát poslal dva konzuly (Lucia Gellia Publicolu a Gnaea Cornelia Lentula Clodiana), každého se dvěma legiemi, proti vzbouřencům.\n\nOtroci galského a germánského původu pod vedením Crixa, kteří se odtrhli od Spartaka, byli poraženi Publicolou a jejich velitel byl zabit. Mezitím Spartakus porazil Lentula a následně i Publicolu v oblasti centrální Itálie. Poté vytvořil gladiátorské hry na počest Crixe, ve kterých bojovali zajatí Římané proti sobě. Tímto Spartakus připomněl gladiátorské hodnoty a uctil tak Crixovu památku. Jeho vojsko pak zamířilo na sever směrem k městu Mutina (dnešní Modena), kde se ubránilo další římské legii pod vedením Gaia Cassia Longina, guvernéra provincie Gallia Cisalpina (Předalpská Galie).\n\nSpartakus původně nejspíše zamýšlel odejít s celou družinou do Galie, případně do Hispánie, kde by se mohl připojit ke vzbouřenému římskému vojevůdci Quintovi Sertoriovi. Nicméně z dosud neznámých důvodů (a pravděpodobně neznámých navždy) se rozhodl k opětovnému tažení do Itálie. Prameny tvrdí, že podlehl spolubojovníkům, kteří chtěli pokračovat v drancování Itálie. Ať už stálo za rozhodnutím cokoliv, je to považováno za jeho velkou strategickou chybu, která nakonec vedla k jeho porážce. Jiná teorie říká, že část z jeho družiny (přibližně 10 000 lidí) se vydala směrem na sever, překročila Alpy a vrátila se do rodných oblastí a že jeho návrat na jih mohl sloužit jako krycí manévr pro tento postup.\n\nBěhem postupu Itálií porazila jeho vojska další dvě legie, kterým velel Marcus Licinius Crassus, který byl tehdy nejbohatším mužem Říma. V jeho vojsku sloužil rovněž Gaius Julius Caesar v hodnosti vojenského tribuna. Na konci roku 72 př. n. l. se Spartakus utábořil ve městě Rhegium (dnešní Reggio di Calabria), kde byl na začátku roku 71 př. n. l. obklíčen osmi legiemi v oblasti Kalábrie. Podle Plútarcha vyjednával s kilikijskými piráty, aby ho s 2 tisíci muži přeplavili na Sicílii, piráti ho ale nakonec podvedli. Údaj o dvou tisících mužů je ale možná blíže skutečné velikosti jeho vojska. Po zavraždění Quinta Sertoria povolal senát z Hispánie Pompeia s jeho vojskem a Luculla z Malé Asie, který vedl vojenské tažení proti tehdejšímu největšímu nepříteli Říma Mithridatovi VI. Pontskému.\nSpartakus se pokusil prorazit obklíčení, což se mu podařilo, a uprchl k městu Brundisium (dnešní Brindisi), jednotky pod vedením Crassa ho ale pronásledovaly až do Lukánie. Vzbouřenci pak svedli bitvu na řece Silarus, ve které prohráli a jejich armáda byla rozprášena. Po této bitvě Římané osvobodili přes 3 000 vojáků, kteří byli vězněni otroky.\n\n6 000 zajatých Spartakových bojovníků bylo ukřižováno podél silnice Via Appia z města Capua do Říma, vzdáleného 132 římských mil (asi 200 km). Ukřižovaní nebyli nikdy z kříže sundáni, a tak zde bylo možno vidět množství křížů po dlouhá desetiletí jako výstrahu potenciálním následovníkům. Přibližně 5 000 otrokům se povedlo z obklíčení utéci a vydali se na sever, kde byli později zničeni Pompeiem, který se právě vracel z Hispánie. Spartakovo tělo nebylo nikdy nalezeno, takže lze spekulovat, zda byl zabit již během bitvy či jestli byl společně se svými muži ukřižován, případně zda se mu podařilo uprchnout.\n\n\n"}
{"id": "172551", "url": "https://cs.wikipedia.org/wiki?curid=172551", "title": "Plungė", "text": "Plungė\n\nPlungė (žemaitsky \"Plongė\"), je litevské město ležící v Žemaitské vysočině na železniční trati Šiauliai-Klaipėda. V roce 2006 mělo Plungė 23 137 obyvatel.\n\nVe městě se nachází kostel Svatého Jana Křtitele a na severu města směrem k železničnímu a autobusovému nádraží pak neoklasicistní zámek Oginských se zámeckým parkem.\n\nNarodila se zde Wanda Rutkiewiczová.\n\n"}
{"id": "172556", "url": "https://cs.wikipedia.org/wiki?curid=172556", "title": "Marcel Reich-Ranicki", "text": "Marcel Reich-Ranicki\n\nMarcel Reich-Ranicki, původně Marcel Reich, (2. června 1920, Włocławek, Polsko – 18. září 2013, Frankfurt nad Mohanem, Německo) byl německý publicista a literární kritik. Bývá považován za nejvýznamnějšího německého literárního kritika své doby. Německá média jej označovala za \"papeže literatury\".\n\nPocházel z německo-polské židovské rodiny. Podílel se např. spolu s Hellmuthem Karaskem a Sigrid Löffler na tvorbě literárního diskuzního pořadu \"Das Literarische Quartett\" německé televizní stanice ZDF. Dle informace deníku Welt.de z roku 2013 zápolil s rakovinou prostaty.\n\n\n"}
{"id": "172562", "url": "https://cs.wikipedia.org/wiki?curid=172562", "title": "Novella Nikolajevna Matvejevová", "text": "Novella Nikolajevna Matvejevová\n\nNovella Nikolajevna Matvejevová (; 7. října 1934 – 4. září 2016) byla ruská básnířka, prozaička, bardka, dramaturgyně a literární teoretička.\n\nNovella Nikolajevna se narodila 7. října roku 1934 v Leningradské oblasti ve městě s příznačným názvem Puškin. Její otec, Nikolaj Nikolajevič Matvejev-Bodryj – zeměpisec, zabýval se historií Dálného východu. Svým založením byl romantik, proto také pojmenoval děti Novella a Roal. Matka – Matvejeva-Orleněva Naděžda Timofejevna, básnířka. Dědeček, Nikolaj Petrovič Matvejev-Amurskyj, rovněž básník a autor první „Historie města Vladivostoku“.\n\nOd roku 1950 do roku 1957 Matvejevová pracovala v domě dětí Šjolkovského rajónu Moskevské oblasti. V roce 1962 skončila literární kurzy při Literárním institutu A. M. Gorkého.\n\nJiž od dětství píše verše. První veřejná publikace v roce 1958. První sbírku vydala v roce 1961, druhá („Korablik“) – v roce 1963. V roce 1961 Matvejevovou přijali do Svazu spisovatelů SSSR. V 70. letech vydala knihy „Lastočkina škola“, „Reka“ a další. V 80. letech dále – „Zakon pěseň“, „Strana priboja“ a další.\n\nOd padesátých let Novella Nikolajevna psala melodie ke svým veršům a sama je zpívala se svérázným doprovodem sedmistrunné kytary. Od roku 1972 píše rovněž melodie na verše svého muže, básníka Ivana Kiuru.\n\nV roce 1984 v Ruském akademickém divadle mládeže v Moskvě byla uvedena hra „Predskazanije Eglja“ – fantazie na motivy A. Grina, ve které se objevilo 33 písní Novelly Nikolajevny. V roce 1996 vyšla kniha vzpomínek „Mjač, astavšijcja v něbe“. V roce 1998 se Novella Matvejevová stala laureátkou Ceny Puškina za poezii.\n\nMatvejevová žila a pracovala v Moskvě.\n\nJejí písně v České republice zpívají Milan Dvořák a Věra Slunéčková\n\n\n\n"}
{"id": "172579", "url": "https://cs.wikipedia.org/wiki?curid=172579", "title": "František Černý (lední hokejista)", "text": "František Černý (lední hokejista)\n\nFrantišek Černý (* 28. července 1959 Plzeň) je bývalý český hokejista.\n\nS výjimkou vojenské služby v Dukle Trenčín strávil celou svoji kariéru v naší nejvyšší soutěži v dresu plzeňské Škodovky, kde byl nejlepším útočníkem 80. let. Nejčastěji nastupoval v prvním plzeňském útoku v řadě s Josefem Táflíkem a Zdeňkem Patou. Během 13 sezón nastoupil dohromady k 520 utkáním, v nichž dal 212 branek. Reprezentoval celkem 52x, a v dresu se státním znakem dal 13 branek. Dvakrát (1983, 1987) se zúčastnil Mistrovství světa. V roce 1977 reprezentoval na ME do 18 let, v letech 1977, 1978 a 1979 na Mistrovství světa do 20 let. Závěr své kariéry strávil v zahraničí, v současnosti trénuje v klubu HC Lasselsberger Plzeň, v sezóně 2006/07 je asistentem Jiřího Kučery u A mužstva Plzně.\n"}
{"id": "172580", "url": "https://cs.wikipedia.org/wiki?curid=172580", "title": "BVZ Zermatt-Bahn", "text": "BVZ Zermatt-Bahn\n\nBVZ Zermatt-Bahn (ve zkratce BVZ) je úzkorozchodná železnice, která spojuje Brig ležící v údolí Rhôny s výletním a lyžařským střediskem Zermatt. V současnosti je tato dráha součástí Matterhorn Gotthard Bahn.\n\nTrať byla vybudována v letech 1890 až 1930 jako trať smíšená (adhezní / ozubnicová) s rozchodem 1 000 mm. Tato dráha patří k rozsáhlému systému úzkorozchodných drah na jihu Švýcarska / Rhätische Bahn, Furka Oberalp Bahn.\n\nVýchodisko tratě je na nádraží v Brigu na Simplonské dráze kde se křižují dráhy BLS, SBB, a dřívější Furka Oberalp Bahn.\n\nHorské městečko Zermatt v kantonu Valais (německy Wallis) je známo svojí dominantou, kterou je kamenný masiv Matterhornu (4 478 m n. m.). Tuto dominantu zakomponovaly do svého loga i železniční společnosti, provozující dopravu v této oblasti.\n\nS budováním tratě bylo započato v roce 1890. Jako první byl vybudován úsek z Vispu k jihu, směrem k Zermattu. Provoz na tomto úseku byl zahájen 3. července 1891. Původní parní provoz byl v roce 1929 převeden na elektrickou trakci.\n\nPropojení tratě mezi městy Visp a Brig bylo dokončeno až o 40 let později, v roce 1930. V létě 1930 byl poprvé zaveden rychlíkový spoj Zermatt-St. Moritz pod názvem Glacier Express.\n\nV roce 1991 došlo poblíž obce Randa k rozsáhlému skalnímu sesuvu, který zavalil trať. Náklady na odtěžení sesuvu byly tak velké, že bylo rozhodnuto o přeložení tratě v tomto místě.\n\nHistorie BVZ končí 1. ledna 2003, kdy sloučením BVZ Zermatt-Bahn a Furka-Oberalp-Bahn vznikla společnost Matterhorn Gotthard Bahn.\n\nNejzajímavější úsek tratě je z Vispu do Zermattu, který byl také budován jako první. Velký výškový rozdíl mezi Vispem a Zermattem překonala trať, dlouhá 44 km, šesti ozubnicovými úseky v délce sedmi kilometrů, se stoupáním až 125 promile. V adhezních úsecích se použilo sklonů až 25 promile, u transalpských železnic běžných. Údolím říčky Vispa trať vyšplhá do prvního turistického centra, do Stalden, které východiskem pěší turistiky a je proslulé lázněmi Saas-Fee. Kolem tratě se v údolí rozprostírají vinice, zajímavým místem je průjezd vlaku pod mostem Neubrück.\n\nZa Staldenem prochází trať těsným údolí Nikolai, stoupá tunely a po mostech nad skalními roklemi a rozsedlinami. S přibývající nadmořskou výškou se začínají objevovat ledovce a sněhem pokryté vrcholy. Trať v údolí se dostává mezi dva horské masivy: Mischabelský (4 545 m) na východě a Weisshorn (4 505 m) na západě. Za těmito masivy se údolí mírně rozšiřuje a trať vjíždí do Täschu.\n\nV Täsch je větší nádraží, protože Zermatt je uzavřen automobilové dopravě a z Täsch do Zermattu funguje pravidelná kyvadlová doprava v 10minutových intervalech. Za Täsch prochází trať další soutěskou a končí v Zermattu. Ze Zermattu je možno pokračovat železnicí Gornergratbahn až na Gornergrat do nadmořské výšky 3 130 m n. m.\n\nO elektrifikaci tratě se začalo uvažovat po 1. světové válce, kdy dramaticky vzrostla cena uhlí a náklady na provoz parní trakce se zvýšily. V roce 1919 byla vypracována studie, která doporučila elektrifikaci tratě stejnosměrným napětím 1,5 - 3 kV. Plán elektrifikace nebyl realizován z důvodu špatné finanční situace společnosti, tehdy ještě VZ Bahn.\n\nV roce 1927 byly úvahy o přechodu na elektrický provoz znovu aktualizovány. Tentokráte se však uvažovalo o elektrifikaci napětím 15 kV, střídavým proudem 16/ Hz. Tento plán vycházel z předpokladu, že by postačilo vystavět napájecí bod pouze ve Vispu. Toto řešení by výrazně uspořilo realizační náklady oproti stejnosměrné trakci, kdy by bylo nutno stavět více měníren. K realizaci tohoto plánu však ještě nedošlo.\n\nDalší plány elektrifikace se odvíjely od elektrifikace Rhétské dráhy v roce 1913 se střídavým napětím 11 kV. Výhodou byla úspora olejových transformátorů (15 kV), a jejich nahrazení v lokomotivách lehčími, vzduchem chlazenými pro 11 kV od firmy Engadine. Tímto bylo možno snížit hmotnost lokomotivy. Zároveň použití stejné napájecí soustavy 11 kV, jako na dráze Furka Oberalp Bahn, umožnilo v budoucnu provoz po celé délce trati Brig-Visp-Zermatt bez přepřahání lokomotiv nebo konstrukci vícesystémových lokomotiv.\n\nNa elektrifikaci tratě byla vyhlášena veřejná zakázka s rozpočtem 1,7 mil. CHF. Dodávka energie pro trakci byla smluvně sjednána s SBB, kde bylo napětí 15 kV transformováno na 11 kV.\n\nPro vedení nákladních vlaků bylo pořízeno pět lokomotiv typu HGE 4/4 od SLM, SIG a MFO. 1. října 1929 byly všechny vlaky vedeny pouze elektrickými lokomotivami. Z původního počtu 8 parních lokomotiv HG 2/3 byly ponechány pouze tři, jako zálohy a pro odklízení sněhu.\n\n\n"}
{"id": "172583", "url": "https://cs.wikipedia.org/wiki?curid=172583", "title": "Úpatní tunel Furka", "text": "Úpatní tunel Furka\n\nÚpatní tunel Furka (\"\") je 15,35 km dlouhý železniční tunel ve švýcarských Alpách. Spojuje Oberwald (1368 m n. m.) v kantonu Wallis s městečkem Realp (1538 m n. m.) v kantonu Uri. Tento úpatní tunel nahradil původní železniční trať Furka-Bergstrecke, jejímž nejvyšším bodem je stanice Furka (2160 m n. m.). Původní trať přes sedlo Furka byla později znovu zprovozněna jako turistická atrakce Dampfbahn Furka-Bergstrecke.\n\nTunel umožňuje provozovateli Matterhorn Gotthard Bahn celoroční provoz na celé trati z Brigu do Disentis. To nebylo na původní trati možné. Vzhledem k vysokohorskému terénu byl úsek Oberwald–Gletsch–Realp v zimních měsících zcela nesjízdný. Z důvodů lavin bylo na zimní měsíce demontováno trakční vedení a některé z mostů. Před sezónním provozem byla za nemalých časových a finančních nákladů tato zařízení znovu osazena.\n\nZprovoznění tunelu v červnu 1982 umožnilo celoroční zavedení pěti párů vlaku Glacier Express. Kromě toho jezdí v hodinovém taktu regionální vlaky. Od 6:00 do 22:30 jezdí mezi stanicemi Oberwald a Realp plošinové nákladní vozy, které zajišťují převoz aut. Společně s transportem aut (v zimních měsících) mezi stanicemi Sedrun a Andermatt tak tunel umožňuje celoroční transalpské spojení silniční dopravou ve směru východ–západ. V zimních měsících jsou totiž uzavřeny silnice přes sedla Oberalppass a Furka, což dříve znamenalo, že jižní část Švýcarska byla odříznuta od středu země a okolního světa.\n\nCelý systém úzkorozchodných drah na jihu Švýcarska má pro místní kantony obrovský hospodářský význam.\n\n"}
{"id": "172585", "url": "https://cs.wikipedia.org/wiki?curid=172585", "title": "Anthrax (hudební skupina)", "text": "Anthrax (hudební skupina)\n\nAnthrax je americká thrashmetalová hudební skupina. Na thrashmetalové scéně byli Anthrax jednou z nejpopulárnějších skupin 80. let 20. století. Tato skupina je známá kombinováním metalové muziky s rapem, hardcorem a alternativním rockem a je označována za jednu z „Velké čtyřky“ thrash metalu – spolu se skupinami Metallica, Slayer a Megadeth.\n\n\n\n\n\n\n\n\n\n"}
{"id": "172588", "url": "https://cs.wikipedia.org/wiki?curid=172588", "title": "Netopýrky", "text": "Netopýrky\n\nNetopýrky (též \"Nitoperky\", \"Netopérke\" – z německého \"Neidberg\" = závist) je přírodní památka ev. č. 1126, která se nachází v okrese Brno-město, v městské části Brno-Komín. Správa AOPK Brno. Výměra je 1,54 ha; včetně ochranného pásma je 25,86 ha. V chráněném území se nachází řada chráněných druhů rostlin, přičemž mezi nejvýznamnější patří koniklec velkokvětý. Na východ od památky se nachází přírodní památka Medlánecké kopce a severovýchodně pak Medlánecká skalka.\nJde o jednu z nejcennějších nelesních krajinných prostor okraje Brna a o Evropsky významnou lokalitu.\n\nNedaleko PP Netopýrky je Medlánecké letiště a v dolní části PP se nacházejí pamětní desky letcům, kteří zde zahynuli.\n\nPP Netopýrky je lokalita, o niž pravidelně nebo v jednotlivých akcích pečují různé společnosti zabývající se ochranou přírody, turistikou nebo péčí o okolí.\nO PP Netopýrky pečovalo v minulosti i občanské sdružení Rezekvítek, nyní o Netopýrky pečuje ZO ČSOP Jestřábník , akce na pomoc PP pořádá sdružení Veronica.\n\nPředmětem ochrany je travinobylinné společenstvo úzkolistých a širokolistých suchých trávníků. Lokalitu tvoří izolovaný ostrůvek teplomilných společenstev, který obsahuje některé chráněné a ohrožené druhy a druhy vyžadující pozornost. Z rostlin je to především koniklec velkokvětý (\"Pulsatilla grandis\"), bělozářka větevnatá (\"Anthericum ramosum\"), úročník bolhoj (\"Anthyllis vulneraria\"), rozrazil klasnatý (\"Pseudolysimachion spicatum\"). Z hmyzu zde najdeme typické teplomilné druhy, jako je kudlanka nábožná (\"Mantis religiosa\"). Na Netopýrkách a blízkém okolí byl zaznamenán výskyt ťuhýka obecného (\"Lanius collurio\") a nyní i přímo na Netopýrkách stopy výskytu sysla (\"Spermophilus citellus\").\n\nPodloží přírodní památky tvoří metabazity brněnského masívu. Vyvýšenina vystupuje uprostřed mladších spraší. Z půd je zastoupena kambizem eutrofní.\n\nKeřové patro na severním okraji území zastupuje růže malokvětá (Rosa micrantha), r. šípková (R. canina) a svída krvavá (Swida sanguinea). V teplomilných trávnících roste bělozářka větevnatá, čestec klasnatý (Pseudolysimachion spicatum), koniklec velkovětý, kručinka barvířská (Genista tinctoria), lněnka lnolistá (Thesium linophyllon), zvonek klubkatý (Campanula glomerata), z běžnějších druhů čičorka pestrá (Coronilla varia), devaterník velkokvětý tmavý (Helianthemumgrandiflorum subsp. obscurum), len počistivý (Linum catharticum), máčka ladní (Eryngium campestre), pupava bezlodyžná (Carlina acaulis), štírovník růžkatý (Lotus corniculatus) a třezalka tečkovaná (Hypericum perforatum).\n\nTeplomilný hmyz zastupují motýli otakárek ovocný (Iphiclides podalirius), žluťásek jižní (Colias alfacariensis), z brouků je zde kozlíček písečný (Dorcadion pedestre), z plazů ještěrka obecná (Lacerta agilis).\n\n\n"}
{"id": "172590", "url": "https://cs.wikipedia.org/wiki?curid=172590", "title": "Nístějka", "text": "Nístějka\n\nNístějka je přírodní památka ev. č. 1927, která se nachází nedaleko osady Hradsko na pravém břehu řeky Jizery v katastrálním území města Vysokého nad Jizerou v okrese Semily. Přírodní památka zahrnuje skalní ostroh s pozůstatky hradu Nístějka. Chráněné území je v péči Krajského úřadu Libereckého kraje.\n\nDůvodem ochrany se stal suťový les, částečně bukový, a místní bohatá květena, zvláště vzácný rostlinný druh lopuštík skloněný (\"Hackelia deflexa\").\n\nPřímo do oblasti přírodní památky a ke zřícenině hradu Nístějka nevede žádná turistická cesta, pouze místní odbočka ze žlutě značeného \"Vysockého okruhu\", který obchází chráněné území po jeho severním a západním okraji. Nejbližší železniční zastávky jsou \"Jablonec nad Jizerou-Hradsko\" a \"Poniklá zastávka\" na trati Martinice v Krkonoších – Rokytnice nad Jizerou.\n\n"}
{"id": "172592", "url": "https://cs.wikipedia.org/wiki?curid=172592", "title": "Niva u Volduch", "text": "Niva u Volduch\n\nNiva u Volduch je přírodní památka ev. č. 1158, která se nachází severovýchodě od obce Volduchy pod výpustí Horního haberského rybníka v okrese Rokycany. Chráněné území je v péči Krajského úřadu Plzeňského kraje.\n\nDůvodem ochrany je zbytek přirozené olšiny. Kromě toho cíle je úkolem v přírodní památce postupně odstraňovat nestabilní smrk.\n\nPlocha přírodní památky činí 1,5 ha. Tvoří ji přirozené olšové porosty pod hrází Horního haberského rybníka. Celá lokalita leží v údolní nivě Voldušského potoka, odsud i název přírodní památky. Půdy v přírodní památce jsou silně podmáčené, protéká tudy meandrující Voldušský potok, který je napájen také z pramenišť na jižní straně přírodní památky.\n\nLesní porosty jsou zde chráněny od roku 1989. Hlavním předmětem ochrany jsou dochované přirozené olšové porosty s vtroušeným javorem klenem, jasanem ztepilým, krušinou olšovou, jeřábem ptačím a smrkem ztepilým. Olše lepkavá se na skladbě lesních porostů podílí 45 procenty.\n\nV bylinném patře se vyskytuje množství kapraďorostů, žádné zvláště vzácné druhy rostlin zde však nerostou. Odumírající a mrtvé dřevo poskytuje útočiště celé řadě bezobratlých, zejména broukům vázaným na přirozené olšové porosty.\n\nChráněné území se nachází při okraji Přírodního parku Radeč, mezi Horním haberským rybníkem a silnicí, vedoucí z Volduch do Těškova. Přírodní památka může být využívána pro odborné exkurze. V jižní části přírodní památky se nalézá prameniště pitné vody (studánka V Habru), které je velmi hojně navštěvováno lidmi z okolí.\n"}
{"id": "172595", "url": "https://cs.wikipedia.org/wiki?curid=172595", "title": "Nivky za Větřákem", "text": "Nivky za Větřákem\n\nNivky za Větřákem je přírodní památka ev. č. 1741, která se nachází v okrese Hodonín v jihozápadním směru od obce Mutěnice v nedalekém lese pod vrchem \"Větrák\". Přístup sem je velice snadný po silnici z Mutěnic. Správa AOPK Brno.\n\nDůvodem ochrany je lesoluční společenstvo se vzácnou květenou.\n\nZ rostlin se zde vyskytuje např. svízel severní, bělozářka větvitá, hlaváček jarní, prvosenka jarní a lilie zlatohlávek.\n\nŽivočišné druhy zde zastupuje zejm. ťuhýk obecný, kukačka obecná, strnad obecný, bramboráček červenohlavý a ještěrka obecná.\n"}
{"id": "172599", "url": "https://cs.wikipedia.org/wiki?curid=172599", "title": "Prašný most", "text": "Prašný most\n\nPrašný most je bývalý most na Hradčanech, v současnosti násep, přes nějž vede jediná přístupová cesta ze severní strany k Pražskému hradu, na druhé nádvoří. V jeho těsné blízkosti se v ulici U Prašného mostu nachází jízdárna Pražského hradu. Názvem Prašný most se označuje též křižovatka a tramvajová zastávka u opačného konce ulice U Prašného mostu.\n\nPrvní most v těchto místech přes Jelení příkop s potokem Brusnicí nechal postavit roku 1535 (v letech 1534–1538) Ferdinand I. Habsburský, aby tak spojil Pražský hrad s nově budovanou Královskou zahradou s letohrádkem. Tento most byl dřevěný, zakrytý střechou a stál na šesti kamenných pilířích. Název „Prašný most“ má nejistý původ – jako důvod pojmenování se uvádí, že se pod střechou mostu usazoval prach, nebo mohl souviset se střelným prachem, který se skladoval v sousední věži Mihulce. Most již roku 1541 shořel.\n\nRoku 1589 byl na jeho místě postaven most kamenný. Za válek o nástupnictví Marie Terezie byl roku 1742 most na ochranu před ostřelováním zakryt hnojem. Až za sedmileté války roku 1757 jej zasáhla a zapálila pruská puma.\n\nV letech 1769–1770 byl na jeho místě zbudován mohutný násep o délce asi 90 metrů s tunelem (tzv. Tereziánskou štolou) pro potok Brusnici. Tento násep se zachoval dodnes.\n\nV době působení prezidenta Václava Havla došlo k zatím poslední proměně valu, když v rámci zpřístupňování Pražského hradu veřejnosti byly obě části rozděleného Jeleního příkopu spojeny. V letech 1999–2002 byla původní štola pro Brusnici v délce 84 metrů upravena i pro pěší. Autorem tohoto řešení je architekt Josef Pleskot, který za toto řešení získal v roce 2003 užší nominaci na Evropskou cenu za architekturu a v roce 2004 cenu Brick Award.\n\nPrašný most není přímo oficiálně pojmenovaný. Tvoří nejjižnější část ulice U Prašného mostu (v 18. století Jaroslav Schaller název uváděl jako Prašnomostecká, do roku 1870 je uváděn název Za Prašným mostem), která směřuje směrem ke křižovatce Prašný most.\n\nRovněž křižovatka ulic Svatovítská, U Prašného mostu a Milady Horákové se tradičně označuje názvem \"Prašný most\". Do křižovatky jsou od roku 2015 zaústěny tunelové rampy Městského okruhu. Název \"Prašný most\" nesou i tramvajové zastávky v její blízkosti; v letech 1929 a 1939 byl název uváděn „U Prašného mostu“ podle ulice, která do křižovatky od jihu ústí, v roce 1948 již byly zastávky uváděny pod dnešním názvem „Prašný most“.\n\n\n"}
{"id": "172600", "url": "https://cs.wikipedia.org/wiki?curid=172600", "title": "Nedošínský háj", "text": "Nedošínský háj\n\nNedošínský háj je les, rozkládající se mezi obcemi Nedošín a Tržek. Je znám především díky své zajímavé historii, v rámci Litomyšlska jde ovšem také o území pozoruhodných přírodních hodnot. Na plochém hřbetu se vyskytují zachovalá dubohabrová společenstva 3. vegetačního stupně, která v severní, nivní části území přecházejí v olšovo-jasanový luh. Háj je domovem mnoha druhů živočichů, zejména ptáků.\n\nPrvní zmínky o háji pochází ze 14. století. Tehdy zde byla obora, později přeměněná v bažantnici. České veřejnosti je Nedošínský háj znám především jako dějiště románu Aloise Jiráska \"Filosofská historie\". V něm jsou popsány parkové úpravy háje, provedené v 19. století. V té době patřil háj k nejoblíbenějším výletním cílům obyvatel Litomyšle.\nV roce 1940 byl háj zastupitelstvem osad města Litomyšle prohlášen za ptačí a bylinnou rezervaci, což ovšem německá okupační lesní správa odmítla respektovat. Ihned po skončení 2. světové války byl proto háj znovu vyhlášen za částečnou rostlinnou a úplnou ptačí rezervaci Místním národním výborem v Litomyšli. V roce 1949 došlo i k legislativní úpravě, kdy byl háj vyhlášen přírodní rezervací k ochraně porostní skladby, vegetačního krytu i zvířeny. Výměra byla stanovena na 30,73 ha. V roce 1992 došlo k přeřazení do kategorie přírodní památka.\n"}
{"id": "172603", "url": "https://cs.wikipedia.org/wiki?curid=172603", "title": "Pan Twardowski", "text": "Pan Twardowski\n\nPan Twardowski je postava polského šlechtice, který podle legendy zaprodal svou duši ďáblu. Je hrdinou několika pověstí a pohádek, z nichž takřka každá představuje jiný příběh. Jedna z nejznámějších tvrdí, že nyní pobývá na Měsíci.\n\nPodle pověsti byl Twardowski šlechticem žijícím v 16. století v Krakově. Prodal svou duši ďáblu za znalosti a magické schopnosti. Chtěl však ďábla přechytračit, takže do úpisu přidal bod, že čert může jeho duši zabrat do pekla pouze v Římě, kam se mistr neměl v úmyslu nikdy vydat.\n\nS čertovou pomocí získal Twardowski bohatství i slávu, nakonec se stal i dvořanem krále Zygmunta Augusta. Král se po smrti královny obklopil astrology a mágy. Podle pověstí se právě Twardowskému podařilo vyvolat ducha zesnulé královny Barbary, čehož dosáhl díky magickému zrcadlu Twardowského.\n\nPo mnoha letech ďábel přistihl mága v krčmě, která se jmenovala Řím. Během letu se však Twardowski modlil k Marii (nebo podle jiné verze zpíval náboženskou píseň), kvůli čemuž ho ďábel cestou upustil. Twardowski skončil na Měsíci, kde je dodnes a pozoruje, co dělají lidé na Zemi.\n\nPostava Twardowského vykazuje řadu paralel s Faustem pocházejícím z německé kultury, který je znám mj. z děl Goetheho, Thomase Manna či středověkých jarmarečních knih.\n\nPostava pana Twardowského vychází zřejmě z jednoho černokněžníka krále Zygmunta Augusta, Jana Twardowského. Ten prý měl opravdu existovat a vyvolat ducha zesnulé královny Barbary Radziwiłłovny.\n\nNa druhou stranu existují názory, že Jan Twardowski byl ve skutečnosti Němec, studoval ve Wittenbergu magii (která v oněch dobách byla vědou jako každá jiná, dokonce možná stojící nad ostatními). Pravděpodobně se jmenoval Laurentius Dhur, latinsky Durentius, což znamená „tvrdý“, a to zřejmě dalo vznik popolštěnému jménu.\n"}
{"id": "172608", "url": "https://cs.wikipedia.org/wiki?curid=172608", "title": "Bandikut králíkovitý", "text": "Bandikut králíkovitý\n\nBandikut králikovitý (\"Macrotis lagotis\") tohoto vačnatce velmi výstižně charakterizuje jeho jméno, má nad míru velké uši a dlouhé zadní nohy, které mu, především ve chvíli, kdy hopká, propůjčují vzhled králíka.\n\nKdysi byl rozšířen ve všech suchých oblastech Austrálie s výjimkou severu, v současnosti žije již jen v několika oddělených populacích v Severním teritoriu a Západní Austrálii a na malém území na jihozápadě Queenslandu . Dříve obýval nejrůznější savany travinaté biomy, v současnosti ho však potkáme již jen v oblastech, kde převládá trojzub pichlavý a v akáciové buši, to znamená v extrémně suchých oblastech.\n\nDélka Bandikuta králíkovitého je 30 až 55 cm. Jeho hmotnost je přibližně 2,5 kg.\n\nPomocí silných předních nohou hloubí bandikut králíkovitý dlouhé a hluboké nory, jejichž délka někdy přesahuje tři metry, a které jsou téměř dva metry hluboké. Svou noru opouští pouze v noci, když hledá potravu. Živí se hmyzem, ale i semeny, plody a houbami.\nProtože jsou v Austrálii zajíci a králíci považováni za škůdce, mají zde Velikonočního bandikuta (Easter Bilby), místo velikonočního zajíčka.\n"}
{"id": "172612", "url": "https://cs.wikipedia.org/wiki?curid=172612", "title": "Gornergratbahn", "text": "Gornergratbahn\n\nGornergrat-Monte Rosa-Bahnen / Gornergratbahn (GGB) je ozubnicová trať z Zermattu na hřeben Gornergrat.\n\nVede na skalnatý hřeben Gornergrat (3100 m) s panoramatickým rozhledem na Monte Rosu (4638 m), Breithorn (4164 m) a dalších 29 vrcholků. Ozubnicová trať na Gornergrat byla uvedena do provozu v roce 1898. Trať je dlouhá 9,3 km, překonává výškový rozdíl 1485 metrů, při maximálním stoupání 200 promile. Dráha stoupá po úbočí na hřeben a umožňuje tak pohledy na vrchol Matterhornu. Pozoruhodností tratě je železný most u stanice Findelenbach.\n\nTrať začíná poblíž konečné stanice MGB (dříve BVZ Zermatt-Bahn) v Zermattu. Zvláštností je i spojovací kolej mezi MGB a GGB, která umožňuje přímý přejezd např. nákladních vozů a tak zásobování hotelu na vrcholku Gornergrat. Několikrát byla uskutečněna turistická jízda „Pullmann Expressem až na vrcholek Gornergrat“, zde se jedná o jízdu historického vozu na trase St.Moritz-Zermatt-Gornergrat.\n\nV roce 2005 schválila valná hromada začlenění tratě do BVZ Holdingu, který je největším akcionářem společnosti Matterhorn Gotthard Bahn. Trať navazuje na dráhu BVZ Zermatt-Bahn.\n\nPo otevření železnice Visp-Zermatt BVZ Zermatt-Bahn (VZ) v roce 1891, směrovaly další snahy o výstavbu železnice z Zermattu k horskému masivu Monte Rosa, k ledovci Görner a výhledu na horskou scenérii Alp. Po udělení koncese v roce 1892 začala v roce 1896 výstavba železnice. Trať Zermatt - Gornergrat byla zprovozněna 15. srpna 1898 a následně slavnostně otevřena 20. srpna 1898 pod názvem GGB Gornergrat-Bahn.\n\nStavba tratě vyžadovala velké úsilí vzhledem k tomu, že práce mohly být prováděny jen v krátkém ročním období v důsledku klimatických podmínek v těchto výškách. Na stavbě pracovalo více než 2000, převážně italských, dělníků. Trať byla projektována s rozchodem 800 mm a od počátku projektována a stavěna jako elektrifikovaná. Elektrické stroje dodala společnost SLM Winterthur-Swiss: 4 lokomotivy se dvěma nápravami o výkonu 130 kW s napětím 3x 550 V stř. Ozubnicovový systém byl zvolen Abtův pro překonání stoupání až 200 ‰. V roce 1930 byla provedena změna v elektrifikaci a napětí bylo zvýšeno na 725 V stř., přitom byla zachována třífázová soustava. Po druhé světové válce byl vozový park několikrát modernizován a do provozu bylo postupně uvedeno 12 osobních vozů se silnějšími (výkonnějšími) elektromotory i s vyšší rychlostí.\n\nTrať začíná v Zermattu, \"přes ulici\" od nádraží Matterhorn Gotthard Bahn (MGB) ve výšce 1.604 m n. m. a s maximálním stoupáním 200 ‰ šplhá v délce 9 km až na Gornergrat ve výšce 3.089 m n. m. V roce 1909 byla trať prodloužena o 310 m až těsně pod vrchol Gornergrat a zbudována nová vrcholová staniční budova. Do roku 1928 byla železnice do stanice Gornergrat provozována jen v létě. V zimních měsících byla trat provozována pouze do zastávky Riffelalp nebo Riffelboden podle stavu sněhové pokrývky. Důvodem byly laviny a sněhové závěje v horní části na trati. Teprve v roce 1929 byl zahájen celoroční provoz k velké radosti milovníků zimní turistiky a sportu. Pro zlepšení provozních podmínek byla v roce 1939 zahájena výstavba sněhové galerie v délce 770 metrů pod vrcholem, v průběhu 2. světové války byla stavba galerie přerušena až do roku 1941. Od roku 1942 je definitivně za dobrého počasí konečnou stanicí vrcholová stanice Gornergrat.\n\nV roce 1997 byla železniční společnosti Gornergrat-Monte Rosa přejmenována na Gornergrat Bahn (GGB) což zahrnuje i to, že dráha obsluhuje (spravuje) i lyžařské vleky a lanovky v oblasti. Dne 1. dubna 2005 vzniká Gornergrat Bahn AG. Další událostí vztahující se k GGB je to, že v květnu 2005 získává BVZ Holding pod svou správu železnici Matterhorn Gotthard Bahn (MGB) s největším největším akciovým podílem 44,3%. V září 2005 se jedná o dalším sloučení BVZ Holdingu a GGB, v říjnu 2009 se pak GGB stává 100% dceřinou společností BVZ holdingu.\n\nRiffelalp je druhá stanice od Zermattu na dráze Gornergrat Bahn. Stanice leží ve výšce 2.211 m n. m. těsně nad hranicí lesa. Riffelalp je výchozím bodem pro mnohé výlety, např. k Findelnskému potoku a vodopádu, Grüensee (Zelené jezero), pod vrchol Gornergrat a dalším.\n\nV blízkosti stanice se nachází hotel Riffelalp, který má vlastní kolejové spojení se železniční stanicí realizované místní tramvajovou tratí. Elektrická tramvajová trat Riffelalptram (RIT) od zastávky Riffelalp k hotelu byla vystavěna v roce 1899 s délkou téměř 500 metrů. Když hotel v roce 1961 vyhořel, byla zavřena i místní tramvaj. Po otevření nových hotelů v roce 2000, byla tramvajová trať RiT přestavěna a v roce 2001 znovu zprovozněna.\n\nRiffelberg je třetí stanicí od Zermattu na dráze Gornergrat Bahn. Stanice leží ve výšce 2.582 m n. m., nachází se zde hotel, restaurace, občerstvení a prodej suvenýrů. Z Riffelbergu je krásný výhled na 4.478 m vysoký Matterhorn.\n\nRotenboden je poslední zastávka před Gornergratem. Zastávka je výchozím bodem pro turistické výpravy na Monte Rosa Hut (chata), k ledovci pod Dufourspitze (4.634 m n. m.), k jezeru Riffelsee ve kterém se zrcadlí Matterhorn (4.478 m n. m.) a k menšímu vrcholu Riffelhorn.\n\n"}
{"id": "172617", "url": "https://cs.wikipedia.org/wiki?curid=172617", "title": "Kamenice (přítok Jizery)", "text": "Kamenice (přítok Jizery)\n\nKamenice je řeka v Libereckém kraji v České republice. Je to pravostranný přítok řeky Jizery. Délka toku je 36,7 km. Plocha povodí měří 218,61 km².\n\nPramení pod Sedlem Holubníku západně od Černé hory jako Velký Kamenický potok, odkud stéká do údolí Kamenice, zatopeného v  letech 1976–82 během výstavby Josefodolské přehrady, která je největší přehradou Jizerských hor a zdrojem pitné vody pro Liberec. Dále protéká přes Josefův Důl, Jiřetín pod Bukovou, po hranici Tanvaldu a Smržovky a centrem Tanvaldu, přes Velké Hamry, Plavy, pod hradem Návarov, a pod Spálovem, na hranici Semil (k. ú. Spálov u Semil) a Železného Brodu (k. ú. Horská Kamenice) se vlévá do Jizery. \n\nJe nejvýznamnějším jizerskohorským přítokem Jizery.\n\n\nPrůměrný průtok u ústí činí 4,65 m³/s.\nHlásný profil:\n\nJde o velmi čistý vodní tok (I.–II. třída), pstruhovou vodu s vodáckým využitím.\n\nÚdolím Kamenice prochází železniční trať Železný Brod – Tanvald (č. 035).\n\nPo řece Kamenici je (k r. 2016) pojmenován pár rychlíků společnosti České dráhy v trase Praha - Turnov - Tanvald a zpět.\n\n\n"}
{"id": "172618", "url": "https://cs.wikipedia.org/wiki?curid=172618", "title": "Aliákmon", "text": "Aliákmon\n\nAliákmon ( , ) je řeka na severu Řecka (kraje Západní Makedonie, Střední Makedonie). Je 297 km dlouhá a je nejdelší řekou Řecka.\n\nŘeka začíná v horách Vernoi a Gramos nedaleko hranic s Albánií. Na středním toku teče mezihorskými kotlinami a na dolním toku Soluňskou nížinou. Ústí do Soluňského zálivu Egejského moře.\n\nMaxima dosahuje při podzimních a zimních deštích a minima v létě.\n\nVyužívá se k zavlažování.\n\n"}
{"id": "172623", "url": "https://cs.wikipedia.org/wiki?curid=172623", "title": "Cena Karla Velikého", "text": "Cena Karla Velikého\n\nCena Karla Velikého (německy \"Karlspreis\") je jedno z nejprestižnějších evropských ocenění. Uděluje je (téměř) každoročně od roku 1950 německé město Cáchy osobnostem, které se podílely na prosazování myšlenek a ideálů, na kterých bylo ocenění založeno. Cena připomíná Karla Velikého, vládce Franské říše a zakladatele pozdější Svaté říše římské, jenž v Cáchách sídlil a je pohřben v tamní katedrále. Cena je tradičně udělována při slavnostním ceremoniálu ve svátek Nanebevstoupení Páně na radnici města Cách.\n\n19. prosince 1949 předložil zakladatel čtenářského spolku „Corona Legentium Aquensis“ Kurt Pfeiffer návrh udělovat novou cenu: „Je nám ctí přednést návrh každoročního udělování mezinárodního ocenění za nejvýznamnější přínos k rozvoji porozumění v západní Evropě, činnost pro společenství, službu v zájmu lidstva a míru ve světě. Přitom se může jednat o zásluhy v oblasti literatury, vědy, ekonomie nebo politické úsilí.“\n\nSponzor ceny, město Cáchy, se přímo odvolává na Karla Velikého jako na „zakladatele západní kultury“ a prohlašuje, že za jeho vlády město Cáchy bylo duchovním a politickým centrem dnešní západní Evropy.\n\nOd roku 2008 je udělováno toto ocenění mladým lidem do 30 let, kteří vytvářejí dobrovolnické projekty podporující myšlenky evropské sounáležitosti a vzájemného pochopení v praxi. Národní kola této ceny probíhají v každé zemi Evropské unie, vítězové z každého státu jsou pozváni na slavnostní vyhlášení do Cách. Cena je udělována Evropským parlamentem a Nadací pro Mezinárodní cenu Karla Velikého v Cáchách.\n\n\n"}
{"id": "172626", "url": "https://cs.wikipedia.org/wiki?curid=172626", "title": "Vakomyš vlnatá", "text": "Vakomyš vlnatá\n\nVakomyš vlnatá (též vakotarbík Spencerův či vakotarbík vlnatý, \"Antechinomys laniger\") odpovídá rejskům jiných světadílů. Poznáme ji podle dlouhých zadních nohou a na konci hustě ochlupeného ocasu, který užívá jako orgán rovnováhy a ke kormidlování.\n\nV suchých oblastech střední a jižní Austrálie, především v oblastech s trojzubcem pichlavým a v buši.\n\nDélka vakomyši vlnaté je 7 až 10 cm, ocas měří 10–15 cm, hmotnost je 20 až 35 g.\n\nStejně jako jeho ostatní příbuzní je nočním zvířetem, sbírá larvy hmyzu a bezobratlé.\n"}
{"id": "172627", "url": "https://cs.wikipedia.org/wiki?curid=172627", "title": "Konstantní symbol", "text": "Konstantní symbol\n\nKonstantní symbol může znamenat:\n\n"}
{"id": "172630", "url": "https://cs.wikipedia.org/wiki?curid=172630", "title": "Vakomyš tlustoocasá", "text": "Vakomyš tlustoocasá\n\nVakomyš tlustoocasá (\"Sminthopsis crassicaudata\") je nevelký masožravý vačnatec z čeledě kunovcovitých (Dasyuridae).\n\nVyskytuje se v sušších oblastech v celé jižní polovině , Austrálie, v řídkých lesích, a savanách, ale i ve stepních a pouštních oblastech australského vnitrozemí. Chybí však v blízkosti jihoaustralského pobřeží.\n\nNa délku měří 6 až 9 cm a ocas má dlouhý 4-7 cm. Váží je 10 až 20 g. Svrchu je plavá nebo hnědá a spodní část jejího těla je bílá.\n\nJe poměrně hojným druhem vakomyši. Populace v suchých oblastech australského vnitrozemí a Eyreova poloostrova velmi silně kolísají podle množství dešťových srážek a potravinových zásob. Tlustý ocas je tukovým zásobníkem, který je odbouráván v zimě nebo v období delšího sucha. Živí se červy a jinými malými bezobratlými. Tato vakomyš může sloužit za příklad snášenlivosti. Ač je v principu samotářská, obě pohlaví tolerují ve své blízkosti i další jedince. Za chladného počasí se jich dokonce několik sejde v jednom hnízdě a vzájemně se zahřívají. Starší název je vakorejsec tlustoocasý nebo vakorejsek tlustoocasý. Nemohou-li najít dostatek potravy, upadnou do na mnoho hodin do strnulého stavu (tzv.torpor), při kterém snižují tělesnou teplotu a zužitkovávají tuk nahromaděný přes léto na ocase. V zajetí se dožívají čtyř let, v přírodě nanejvýše 16-18 měsíců.\n"}
{"id": "172631", "url": "https://cs.wikipedia.org/wiki?curid=172631", "title": "Dašt-e Kavír", "text": "Dašt-e Kavír\n\nDašt-e Kavír (persky دشت كوير, známá také jako \"Kavír-e Namak\" nebo \"Velká solná poušť\") je největší íránská poušť. Je dlouhá přibližně 800 km a široká 320 km, její rozloha je cca 77 600 km². Táhne se od pohoří Elborz na severozápadě až k poušti Dašt-e Lút na jihovýchodě a administrativně tvoří část íránských provincií Chorásán, Semnán, Teherán, Isfahán a Jazd.\n\nOblast, kde se poušť nachází, je velmi suchá. Letní teploty dosahují až 50 °C, průměrné zimní teploty se pohybují okolo 20-22 °C, ale v extrémech mohou klesat hluboko pod bod mrazu.\n"}
{"id": "172634", "url": "https://cs.wikipedia.org/wiki?curid=172634", "title": "Mistrovství světa jezdců F1", "text": "Mistrovství světa jezdců F1\n\nMistrovství světa jezdců Formule 1 (anglicky „Formula One World Drivers' Championship“, ve zkratce „WDC“) je vyhlašováno mezinárodní automobilovou federací (FIA) a je hodnoceno bodovým systémem, který byl již několikrát upravován. Prvním mistrem světa se stal v roce 1950 italský pilot Giuseppe Farina. Prvním pilotem, který dokázal titul obhájit, byl v letech 1952 a 1953 Alberto Ascari. Současným mistrem světa je Lewis Hamilton, který v roce 2019 získal šestý titul. \n\nFIA nevyhlašuje Mistra světa před ukončením sezóny, jezdec ale neoficiálně získává tento titul v případě, že je již matematicky nemožné, aby ho jiný jezdec mohl předstihnout. O mistru světa se rozhodlo až v posledním závodě sezóny ve 29 případech z 69. Nejrychleji se rozhodlo o mistru světa v roce 2002, když si Michael Schumacher pojistil titul 6 závodů před koncem šampionátu.\n\nCelkem získalo titul 33 jezdců. Michael Schumacher je nejúspěšnějším pilotem formule 1, celkem získal 7 titulů. Zároveň drží rekord za nejdelší řadu titulů, v letech 2000 až 2004 nenašel přemožitele. Nejvíce mistrů světa pochází z Velké Británie (10), se třemi vítězi následují Brazílie, Německo a Finsko. Z 33 mistrů světa jich je 19 stále naživu. Nejúspěšnějším týmem s patnácti mistry světa je Ferrari.\n\nV tabulce jsou následující údaje: jméno pilota; jméno týmu, se kterým získal titul; počet pole position; počet vítězství; počet umístění na stupni vítězů; počet nejrychlejších kol v závodě; počet získaných bodů; číslo závodu, ve kterém se rozhodlo o držiteli titulu; bodový náskok na druhého nejúspěšnějšího pilota.\n\nTučně zvýraznění piloti jsou stále aktivními jezdci ve formuli 1.\n\n\n\nTučně zvýraznění piloti jsou stále aktivními jezdci ve formuli 1.\n"}
{"id": "172635", "url": "https://cs.wikipedia.org/wiki?curid=172635", "title": "Útok na Mers-el-Kébir", "text": "Útok na Mers-el-Kébir\n\nÚtok na Mers-el-Kébir byl jednou z námořních operací druhé světové války ve Středozemním moři, při kterém došlo ke střetu mezi bývalými spojenci Francií a Velkou Británií. Akce se uskutečnila 3. července 1940 v rámci operace \"Catapult\".\n\nV době kapitulace 22. června 1940 bylo rozložení francouzské floty (pod velením velkoadmirála Françoise Darlana) mimo Francii následující:\n\nPo kapitulaci Francie stála britská admiralita před otázkou, co bude dál s téměř neporušenou francouzskou flotou. Z obavy, aby francouzské lodě nepadly do rukou Němcům nebo Italům, byla zahájena operace „Catapult“. 3. července 1940 byly obsazeny všechny francouzské lodě v britských přístavech a v Alexandrii a jejich posádky byly internovány. K Mers-el-Kébiru, francouzské zámořské základně, kde byla shromážděna nejsilnější flota, vyplul britský svaz H. Svazu H velel admirál James Somerville. Byl složen z letadlové lodě HMS Ark Royal, bitevního křižníku HMS Hood, bitevních lodí HMS Valiant a HMS Resolution, lehkých křižníků HMS Arethusa a HMS Enterprise a torpédoborců HMS Faulknor, HMS Foxhound, HMS Fearless, HMS Forester, HMS Foresight, HMS Escort, HMS Keppel, HMS Active, HMS Wrestler, HMS Vidette a HMS Vortigern.\n\n3. července 1940 poslal Somerville ultimátum pro viceadmirála Gensoula velitele francouzské floty v Mers-el-Kébiru. Ten po téměř celodenním vyjednávání ultimátum nepřijal, a proto v 17:54 vydal Somerville příkaz k palbě. Po pouhých 13 minutách signalizoval Gensoul, že jeho lodě nejsou schopny boje. Bitevní loď \"Bretagne\" byla potopena. Bitevní lodě \"Dunkerque\", \"Provence\" a torpédoborec \"Mogador\" musely najet na břeh, aby se vyhnuly potopení. Jen bitevní lodi \"Strasbourg\" a torpédoborcům \"Volta\", \"Tigre\", \"Lynx\", \"Le Terrible\" a \"Kersaint\" se podařilo vyplout na volné moře a směřovat k Toulonu. \"Swordfishe\" z letadlové lodi \"Ark Royal\" se dvakrát neúspěšně pokusily prchající lodě napadnout. Dvě letadla byla sestřelena. 4. července francouzské lodě dopluly do Toulonu.\n\n4. července ponorka \"Pandora\" potopila francouzský dělový člun \"Rigault de Genouilly\".\n\nFrancouzské letectvo podniklo neúspěšný nálet na Gibraltar.\n\nVzhledem k pochybnostem o rozsáhlosti poškození bitevních lodí v Mers-el-Kébiru provedla letadla z \"Ark Royal\" 5. července nálet při kterém byla pravděpodobně dvěma torpédy zasažena hlídková loď \"Terre-Neuve\" uvázaná u pravé strany přídě \"Dunkerque\". Na palubě tohoto poměrně malého plavidla však bylo naloženo 44 hlubinných bomb. Těsně před 07:00 jich na již potopené \"Terre-Neuve\" explodovalo téměř současně 28. Na části trupu bitevního plavidla bylo strženo pancéřování i obšívka a vzniklým otvorem o rozměrech cca 18 x 12 metrů vniklo do nitra \"Dunkerque\" přes 20 000 tun vody.\nPo prohlídkách bylo plavidlo zprvu označeno jako totální ztráta, postupně se však podařilo obrovskou díru v trupu provizorně utěsnit betonem a odčerpat vodu. 19. února 1942 se po zprovoznění části strojovny vydala zmrzačená bitevní loď na celkovou opravu do loděnic v Toulonu. Zde byla později při přepadení přístavu Němci 27. listopadu 1942 potopena vlastní posádkou.\n\nDne 6. července letadla z letadlové lodě HMS Hermes provedla nálet na bitevní loď \"Richelieu\" v Dakaru. \"Richelieu\" byla zasažena jedním torpédem.\n\nFrancouzská flota byla vážně poškozena a zahynulo 1297 Francouzů. Půl roku byly lodě v Mers-el-Kébiru provizorně opravovány a pak odpluly do Toulonu.\n\nVýstřely, které zde Britové vystřelili na Francouze, byly první od bitvy u Waterloo a operace „Catapult“ na dlouhou dobu poznamenala britsko-francouzské vztahy.\n\nAby se francouzská flota vyhnula převzetí Němci 27. listopadu 1942 byla většina lodí v Toulonu potopena vlastními posádkami.\n\n\n"}
{"id": "172636", "url": "https://cs.wikipedia.org/wiki?curid=172636", "title": "Henri Rousseau", "text": "Henri Rousseau\n\nHenri Julien Félix Rousseau, přezdívaný \"Celník\" (21. května 1844, Laval, dep. Mayenne – 2. září 1910, Paříž), byl francouzský malíř, jeden z nejvýznamnějších představitelů naivního umění. Maloval exotické fantaskní krajiny (Sen, Zaklínačka hadů), portréty (Portrét Josepha Brummera, Vlastní podobizna - majetek pražské NG) i výjevy z obyčejného života (Oslava nezávislosti, Lucemburské zahrady). Ve své tvorbě využíval ostré obrysové linie a barevné plochy. Jako výrazový prvek používal především karikaturu. Zvláštní styl malby a opravdovost obrazů zaujaly a byly inspirací pro mnoho umělců, jako Delaunay, Apollinaire nebo Picasso.\n\nHenri Rousseau se narodil 21. května 1844 ve francouzském Lavalu v údolí řeky Loiry do rodiny klempíře. V Lavalu také chodil do školy, jeho otec se však zadlužil a poté, co byl rodině zabaven dům, museli s rodinou město opustit. Ve škole měl Henri průměrné výsledky, ovšem ve výtvarné a hudební výchově získával nejrůznější ocenění. Rousseau se dal na studium práv a začal pracovat pro jistého právníka. V roce 1863 nastoupil čtyřletou vojenskou službu. Když jeho otec v roce 1868 zemřel, Rousseau se přestěhoval do Paříže, aby byl jako vládní zaměstnanec oporou své ovdovělé matce. Ve stejném roce se oženil s patnáctiletou dcerou svého bytného Clémence Boitardovou, se kterou měl šest dětí (přežilo však pouze jedno). V roce 1871 byl jmenován mýtným pověřeným výběrem daní uvalených na zboží, které se dopravovalo do Paříže. Jeho žena zemřela v roce 1888 a o deset let později si vzal Josephine Nouryovou. Teprve po čtyřicátém roku života se začal vážněji věnovat malbě, a když mu bylo 49, odešel ze svého zaměstnání a malování se začal věnovat naplno.\n\nRousseau prohlašoval, že jeho jediným učitelem je příroda, i když připustil, že se mu dostalo „několika rad“ od dvou zavedených akademických malířů, Félixe Augusta Clémenta a Jean-Léon Gérôma. V zásadě byl však samoukem a je považován za naivního či primitivního malíře.\n\nJeho nejslavnější malby zobrazují výjevy z džungle, a to i přesto, že nikdy neopustil Francii a džungli tak nikdy neviděl. Zprávy jeho obdivovatelů, že jeho vojenská služba zahrnovala i francouzskou intervenci v Mexiku, jsou však nepodložené. Rousseau se inspiroval ilustrovanými knihami, pařížskými botanickými zahradami a také vycpanými exotickými zvířaty. Během vojenské služby se rovněž setkal s vojáky, kteří přežili onu francouzskou intervenci do Mexika, a poslouchal jejich příběhy, které v této subtropické zemi zažili. Kritikovi Arsène Alexandrovi jednou popisoval své časté návštěvy do botanické zahrady Jardin des plantes: „Když vejdu do skleníků a spatřím ty prapodivné exotické rostliny, připadám si, jako bych vstoupil do snu.“\n\nSouběžně s exotickými výjevy Rousseau maloval i menší obrazy zachycující Paříž a její předměstí. Tvrdil, že tak vytvořil nový žánr portrétní krajinomalby, které dosáhl tak, že začal nejdřív malovat pohled na oblíbenou část města, a pak se přesunul k vyobrazování osoby, kterou umístil do popředí. Nejznámější z této řady je autoportrét \"Já, portrét-krajina\" \"(Moi-même, portrait-paysage),\" kterým zahájil sérii svých nejznámějších děl. Obraz pochází z roku 1890, těsně po skončení Světové výstavy v Paříži. Umělec se zobrazil na pařížském nábřeží Seiny, kam umístil i technické atributy své doby - ozdobenou loď, balón a Eiffelovu věž. Na paletu napsal jména svých dvou manželek. Obraz vlastní Národní galerie v Praze. Rousseau průběžně maloval i portréty dětí, svých známých, přátel a jejich aktivit (hráči fotbalu/rugby). Básníka Apollinaira portrétoval dvakrát s jeho přítelkyní Marií Laurencinovou jako básníka a jeho múzu.\n\nRousseauův zdánlivě dětinský styl mnoho kritiků shazovalo; lidé byli jeho prací často pohoršeni nebo ji zesměšňovali. Vždycky si přál být všeobecně uznávaným malířem, ale marně. Mnoho pozorovatelů se však vyjádřilo v tom smyslu, že maluje jako dítě, ale že jeho technika vykazuje jistou sofistikovanost.\n\nOd roku 1886 pravidelně vystavoval v Salonu nezávislých, a ačkoliv jeho dílo nebylo nikdy ve středu zájmu veřejnosti, získalo si během let značnou oblibu. V roce 1891 byl vystaven jeho obraz \"Tygr za tropické bouře\", za nějž Rousseau sklidil první úspěch v podobě vážné recenze, kterou napsal mladý umělec Félix Vallotton: „Jeho tygra, který překvapuje svou oběť, si nesmíte nechat ujít; je alfou i omegou malby.“ Trvalo však ještě víc než deset let, než se Rousseau vrátil k vyobrazování své představy o džungli.\n\nV roce 1893 se Rousseau přestěhoval do ateliéru na Montparnassu, ve čtvrti, kde žil a pracoval až do své smrti v roce 1910. Během roku 1897 tu vytvořil jeden ze svých nejslavnějších obrazů, \"La Bohémienne endormie\" (Spící cikánka).\n\nV roce 1905 byla v Salonu nezávislých vedle prací předních mladých avantgardních umělců, jako byl Henri Matisse, vystaven obraz Hladový lev zachycující výjev z džungle. O této události se dnes hovoří jako o první výstavě fauvistů.\n\nV roce 1907 Rousseaua pověřila matka umělce Roberta Delaunayho – Berta, komtesa z Delaunay, aby namaloval obraz Zaklínačka hadů.\n\nKdyž byl Pablo Picasso svědkem toho, jak kdosi na ulici prodával Rousseauův obraz jako plátno určené k přemalování (portrét ženy z r. 1895), mladý umělec ihned rozpoznal Rousseauovo nadání a šel jej navštívit. V listopadu roku 1908 Picasso ve svém ateliéru Le Bateau-Lavoir uspořádal na Rousseauovu počest napůl vážnou, napůl recesistickou hostinu. Této akce se mimo jiné zúčastnili Guillaume Apollinaire, Marie Laurencinová, André Salmon, George Braque a Gertruda Steinová.\n\nPoté, co Rousseau v roce 1883 odešel do důchodu, si ke své nízké penzi přivydělával pracemi na částečný úvazek, například pouliční hrou na housle. Krátce také pracoval v časopise \"Le petit journal\", kde se několikrát autorsky podílel na tvorbě titulní strany.\nRousseau vystavil svůj poslední obraz Sen v Salonu nezávislých v roce 1910, několik měsíců před svou smrtí, ke které došlo 2. září 1910 v pařížské nemocnici \"Hôpital Necker\". Na pohřbu stálo kolem jeho hrobu na hřbitově \"Cimetière de Bagneux\" sedm přátel: malíři Paul Signac a Manuel Ortiz de Zárate, umělecká dvojice Robert Delaunay a Sonia Terk, sochař Constantin Brâncuși, Rousseauův bytný Armand Queval a Guillaume Apollinaire, který napsal epitaf, jejž Brâncuşi vytesal do náhrobku.\n\nPodle umělecké kritičky Roberty Smithové z deníku The New York Times mělo Rousseauovo dílo obrovský vliv na několik generací předních umělců od Pabla Picassa, Jeana Huga, Fernanda Légera, Maxe Beckmanna až po surrealisty. „Například Beckmannovy úchvatné autoportréty čerpají ze strohých, koncentrovaných forem Rousseauova portrétu spisovatele Pierra Lotiho.“\n\nVizuální styl animovaného filmu Kikirikou (1998) režiséra Michela Ocelota je částečně inspirován právě Rousseauem, obzvláště pak jeho ztvárněním džunglovitého porostu.\n\nKritikové také zaznamenali Rousseauův vliv v poezii Wallace Stevense. Jedna z jeho prací se stala inspirací pro animovaný film Madagaskar.\n\nNa Rousseauově obraze je založena i skladba \"The Jungle Line\" písničkářky Joni Mitchell.\n\n"}
{"id": "172641", "url": "https://cs.wikipedia.org/wiki?curid=172641", "title": "BC Brno", "text": "BC Brno\n\nBC Brno (celým názvem: Basketbal Club Brno) byl český basketbalový klub, který sídlil v Brně-střed ve čtvrti Veveří. Většinu své historie hrával československou, potažmo českou nejvyšší soutěž v basketbalu. Jednalo se o nejúspěšnější klub české basketbalové historie. Se svými 23 tituly je dosud suverénně na prvním místě v počtu získaných titulů (druhý Nymburk získal svůj poslední šestnáctý titul v sezóně 2018/19). V roce 2008 byl klub po finančních problémech vyloučen z české nejvyšší soutěže a následně ukončil svoji dlouholetou činnost.\n\nKlub je pokračovatelem Sokola Brno I., při kterém vznikl basketbalový oddíl již ve dvacátých letech dvacátého století. Nejslavnější érou klubu pak byla šedesátá léta 20. století, kdy pod názvem TJ Zbrojovka Brno mimo jiné dvakrát hrál finále Poháru mistrů evropských zemí (1964 a 1968). Po roce 1945 byla Zbrojovka Brno nejúspěšnějším basketbalovým klubem v ČSR když získala 20 mistrovských titulů. Další tři tituly potom klub přidal v letech 1994–1996.\n\nSvé domácí zápasy odehrával ve sportovní hale Sokola Brno I. s kapacitou 1 100 diváků.\n\nZdroj: \n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\nZdroj: \n\n\n\n"}
{"id": "172650", "url": "https://cs.wikipedia.org/wiki?curid=172650", "title": "Elba", "text": "Elba\n\nElba () je italský ostrov v Tyrhénském moři patřící k Toskánsku ležící asi 10 kilometrů od pobřežního města Piombino. Svojí rozlohou jde o největší ostrov Toskánských ostrovů a po Sicílii a Sardinii třetí největší italský ostrov.\n\nOstrov je rozdělen do osmi administrativních částí: Portoferraio, Campo nell'Elba, Capoliveri, Marciana, Marciana Marina, Porto Azzurro, Rio Marina a Rio nell'Elba.\n\nRozloha ostrova činí asi 224 km² a délka pobřeží přibližně 147 kilometrů. Nejvyšším vrcholem je Monte Capanne s nadmořskou výškou 1019 metrů.\n\nElba spolu s dalšími ostrovy (Gorgona, Capraia, Pianosa, Montecristo, Giglio a Giannutri) je součástí Národního parku Toskánské ostrovy. Asi 35 kilometrů západně od Elby leží francouzský ostrov Korsika.\n\nOstrov byl znám už nejstarším civilizacím díky svým nalezištím železné rudy. První doly vznikly v době osídlení Etrusky, další vybudovali po roce 480 př. n. l. staří Římané. Staří Řekové Elbu nazývali \"Aethalia\" (plamen) podle plamenů nad pecemi kde se vyrábělo železo. Pod nadvládou Říma se jí říkalo \"Ilva\", současný název pochází ze 6. století.\n\nPo zániku Římské říše byla Elba pustošena nájezdy barbarů a Saracénů. Na počátku 11. století se stal vlastnictvím Pisy. Když Pisu roku 1398 koupil milánský rod Viscontů, Elba přešla do vlastnictví pánů z rodu Appiani z města Piombino, kde zůstala po dvě století. Roku 1546 získal část ostrova Cosimo I. Medicejský; ten opevnil přístav Portoferraio a přejmenoval jej na „Cosmopoli“. Zbývající část Elby se stala roku 1577 opět vlastnictvím Appianiů. Roku 1603 se zmocnil přístavu Porto Azzurro Filip II. Španělský a vystavěl zde dvě pevnosti. V roce 1802 se stala Elba francouzským územím a nastal její hospodářský rozkvět.\n\nElba se 3. května 1814 stala prvním ostrovem, na nějž se uchýlil do nuceného exilu Napoleon Bonaparte po vynucené abdikaci a podepsání Smlouvy z Fontainebleau. Byl jmenován císařem ostrova, na kterém bylo vyhlášeno Knížectví Elba a měl k dispozici osobní gardu čítající 700 mužů. Vládcem ostrova však byl pouze formálně, neboť v okolních vodách hlídkovaly britské lodě. Během svého pobytu provedl Napoleon na ostrově řadu ekonomických a sociálních reforem, které vedly ke zlepšení životních podmínek obyvatel. Navrhl také vlajku ostrova: bílou s červeným pruhem a třemi zlatými včelami. Napoleon pobýval na Elbě 9 měsíců a 21 dnů; 26. února 1815 uprchl zpět do Francie (období stodenního císařství). Po porážce v bitvě u Waterloo byl internován podruhé, na odlehlém ostrově Svatá Helena v Atlantském oceánu.\n\nPo Vídeňském kongresu připadla Elba Toskánskému velkovévodství. V roce 1860 se pak stala součástí sjednoceného Italského království.\n\nBěhem druhé světové války byl ostrov obsazen německou armádou, která se zde silně opevnila. Po tuhém boji byl osvobozen francouzskými vojáky 17. června 1944.\n\nV současnosti je Elba známa pěstováním vinné révy. Po 2. světové válce nastal rozvoj turismu, který je v současnosti rozhodující ekonomickou aktivitou na ostrově. Oblíbené jsou pobytové zájezdy na písečné a oblázkové pláže, jachting a vodní turistika. \n\n"}
{"id": "172655", "url": "https://cs.wikipedia.org/wiki?curid=172655", "title": "Razítko", "text": "Razítko\n\nRazítko je malé značkovací zařízení, vytvářející jednobarevné či vícebarevné otisky nebo plastické průtisky, i otisk takového zařízení. Razítko slouží jednak jako kancelářská pomůcka usnadňující vkládání opakujících se textů či obrázků nebo jiných grafických prvků do dokumentu, ale také ve funkci dřívějších pečetí k označení pravosti a autenticity listiny nebo k potvrzení a vyznačení úkonu, který je s otištěním razítka spojen. Nejčastěji se razítko otiskuje na papír. V přeneseném smyslu se termín užívá také pro digitální značku. Slovem razítko se také označuje i samotný otisk razítka, tedy razítkem otištěný obraz.\n\nVlastní pracovní část razítek tvoří gumové nebo polymerové štočky, na kterých je (nejčastěji leptáním - tvrzením polymeru, nověji gravírováním do gumy nebo také razítka jejichž štočky jsou vyrobeny flash technologií) umístěn text či jiné grafické prvky, avšak zrcadlově oproti požadovanému otisku. Štoček je připevněn k tělu razítka tvořícímu rukojeť, která umožňuje pevné uchopení razítka sevřenou dlaní.\n\nTradiční razítka měla dřevěnou rukojeť, nejčastěji vyrobenou z kvalitního dubového či smrkového dřeva, v současné době se častěji používají plasty, které jsou snadno omyvatelné v případné potřísnění razítkovací barvou, některá razítka mají i kovové tělo.\n\nExterními potřebami ke klasickému razítku jsou polštářek a razítková barva.\n\n\n\n\nVýrobce lze rozdělit na výrobce razítkových strojků (Colop, Trodat, Shiny) a výrobce razítkových štočků (textových desek). Mezi největší výrobce razítek (textových desek) v ČR patří firma Razítka Sedin, jež od roku 1990 vyrobila více než 3 miliony razítek.\n\nRazítka se používají například v těchto funkcích:\n\nRazítka podnikatelů a jiných neúředních osob nemají z právního hlediska žádný speciální význam. Obecně razítko nemá platnost podpisu, podnikatel není povinen razítko mít a používat a otisk razítka nemá explicitně žádnou právní váhu, byť jeho používání může mít praktický význam jakožto vžitý úzus. Občanský ani obchodní zákoník se o razítku vůbec nezmiňují, ačkoliv například podpisem se občanský zákoník zabývá, živnostenský zákoník se zabývá jen úředními razítky. Občanský zákoník pouze v souvislosti s písemnými právními úkony zmiňuje, že „podpis může být nahrazen mechanickými prostředky v případech, kdy je to obvyklé“.\n\nExistenci razítka právnické osoby předpokládá například správní řád v ustanovení § 21 odst. 4, podle něhož zásilku neurčenou do vlastních rukou může převzít ten, kdo potvrdí příjem razítkem adresáta-právnické osoby, avšak vzhledem k tomu, že totéž oprávnění má i široký okruh dalších fyzických osob, nelze tuto možnost brát jako povinnost ani jako omezení. Na formuláři daňového přiznání a dalších daňových formulářích je předtištěná kolonka „podpis a otisk razítka plátce“, ale v zákoně nemá požadavek otisku razítka žádnou oporu. Závazné je pouze použití předepsaného tiskopisu a vyplnění předepsaných údajů, přičemž otisk razítka není údaj.\n\nMezi základní a nejběžnější údaje na razítkách podniků patří název podnikatelského subjektu, jeho sídlo či adresa provozovny a IČO a DIČ. Dalšími užitečnými prvky mohou být telefonní číslo, e-mailová adresa, URL adresa webové prezentace, provozní hodiny, bankovní spojení, logo firmy, předmět činnosti firmy, pořadové číslo identifikující konkrétní razítko, název organizační složky nebo jméno či funkce pracovníka, případně i QR kód.\n\n\n"}
{"id": "172657", "url": "https://cs.wikipedia.org/wiki?curid=172657", "title": "Bézoutova rovnost", "text": "Bézoutova rovnost\n\nBézoutova rovnost je lineární diofantická rovnice v teorii čísel. Říká, že největší společný dělitel dvou přirozených čísel \"a\" a \"b\" lze zapsat jako lineární kombinaci těchto dvou čísel, jejíž koeficienty jsou celá čísla – nazývají se \"Bézoutovy koeficienty\" nebo \"Bézoutova čísla\":\n\nBézoutovy koeficienty lze určit rozšířeným Eukleidovým algoritmem. Tato čísla nejsou určena jednoznačně. Pokud jsou řešením koeficienty (\"α\", \"β\"), pak existuje nekonečně mnoho dalších koeficientů:\n\nNejvětší společný dělitel čísel 12 a 42 je 6. Bézoutova rovnost tedy je:\n\nJedno z možných řešení je (\"α\", \"β\") = (−3, 1), tedy (−3)·12 + 1·42 = 6. Jiné možné řešení je (4, −1).\n\nBézoutova rovnost může být rozšířena jako lineární kombinace více než dvou čísel. Pro libovolná čísla formula_4 se společným dělitelem \"d\" existují koeficienty formula_5 tak, že:\n\nNejvětší společný dělitel čísel formula_4 je vlastně nejmenší kladné číslo, které lze zapsat jako lineární kombinaci formula_4, jejíž koeficienty jsou celá čísla.\n\nBézoutova rovnost také existuje v jiných algebraických strukturách než v celých číslech. Nalézt ji pro libovolné dva prvky rozšířeným Eukleidovým algoritmem lze ve všech Eukleidovských oborech a ty obory, v nichž je zaručena její existence pro libovolné dva prvky, se nazývají Bézoutovy obory.\n\nAť \"d\" je největší společný dělitel čísel \"a\" a \"b\", \"p\" = \"a\" / \"d\" a \"q\" = \"b\" / \"d\", pak \"p\" a \"q\" jsou nesoudělná čísla. Uvažujme nyní čísla \"p\", 2\"p\", …, (\"q\"−1)\"p\". Žádné z těchto čísel není kongruentní nule modulo \"q\" a jsou také jednoznačná modulo \"q\". To znamená, že (\"p\", 2\"p\", …, (\"q\"−1)\"p\") modulo \"q\" je permutace (1, 2, …, \"q\" − 1). Proto musí existovat číslo \"α\", 1 ≤ \"α\" ≤ \"q\" − 1 tak, že \"αp\" (mod \"q\") ≡ 1 (mod \"q\"). To znamená, že existuje i číslo \"β\" tak, že \"αp\" + \"βq\" = 1. Po vynásobení \"d\" dostaneme Bézoutovu rovnost \"αa\" + \"βb\" = \"d\".\n\n"}
{"id": "172676", "url": "https://cs.wikipedia.org/wiki?curid=172676", "title": "Gemara", "text": "Gemara\n\nGemara ( ) je součást Talmudu, která obsahuje rabínské komentáře a rozbory Mišny. Jméno je odvozeno od kořene גמר, které znamená hebrejsky „dokončil“ a aramejsky „studoval“. Poté co rabi Jehuda ha-Nasi (cca  200 n. l.) provedl konečnou úpravu textu Mišny, byl tento text důkladně studován mnoha generacemi rabínů v Babylonii a v zemi izraelské. Jejich rozpravy byly zapsány do řady spisů, z nichž vznikla Gemara, která spolu s Mišnou tvoří Talmud.\n\nExistují dvě verze Gemary. Jednu vytvořili učenci v zemi izraelské (zejména v akademiích v Tiberiadě a v Caesareji); dokončena byla v  letech 350-400 n. l. Druhou vytvořili v Babylonii (zejména v akademiích ve městech Súra, Pumbedita a Mata Mehasia),\ndokončena byla roku 500 n. l. V obecném pohledu lze říci, že pojmy Gemara a Talmud, jsou-li použity bez bližšího upřesnění, se vztahují na babylónskou verzi.\n\nTalmud obsahuje tyto dvě složky: \"Mišnu\" - to je ústřední text; a \"Gemaru\" - rozbor a komentář, který je „završením“ studia Mišny a jádrem Talmudu.\n\nRabíni Mišny jsou známi jako \"Tannaim\" (sing. \"Tanna\" תנא). Rabíni Gemary jsou označováni \"Amoraim\" (sing. \"Amora\" אמורא).\n\nProtože existují dvě různé Gemary, existují také dva Talmudy: \"Jeruzalémský Talmud\" (hebrejsky: תלמוד ירושלמי, „Talmud Jrušalmi“), a \"Babylónský Talmud\" (hebrejsky: תלמוד בבלי, „Talmud Bavli“), odpovídající babylonské a jeruzalémské gemaře; Mišnu mají více méně společnou. Gemara je psána převážně aramejsky: jeruzalémská gemara západoaramejsky a babylonská gemara východoaramejsky, ale v obou se nacházejí části psané v hebrejštině - jedná se o tanaitské pasáže, buďto citace z Mišny, nebo zvláštní výroky nazývané \"barajtot\" (stojící vně, rozuměj: vně Mišny).\n\nZákladní jednotka Gemary se naývá sugja, (pl. \"sugjot\") - záležitost, téma. Sugja může být velmi krátká - může sestávat z výkladu jediného slova Mišny; může být také velmi dlouhá a velmi komplikovaná. Může se i stát, že se sugja rozdělí na dvě nebo více menších, dílčích sugjot. Další termíny používané v gemaře jsou:\n\n"}
{"id": "172732", "url": "https://cs.wikipedia.org/wiki?curid=172732", "title": "Lawrence Dale Bell", "text": "Lawrence Dale Bell\n\nLawrence Dale „Larry“ Bell (5. dubna 1894 – 20. října 1956) byl americký průmyslník a zakladatel Bell Aircraft Corporation.\n\nNarodil se ve městě Mentone ve státě Indiana. Zde žil spolu s rodiči až do roku 1907, kdy se rodina přestěhovala do Kalifornie do města Santa Monica. Roku 1912 se připojil ke svému staršímu bratrovi Groverovi a letci Lincolnu Beacheymu jako mechanik. Následující rok se však Grover Bell zabil při letecké nehodě a proto se Larry rozhodl nadobro s létáním skončit. Nicméně přátelé ho přesvědčili, aby se vrátil a odešel pracovat pro společnost Glenn L. Martin Company. Ve dvaceti letech se tam stal dílovedoucím a později generálním ředitelem.\n\nSpolečnost opustil roku 1928 a začal pracovat pro Consolidated Aircraft v Buffalu ve státě New York. Nakonec se zde stává místopředsedou a generálním ředitelem. Když se společnost přemístila do San Diega, Bell zůstal v Buffalu a zakládá 10. července 1935 svoji vlastní firmu, Bell Aircraft Corporation. S touto firmou postavil během 2. světové války stíhací letouny P-39 „Airacobra“ a P-63 „Kingcobra“. S letounem P-59 „Airacomet“, prvním proudovým letadlem postaveným pro United States Army Air Forces, však nebyl úspěšný. Po válce firma postavila Bell X-1, letadlo, které jako první překonalo hranici rychlosti zvuku. V roce 1941 začala společnost vyvíjet vrtulníky. První vrtulník, Bell 30, vzlétl poprvé roku 1943.\n\nRoku 1944 dostal od Society of Automotive Engineers ocenění Daniel Guggenheim Medal. Za první nadzvukový let byl v roce 1947, spolu s pilotem Chuckem Yeagerem a výzkumným vědcem NASA Johnem Stackem, oceněn cenou Collier Trophy. Posmrtně byl uveden do National Aviation Hall of Fame (1977), Army Aviation Hall of Fame (1986) a do International Aerospace Hall of Fame (2004).\n\n\n"}
{"id": "172735", "url": "https://cs.wikipedia.org/wiki?curid=172735", "title": "Eliška Zhořelecká", "text": "Eliška Zhořelecká\n\nEliška Zhořelecká (listopad 1390, Hořovice – 3. srpna 1451, Trevír) byla jedinou dcerou vévody Jana Zhořeleckého, syna Karla IV., a švédské princezny Kateřiny Meklenburské a v letech 1411 až 1443 vládnoucí lucemburskou vévodkyní. Byla poslední legitimní příslušnicí císařské větve rodu Lucemburků.\n\nLucemburské vévodství Elišce odkázal roku 1411 (po smrti předchozího vládce Jošta Moravského) její strýc Zikmund Lucemburský, protože je nebyl schopný vyplatit. Dne 16. července 1409 se v Bruselu Eliška vdala za Antonína Brabantského, který ji až do své smrti v bitvě u Azincourtu roku 1415 ochraňoval před lucemburskou šlechtou. Měli spolu dvě děti: Viléma (2. června 1410 – 10. července 1410) a dceru neznámého jména narozenou roku 1412.\n\nV roce 1416 se objevily plány, že se s Eliškou ožení Vladislav II. Jagello. Vladislav se na tento svazek nedíval nadšeně a Eliška svou odpověď formulovala tak, že se jí \"“nechce do další svatby”\". Eliščiným druhým manželem se roku 1418 stal Jan III. Bavorský. Toto manželství zůstalo bezdětné a Jan zemřel roku 1425. Po jeho smrti se dvojnásobná vdova ocitla v těžkých dluzích.\n\nRoku 1441 uzavřela dohodu s burgundským vévodou Filipem III. Dobrým, která mu umožňovala okamžitě převzít administrativu Lucemburska a zdědit po její smrti vévodství. Filip souhlasil, ale o dva roky později nařídil na její území noční útok a převzal území hned. Eliška byla ze země vypovězena.\n\nZesnula v létě 1451 a k poslednímu odpočinku byla uložena ve františkánském kostele sv. Trojice v Trevíru. Na místě stojí dnes jezuitský kostel, kde je k vidění Eliščin epitaf, považovaný za dílo Nicolause Gerhaerta.\n"}
{"id": "172759", "url": "https://cs.wikipedia.org/wiki?curid=172759", "title": "Server Message Block", "text": "Server Message Block\n\nServer Message Block (SMB), známý také jako Common Internet File System (CIFS), je síťový komunikační protokol aplikační vrstvy, který slouží ke sdílenému přístupu k souborům, tiskárnám, sériovým portům a další komunikaci mezi uzly na síti. Poskytuje také autentizovaný mechanismus pro meziprocesovou komunikaci. Je využíván hlavně na počítačích s operačními systémy rodiny Windows.\n\nProtokol SMB vyvinul Barry Feigenbaum ve firmě IBM s cílem změnit DOSové \"přerušení 33\" (21h) pro přístup k lokálním souborům na síťový systém souborů. Microsoft provedl významné změny a protokol včlenil do produktu LAN Manager, který vyvíjel spolu s firmou 3Com (kolem roku 1990). Microsoft protokol dále rozvíjel ve Windows for Workgroups (1992) i dalších verzích Microsoft Windows.\n\nProjekt Samba přinesl svobodnou implementaci SMB protokolu vyvinutou pomocí reverzního inženýrství.\n\nVe Windows Vista (vydané v roce 2007) byla představena 2. verze protokolu (Server Message Block verze 2.0).\n\nProtokol je díky firmě Microsoft rozšířený v oblasti souborových serverů a klientů sítí LAN. Protokol SMB využívají souborové a tiskové servery síťových operačních systémů IBM (např. LAN Server, OS/2) a Microsoft (např. LAN Manager, Windows NT). \nProtokol pracuje na principu klient-server. Server umožňuje klientům sítě přistupovat k tzv. sdíleným prostředkům, např. sdíleným diskům, adresářům, tiskovým frontám nebo pojmenovaným kanálům. Sdílené prostředky jsou rozpoznávány pomocí síťové adresy UNC (\\\\jméno_serveru\\jméno_zdroje). Klientská část má za úkol definovat požadavky na sdílené prostředky serveru. Server vykonává rozbor požadavků odeslaných klientem ve tvaru bloku (paketu) SMB, porovnává přístupová práva a na podkladě přístupových práv zahajuje požadovanou operaci (vytvoření adresáře, spuštění souboru atd.). Výsledek je s odpovědí poslán klientu identickým blokem SMB.\n\nZ pohledu serveru SMB k přístupu ke sdíleným prostředkům máme dva pohledy:\n\n\nV prvním případě server povoluje přístup ke sdíleným prostředkům na základě správného hesla, které je přiřazeno k jednotlivému sdílenému prostředku. Po zadání správného hesla klientem je klientu přidělen identifikátor prostředku NID (Network ID), pomocí něhož přistupuje k prostředku.\n\nV druhém případě se klient přihlašuje na server hned pomocí jména a hesla a v případě správnosti server přiřadí klientu uživatelský identifikátor UID (User ID), pomocí něhož server odvozuje přístupová práva při manipulaci se sdíleným prostředkem.\n\n\nMicrosoft představil novou verzi Server Message Block (SMB) protokolu (SMB 2.0 nebo SMB2) s Windows Vista v roce 2006. Ačkoli je protokol proprietární, specifikace byly publikovány a ostatním systémům byla umožněna spolupráce s operačními systémy společnosti Microsoft, které používají nový protokol.\n\nSMB2 redukuje velikost protokolu SMB1.0 tím, že snižuje počet příkazů a podpříkazů ze stovek na pouhých devatenáct. Má pipelining (řetězení), to znamená odeslání dalších požadavků dříve než přijde odpověď na předchozí požadavek, čímž dochází ke zvýšení výkonu. To dodává schopnost sloučit více akcí do jednoho požadavku, který významně redukuje počet kruhových cest, výsledkem toho je zlepšení výkonu. SMB1 má také slučovací mechanismus, známý jako AndX, k sloučení více akcí, ale klienti Microsoftu používají AndX jen zřídka kdy. To také zavádí pojem „Odolný přenos souborů“, což umožňuje připojení přežít krátké výpadky sítě, které jsou typické v bezdrátové síti, aniž by bylo nutné se opětovně připojovat.\n\nSMB2 má podporu pro symbolické adresy. Mezi další vylepšení patří kešování vlastností souborů, zlepšení podepisování zpráv pomocí hašovacího algoritmu HMAC SHA-256 a lepší škálovatelnost zvýšením počtu uživatelů, sdílených a otevřených souborů. Protokol SMB1 používá 16 bitovou velikost dat, což omezuje maximální velikost bloku na 64 KiB. SMB2 využívá pro offset v souboru 32 bitů nebo 64 a 128 bitů, čímž se odstraňuje předchozí omezení na velikost bloku, což zlepšuje výkon a přenos velkých souborů přes rychlé sítě.\n\nWindows Vista/Server 2008 a starší operační systémy používají SMB2, když komunikují s dalšími stroji, které jsou také schopny používat SMB2. Protokol SMB1 je nadále používán při komunikaci se staršími verzemi Windows, Sambou či NAS. Samba 3.5 obsahuje experimentální podporu SMB2. Samba 3.6 již SMB2 plně podporuje, s výjimkou změny uživatelských kvót s využitím nástrojů systému Windows pro řízení kvót.\n\nKdyž byl SMB2 představen, přinesl mnoho výhod. SMB1, původně vyvinut IBM, se později stal součástí nejrůznějších operačních systému, kromě Windows například Xenix, OS/2 a VMS.\n\nSMB 2.1 byl zaveden s Windows 7 a Windows Server 2008 R2, přinesl drobné vylepšení výkonu.\n\nSMB 3.0 (předchozí název byl SMB 2.2) byl zaveden s Windows 8 a Windows Server 2012. Přinesl několik významných změn, například SMB Direct Protocol a SMB Multichannel, které přinášejí nové funkce a zlepšují výkon SMB2, zejména při použití ve virtualizovaných datových centrech.\n\nSMB 3.02 byl zaveden s Windows 8.1 a Windows Server 2012 R2.\n\n"}
{"id": "172782", "url": "https://cs.wikipedia.org/wiki?curid=172782", "title": "National Aviation Hall of Fame", "text": "National Aviation Hall of Fame\n\nNational Aviation Hall of Fame (Národní letecká síň slávy) je umístěna v Národním muzeu letectva Spojených států na Wright-Pattersonově letecké základně v Daytonu, ve státě Ohio. Je otevřena veřejnosti. Do Síně byli uvedeni následující lidé (abecedně seřazeno, v závorce uveden rok uvedení).\n\n"}
{"id": "172808", "url": "https://cs.wikipedia.org/wiki?curid=172808", "title": "Nové spojení", "text": "Nové spojení\n\nNové spojení (celým názvem Nové spojení Praha hl.n., Masarykovo n. – Libeň, Vysočany, Holešovice) je stavba nových částí pražského železničního uzlu, a to východně od centra Prahy, na okraji Žižkova a v Libni, budovaných postupně v letech 2004–2008, resp. 2010 v rámci přestavby celého uzlu.\n\nPraha Masarykovo nádraží bylo napojeno na východ (jako součást trati Praha – Olomouc) v úseku do Běchovic dvojkolejně od svého vzniku v roce 1845. Praha hlavní nádraží získalo napojení z východního směru roku 1872, a to hned dvojí: 15. srpna byla pro nákladní dopravu dána do provozu jednokolejná část Pražské spojovací dráhy do Výhybny Hrabovka (a dále po trati Praha – Olomouc směrem do Běchovic) a 28. října byl zahájen provoz Turnovsko-kralupsko-pražské dráhy, jejíž trať byla jednokolejně vedena trasou starým žižkovským železničním tunelem pod Vítkovem a pak severně dlouhým náspem přerušovaným několika mosty (z nichž ten první překonával trať Praha – Olomouc) do Vysočan. Toto spojení bylo pouze v roce 1926 doplněno spojkou mezi odbočkou Vítkov a stanicí Libeň horní nádraží. S narůstajícím významem hlavního nádraží (společně s jednokolejnou tratí tunelem pod Vítkovem a náspem do Vysočan se stalo náhradou i za zrušené nádraží Praha-Těšnov, přes Holešovickou přeložku pak získalo bezúvraťové napojení na trať 091 do Kralup nad Vltavou) však takové spojení přestávalo dostačovat kapacitně i technicky. Bylo totiž pojížděno rychlostí 50 km/h s omezeními na 30 ÷ 10 km/h (jednak pro oblouk o malém poloměru na severním zhlaví Hlavního nádraží a ve starém vítkovském tunelu, resp. pro těžší železniční provoz dosloužilý most Velká Hrabovka. Na Hrabovské spojce byly navíc z důvodů sklonových poměrů vyloučeny jízdy některých rychlíkových souprav (dlouhých, a proto těžkých rychlíků, které lokomotivy na trati s vysokým stoupáním neutáhly) a musely být proto vedeny výlučně po vítkovské trati, stejně tak jako všechen provoz do Vysočan a Holešovic, neboť z Hrabovky k nim neexistovala přímá trať. Rovněž byla kapacita vítkovské trati omezována železničním přejezdem v ulici Pod plynojemem chráněným závorami, které byly pravidelně otevírány pro umožnění průjezdu touto komunikací, přes kterou až do poloviny 90. let 20. století vedl jeden z pražských silničních okruhů.\n\nPlány na radikální přestavbu pražského uzlu vznikaly již za první republiky. Od padesátých let 20. století se hledají cesty, jak zlepšit spojení hlavního nádraží s Libní spolu s propojením do Vysočan a přes holešovickou přeložku s tratí do Kralup nad Vltavou. Začalo se již hovořit o tzv. Novém spojení. Některé návrhy počítaly až se šesti kolejemi na severním úbočí vrchu Vítkov.\n\nV roce 1996 vznikla srovnávací studie Varianta KV (Karlín, Vítkov) Nové trasy v oblasti Žižkova a Karlína navržená v místech stávajících tratí. Na straně karlínské byly dvě nové koleje vedeny nad korunou z části již, pro tento účel už v 50. letech, vybudované zárubní zdi. Na straně žižkovské byla nová dvoukolejná trať vedena v místě stávající jednokolejné trati, ale zhruba o 6 m hlouběji v hloubeném (zakrytý zářez) a dále v krátkém raženém tunelu. Tato varianta – investičně méně náročná – však byla nepřijatelná pro orgány z oblasti životního prostředí a občanské iniciativy. Proto bylo jako vítězné vybráno a zrealizovalo se zde popisované řešení.\n\nNové spojení hlavní a Masarykovo nádraží napojuje všechny tratě od severu a severovýchodu. Jeho součástí jsou dvojkolejná trať mezi Balabenkou (směry od Vysočan a Holešovic) a Libní, dvě nové dvojkolejné tratě mezi Balabenkou a hlavním nádražím, zachování dvojkolejné tratě mezi Libní a Masarykovým nádražím na severním úpatí Vítkova a spojky mezi dvěma tratěmi na hlavní nádraží a původní tratí na Masarykovo nádraží.\n\nNová trať je konstruována na rychlost 80–100 km/h a vede dvěma dvojkolejnými tunelovými troubami o celkové délce 2680 metrů horou Vítkov. Severní Vítkovský tunel (délka 1316 m) vede směrem do a z Libně, Jižní Vítkovský tunel (délka 1364 m) vede směrem do a z Holešovic a Vysočan. Jedná se o 3. a 4. nejdelší železniční tunel v Česku. Z vítkovského tunelu vede k hlavnímu nádraží po 438 metrů dlouhé čtyřkolejné estakádě, která přemosťuje Trocnovskou a Husitskou ulici. Ve směru k libeňskému nádraží navazuje na tunel 322 metrů dlouhá dvojkolejná estakáda Sluncová. Dva menší nové železniční mosty jsou i na přeložené trati Praha–Turnov.\n\nŽelezniční dvoukolejná železobetonová předpjatá mostní estakáda Sluncová, vyprojektovaná společností Pontex Praha a vybudovaná společností Skanska, se stala vítězem soutěže Mostní dílo roku 2008 v kategorii novostavba. Výsledek byl vyhlášen na mezinárodním sympoziu Mosty 2010, které se konalo při stavebním veletrhu IBF v Brně. Hlavním nosným systémem je spojitý dvoustěnný komorový nosník o konstantní výšce 2,7 m a šířce 14,5 m, o osmi polích s největším rozpětím pole 47,6 m. V příčném řezu je nosník oválného obrysu se třemi vnitřními dutinami. Nosná konstrukce je předpjata vnitřními kabely se soudržností a vnějšími volnými kabely. Pilíře mají dříky proměnného eliptického průřezu po výšce a jsou založeny na velkoprůměrových pilotách. Nosná konstrukce byla zhotovena na pevné skruži. Cena mostu byla 262,3 milionů korun (49 400 Kč/m²).\n\nZrušena byla jednokolejná Vítkovská trať (na jižní straně Vítkova, s krátkým tunelem), která nevyhovovala ze směrových důvodů, a jednokolejná Hrabovská spojka na severozápadní straně kopce, která neumožňovala průjezd některých souprav z důvodu sklonových poměrů. Hlavní nevýhodou obou původních jednokolejných tratí byla omezená propustná výkonnost, která neumožňovala potenciální zvýšení počtu vlaků vedených od Libně a Vysočan na hlavní nádraží (to se týká především období ranní a odpolední špičky).\n\nNa trase vítkovské tratě byla v roce 2010 vybudována cyklostezka.\n\nNové spojení bylo plně financováno ze státního rozpočtu prostřednictvím Státního fondu dopravní infrastruktury. Celkové náklady stavby činily 9,288 miliardy Kč.\n\n\n\n"}
{"id": "172812", "url": "https://cs.wikipedia.org/wiki?curid=172812", "title": "SMB", "text": "SMB\n\nSMB je zkratka, která může znamenat:\n\n"}
{"id": "172851", "url": "https://cs.wikipedia.org/wiki?curid=172851", "title": "Skupina Křižovatka", "text": "Skupina Křižovatka\n\nTvůrčí skupina Křižovatka byla založena na podzim 1963 v Praze.\n\nJejí členové hledali konfrontací odlišných výtvarných projevů, otevřenost světu moderní civilizace a vlivům světového umění. Hlásili se k dynamice moderní doby, technickým vynálezům a jejich formálnímu tvarosloví, ke světu, který nazývali „novou přírodou“, stvořenou přičiněním lidské vynalézavosti.\n\nSkupina vyhlašovala, že chce „čelit převaze romantického sentimentu a přemíře subjektivity, jako obraz k objektivním tendencím opřeným o důsledné principy konstruktivního pořádku, proporce a čísla.“\n\n\n\nV březnu 1964 pořádala Křižovatka první společnou výstavu ve Špálově galerii v Praze, s díly osmi jejich osobností – Vladimíra Burdy, Richarda Fremunda, Jiřího Koláře, Běly Kolářové, Karla Malicha, Pavly Mautnerové, Vladislava Mirvalda a Zdeňka Sýkory.\n\nV roce 1968 následovala výstava „Nová citlivost“ skupiny Křižovatka a jejích 29 hostů v galerii Mánes. Výstava zcela podle programu skupiny demonstrovala „novou citlivost\", vůči „novému řádu“, rozchod s organickou přírodou a nástup „nové přírody“ – technické civilizace. Této výstavy se zúčastnili také Václav Boštík (6. 11. 1913 – 7. 5. 2005), Hugo Demartini (11. 7. 1931 – 14. 9. 2010), Radoslav Kratina (2. 12. 1928 – 10. 9. 1999), Jan Kubíček (*30. 12. 1927), Otakar Slavík (18. 12. 1931 – 6. 11. 2010), Josef Honys (10.11.1919 - 24.6.1969).\n\n\nInformace v databázi Abart\n"}
{"id": "172880", "url": "https://cs.wikipedia.org/wiki?curid=172880", "title": "Henri de Toulouse-Lautrec", "text": "Henri de Toulouse-Lautrec\n\nHenri-Marie-Raymond de Toulouse-Lautrec Monfa nebo také zkráceně Henri de Toulouse-Lautrec (24. listopadu 1864 Albi – 9. září 1901 Malromé, poblíž Bordeaux) byl francouzský malíř a grafik, patřící k nejvýznamnějším tvůrcům konce 19. století. Pocházel ze slavného a starého francouzského šlechtického rodu hrabat z Toulouse.\n\nVe svém díle Toulouse-Lautrec navázal na impresionismus a postimpresionismus, zvláště na tvorbu Edgara Degase. Silný vliv na něho měl i japonský dřevoryt. Jeho výtvarný projev vyrostl z kresby a byl značně lineární. Významné jsou i jeho grafické, technikou litografie vytvářené práce, jimiž předznamenal a ovlivnil secesi, a to plakáty, volnými grafickými listy i dalšími produkty užité grafiky. Náměty Lautrecových děl vycházely především ze života na pařížském Montmartru. Malíř často zachycoval návštěvníky kabaretů, tanečnice, prostitutky a další lidi z okraje tehdejší společnosti.\n\nLautrecovo dílo je značně rozsáhlé – obsahuje 737 olejomaleb, 275 akvarelů, 5 084 kreseb a 359 litografií (53 vícebarevných a 306 jednobarevných).\n\nHenri de Toulouse-Lautrec se narodil 24. listopadu 1864 v Albi, ve starém rodovém paláci Le Bosc. Pocházel z významného šlechtického rodu hrabat z Toulouse, který zasáhl především do středověkých dějin Francie a odvozoval svůj původ od Karla Velikého. V 19. století tento rod již nebyl politicky příliš aktivní. Členové rozvětvené šlechtické rodiny žili z výnosů svého rodového majetku v jižní Francii. Způsobem života se nelišili od ostatních příslušníků tehdejší vysoké aristokracie: hony, chov koní a dravých ptáků, slavnosti atp.\n\nV rodině byly časté sňatky blízkých příbuzných, které měly zabránit drobení rodového majetku. Také Henriho rodiče, Alfonse de Toulouse-Lautrec a Adèle de Toulouse-Lautrec, rozená Tapié de Céleyran, byli bratranec a sestřenice.\n\nHenri de Toulouse-Lautrec trpěl od neútlejšího dětství zdravotními obtížemi, které z větší části souvisely se vzácně se vyskytující vadou kostí. Pravděpodobně už ve věku šesti měsíců u něj byla zaznamenána první deformace nohou. Choroba byla zřejmě způsobena geneticky – opakovanými sňatky blízkých příbuzných – a projevovala se zpomaleným růstem kostí a jejich špatnou stavbou. Toutéž chorobou trpěly také některé Henriho sestřenice. Existuje ovšem i hypotéza, podle níž šlo ve skutečnosti o projevy vrozené syfilidy, kterou se jeho matka Adéle údajně nakazila od svého záletného manžela hraběte Alphonse. Zdravotními obtížemi trpěl také Henriho o tři roky mladší bratr Robert, který ve věku jednoho roku zemřel.\n\nPo celé dětství byl Henri drobný a malého vzrůstu. Trpěl mnoha zdravotními obtížemi a kromě toho šišlal a trpěl i drobnými deformacemi obličeje (mohutné nosní dírky, převislý ret atp.). Přesto byl velmi živým, veselým a chytrým dítětem. Byl ovšem také dítětem těžko zvladatelným a sebestředným.\n\nHenriho vychovávala matka, což byl v kruzích vysoké aristokracie značně nezvyklý jev. Kromě stálé péče o neduživého syna žila hraběnka Adéle velmi horlivým katolickým náboženským životem a svoji víru intenzivně vštěpovala také synovi. Mimo jiné se pokoušela řešit jeho zdravotní problémy návštěvou Lurd.\n\nOtec naopak o syna nejevil výrazný zájem. Věnoval se hlavně koním a lovu. Často „mizel“ na celé měsíce z domu a do výchovy svého potomka téměř nezasahoval. Pokud výjimečně s rodinou trávil nějaký čas, choval se nesmírně impulzivně a také velmi výstředně.\n\nRodinné poměry budoucího malíře jsou zajímavé z hlediska vývojové psychologie. Vliv pečující dominantní matky a nepřítomnost otce vedla spolu s mnoha tělesnými handicapy, z nichž nejvýraznější byl malý vzrůst, k hlubokým pocitům méněcennosti. Malíř byl celý život finančně i psychicky závislý na matce a zároveň se celý život snažil jejímu vlivu unikat. Mnohé prvky jeho chování v dospělosti je možné vysvětlit právě určitými skutečnostmi v jeho dětství. Malíř měl například panický strach ze samoty. Po svých přátelích takřka despoticky žádal, aby jej stále doprovázeli. I v dospělosti se často choval v podstatě jako malý, nezodpovědný chlapec. I jeho pozorovací talent má ovšem kořeny v dětství. Už jako malý se učil zachycovat a číst „náznaky nevyjádřených pocitů“, protože ve šlechtické rodině svázané konvencemi nebylo slušné o mnoha věcech mluvit, a pokud ano, pak jen v náznacích.\nV období puberty si Lautrec často stěžoval na obrovské bolesti nohou a ve věku deseti let nastoupil dokonce osmnáctiměsíční ústavní léčbu. Ta byla velmi namáhavá, ale nepřinesla žádné výsledky. V roce 1878 si budoucí malíř na zámku v Albi nešťastně zlomil levou stehenní kost. O rok později si v lázních Barèges po pádu do nehlubokého suchého příkopu zlomil pravou stehenní kost. Po této události se jeho už tak velmi pomalý růst prakticky zastavil, takže v dospělosti měřil pouhých 142 cm.\n\nV době patnáctiměsíční rekonvalescence začal Lautrec opět intenzivně malovat a kreslit. Této činnosti se často věnoval už jako malý chlapec a také jeho otec i další příbuzní byli amatérskými sochaři a kreslíři. Často zpodobovali svá zvířata či výjevy z honů. Strýc Charles dokonce Henrimu poskytl první malířské školení. Návrat ke kresbě a další malířská činnost v době rekonvalescence byla pro Lautreca v podstatě útěkem z pocitu zmarněného, zbytečně žitého života. J. Freyová to glosuje slovy: \"„Svou situaci řeší tak, že se obrní humorem, malířstvím a nestřídmostí,“\" což platí pro celou jeho malířskou tvorbu.\n\nPo složení maturitní zkoušky v roce 1881 se Lautrec začal zabývat uměním cíleně a stal se žákem hluchoněmého, klasicky vyškoleného malíře Reného Princeteaua, který maloval především dostihový žánr. Princeteauova díla z části vycházela z tehdy již velmi módního impresionismu. Lautrec byl jeho dílem pochopitelně zpočátku silně ovlivněn a naučil se od něj dobře a přesně zachycovat postavy v pohybu. Navíc byl handicapovaný umělec pro Lautreca vzorem i v tom, jak zápasil se svým tělesným postižením. Budoucí malíř si tehdy zapsal: \"„Pomyslím-li, že mít jen o něco delší nohy, nikdy bych nemaloval!“\".\n\nV roce 1882 se Lautrecovým učitelem stal uznávaný malíř, portrétista Léon Bonnat, který byl představitelem akademického klasicismu. O rok později Bonnat ukončil činnost svého ateliéru a Lautrec přešel do ateliéru dalšího akademicky tvořícího malíře, Fernanda Cormona. Zde se seznámil s mladými malíři Henri Rachouem, Louisem Anquetinem, Albertem Grenierem, Eugène Bochem, Charlesem Lavalem, Émilem Bernardem a roku 1886 také s Vincentem van Goghem. V té době představil Georges Seurat na poslední výstavě impresionistů svůj neoimpresionistický obraz \"Letní neděle na ostrově Grande Jatte\", Paul Gauguin poprvé odjel malovat do bretaňského Pont-Avenu a symbolisté uveřejnili svůj manifest ve Figaru.\n\nBonnatův i Cormonův ateliér ležel na Montmatru. Celá skupina malířů se proto často scházela v okolních hostincích, barech a kabaretech. Už tehdy osvědčil Toulouse-Lautrec mimořádný pozorovací talent a znalost psychologie, když pro obveselení společnosti napodoboval jednotlivé malíře a velmi přesně odhadoval, jakým způsobem bude vypadat jejich následující život. Role ironika, šaška, malého skřeta, který baví společnost, pro něj byla typická, stejně jako schopnost přesně a úsporně zachycovat viděnou realitu. Tuto schopnost koneckonců osvědčil především v řadě svých malířských i grafických děl.\n\nNa Montmartru Lautrec získal roku 1884 svůj první ateliér a také zde začal bydlet. Ačkoli se až do konce života s matkou čile stýkal, už nikdy s ní nebydlel v jednom bytě. Život na Montmartru však pro Lautreca neznamenal pouze společnost malířů. Seznámil se zde z mnoha ženami, z větší části prostitutkami a tanečnicemi, které se staly nejen jeho modelkami, ale také milenkami. Prostředí zábavní čtvrti s jejími podniky, kabarety a později také nevěstinci, se stalo hlavním námětem jeho prací a malíř jím byl zcela fascinován.\n\nLautrecovy milostné vztahy byly vždy jen krátkodobé, velmi často střídal své partnerky či spíše jen příležitostné milenky. Velmi často šlo přímo o prostitutky. Zřejmě od mladé prostitutky Carmen Gaudinové se nakazil syfilidou, která spolu s alkoholem postupně rozkládala jeho zdraví.\n\nNa Montmartru malíř navštěvoval hlavně kabarety \"Le Chat Noir\" a \"Mirliton\", který založil zpěvák a kabaretiér Aristide Bruant. Mirliton bylo i první místo, kde bylo možné vidět Lautrecovy obrazy. Dalším známým podnikem byla lidová tančírna \"Moulin de la Galette\". Tyto podniky přitahovaly nejen chudinu z okolí, ale paradoxně sem přicházela i řada bohatých Pařížanů. Stejně jako samotného Lautreca a ostatní umělce je vábily svou dekadentností. V pozdějších letech se Lautrec mj. poznal s Alfredem Jarrym a roku 1896 se malířsky podílel na kulisách pro Krále Ubu.\nUž roku 1887 byly dva Lautrecovy obrazy vystaveny v Toulouse a téhož roku i v galerii Boussod a Valadon, ovšem významnější je až jeho účast na společné každoroční výstavě skupiny Les XX v Bruselu v roce 1888, na které vystavil jedenáct obrazů a jednu kresbu. Dalšími zúčastněnými byli Paul Signac, James Ensor, James McNeill Whistler, Jean-Louis Forain.\n\nOd roku 1889 Lautrec začal pravidelně vystavovat i v Salonu nezávislých. Také zde sklidil poměrně značný úspěch. Několik obrazů pro galerii Boussod a Valadon koupil Theo van Gogh. Roku 1890 Lautrec opět vystavoval na kolektivní výstavě v Bruselu. V následujících letech se účastnil i desítek dalších významných kolektivních výstav v Paříži. K těm nejdůležitějším patřila výstava v nově otevřené pařížské galerii Le Barc de Boutteville na počátku roku 1892, kde Lautrec vystavoval společně s impresionisty a symbolisty.\n\nVe srovnání s ostatními moderními malíři té doby byl Lautrec kritikou hodnocen poměrně vysoko a jeho díla se často prodávala. Od roku 1888 také publikoval své kresby v předních francouzských ilustrovaných časopisech. Na rozdíl od jiných malířů ovšem nebyl Lautrec závislý na prodeji obrazů, protože byl hmotně zajištěn svou matkou.\n\nRoku 1889 byl na bulváru de Clichy otevřen později světoznámý kabaret Moulin Rouge. Lautrec pro něj vytvořil plakát pro sezónu 1891, což bylo do té doby největším oceněním jeho díla. Plakát se setkal s obrovským ohlasem a učinil Lautreca rázem slavným.\n\nKabaret Moulin Rouge se stal malířovým hlavním námětem a také prostředím, v němž trávil nejvíce času. Měl zde dokonce vlastní stůl a na zdech kabaretu visela jeho díla. Jsou na nich často zobrazeny zdejší tanečnice, nejčastěji mladičká Jane Avrilová, která se mu později stala nejen velmi častým modelem, ale i blízkou přítelkyní a společnicí. Často maloval i tanečnici La Goulue, která se objevila i na zmíněném plakátě Moulin Rouge z roku 1891.\n\nV roce 1892 se vrcholná éra Montmartru chýlila ke konci. Mnohé podniky ukončily svou činnost nebo byly přestěhovány do lukrativnějších částí Paříže. Také Lautrec začal navštěvovat podniky přímo v centru Paříže. Často tvořil a v podstatě i žil v nevěstincích v okolí nádraží Saint-Lazare, Opery, v rue Joubet a v rue d'Amboise. Poslední obraz z Moulin Rouge je z roku 1895. Lautrecovými modelkami se v tomto období staly téměř výhradně prostitutky. Malíř je navíc maloval zcela nearanžované. Oceňoval na nich pravdivost, nehranost, přirozenost: \"„Protahují se na pohovkách jako zvířátka… Jsou tak nevyumělkované, tak co!“\". Jeho obrazy ovšem nejsou oslavou sexu či prostituce, spíše zobrazují vnitřní bolest a odosobněnost prostitutek.\n\nStále častěji také Lautrec vyhledával společnost „úchylných“ žen, které se zdržovaly v lesbickém podniku „U mrtvé krysy“, maloval lesbičky často dokonce při milostném aktu. Zpodoboval ošklivost. Slavná šansoniérka a malířova společnice Yvette Guilbertová ho nazvala „géniem deformace“.\n\nV této době se Lautrec dostával do stále výraznější závislosti na alkoholu. Stále častěji byl opilý a jeho srdečná povaha se měnila ve výbušnou a agresivní. Úměrně tomu postupně klesalo množství vytvořených obrazů a litografií. Hrozící katastrofě se různými způsoby, avšak vždy bez trvalejšího úspěchu, snažili zabránit malířovi přátelé. Nejvýrazněji manželé Natansonovi, majitelé významného uměleckého a literárního časopisu \"La Revue blanche\", s nimiž se Lautrec seznámil roku 1893.\nRoku 1893 se v Paříži konala Lautrecova výstava (spolu s malířem Charlesem Martinem), na níž vystavil asi třicet obrazů. Lautrecovo dílo zde viděl a ocenil i jeho velký vzor, malíř Edgar Degas.\n\nV této době také Lautrec více cestoval. Roku 1897 se naposledy zúčastnil pravidelné výstavy v Bruselu a v květnu 1898 měl v Londýně v galerii Goupil dokonce samostatnou výstavu, na níž bylo k vidění 78 jeho obrazů. Při té příležitosti navštěvoval muzea a galerie, v nichž ho zaujali malíři pozdní gotiky, ale i Velásquez či El Greco.\n\nJeště předtím, roku 1896, měl Lautrec první a jedinou samostatnou výstavu v Paříži. Vedle jiných děl zde visely ve dvou menších sálech obrazy z nevěstinců. Je ovšem nepravděpodobné, že by tato díla byla uzamčena a malíř je ukazoval pouze nejbližším přátelům, jak se někdy v literatuře uvádí. Výstava se setkala s výrazným ohlasem a Lautrecovi přinesla značné uznání. Došlo k prvním větším nákupům jeho děl a také se objevily první padělky.\n\nOd června 1896 však Lautrec téměř nemaloval. V dopisech matce mluvil o „vzácném stavu naprosté strnulosti“. Stále častěji se u něj projevovaly známky pomatenosti a deliria tremens, navíc se choval také podrážděně a téměř paranoidně.\n\nRoku 1898 se Lautrecovi pokusila pomoci i jeho matka. Aby mu mohla být nablízku, najala si v Paříži nedaleko Montmartru byt, který se nacházel „na nejzazší hranici slušné čtvrti“. Syn matku často navštěvoval, a dokonce začal opět na čas malovat. I toto zlepšení bylo pouze dočasné a Lautrec začal zase nezřízeně pít. 3. ledna 1899 se proto zoufalá a frustrovaná matka nečekaně rozhodla opustit Paříž, neboť nedokázala klidně sledovat, jak její milovaný syn postupně ničí sám sebe. Lautrec na její odjezd reagoval agresivními výbuchy vzteku a ještě větší konzumací alkoholu. V únoru byl proto, zřejmě dobrovolně, převezen na malou luxusní kliniku pro duševně choré. Této skutečnosti se v honbě za senzací okamžitě velmi masivně chopil především bulvární tisk.\n\nMalířův stav se díky nucené abstinenci nečekaně rychle zlepšoval. Po dvoutýdenním pobytu začal tvrdit, že je vyléčen, a dožadoval se propuštění. Zažíval nudu a také pocity zoufalství a ponížení, neboť se obával doživotního pobytu v ústavu. Intenzivně tvořil a vedle dalších prací nakreslil rozsáhlý cirkusový cyklus zobrazující klauny, krasojezdkyně a akrobaty. Těmito zpaměti kreslenými díly chtěl i přesvědčit lékaře o navracejícím se zdraví. S pomocí přátel a tisku se mu nakonec podařilo dosáhnout po třech měsících, v květnu 1899, propuštění.\n\nMatka se po této události snažila synovi pomoci, a proto pověřila příbuzného Paula Viauda, aby malíře stále hlídal. Lautrec však přesto po několikaměsíční abstinenci a krátkém zlepšení zdravotního stavu znova propadl alkoholu a dostavila se nová vlna obtíží.\n\nLautrec se dostal s rodinou do sporů. Důvodem bylo, že mu byla stanovena renta, která však nevyhovovala jeho nárokům. Léto 1900 strávil malíř u moře. Zimu 1900/1901 prožil spolu s Viaudem v Bordeaux, kde si pronajal byt a ateliér. Návštěva opery \"Meessalina\" od Isidora de Lary ho inspirovala k namalování série šesti olejomaleb s tématem její titulní postavy.\n\nV posledních měsících života Lautrec pracoval pouze ztěžka a často i bez výrazné chuti. Byl pohublý, obtížně se pohyboval a téměř nejedl. Postupně si uvědomoval blížící se smrt. Dokládá to mj. portrét Paula Viauda jako admirála, na němž je malířův „dozorce“ namalován v admirálské uniformě ve chvíli, kdy z velitelského můstku bezmocně sleduje opodál se potápějící loď. Lautrec tak s pověstným bolestným humorem glosoval svou vlastní situaci. Od dubna do července už zřejmě vůbec nemaloval, pouze pořádal pozůstalost, signoval díla a loučil se s přáteli. Ochrnoval jak postupovala jeho paralýza a zemřel ve věku 36 let, 9. září 1901 ve čtvrt na tři ráno na matčině zámku v Malromé.\n\nPo malířově smrti opět stoupl zájem o jeho díla. Díky péči umělcovy matky a přátel, především Maurice Joyanta, který byl od roku 1890 také Lautrecovým obchodním zástupcem, došlo roku 1922 v bývalém biskupském paláci \"La Berbie\" v Albi k otevření \"Muzea Henriho de Toulouse-Lautreca\", které obsahuje podstatnou část jeho díla.\n\nCelé dílo Henriho de Toulouse-Lautreca je překvapivě jednolité. Dokonce i dětské a karikující školní kresby už v sobě skrývají rukopis budoucího malíře. Přesto lze malířské dílo rozdělit na tři základní časové úseky:\n\n\nS barvou začal mladík pracovat až v době rekonvalescence po úrazech. Nejstarší obrazy pocházejí z roku 1879 a – podobně jako do té doby Lautrecovy kresby – zachycují projížďky a hony, „portréty“ koní a psů, opakovaně také vojenské manévry, které se tehdy odehrávaly v okolí rodinného sídla. Objevuje se zde však i krajinomalba. Malby z této doby jsou pojaty malířštěji než díla vrcholného období. Jejich základem není linie, ale barevná skvrna. Tvůrčí přístup je bezprostřední a intuitivní. \"„Když moje tužka začne kreslit, musím ji nechat, aby měla svou hlavu, nebo prásk! Zastaví se a už se ani nehne.“\"\n\nV období, kdy působil u Bonnata a Cormona, se Lautrec pokoušel o hladkou, akademickou malbu. To se mu však nedařilo, měl sklon ke karikujícímu přehánění typických detailů. Důležitější než setkání s akademicky vzdělanými učiteli však byly kontakty s ostatními mladými malíři.\n\nLautrecovo dílo nelze přiřadit k určité umělecké škole, lze však hovořit o výrazných malířských osobnostech, které jej ovlivnily. Pochopitelně jsou to impresionisté (Édouard Manet, Edgar Degas, Pierre-Auguste Renoir, Camille Pissarro), dále z generace současníků již zmínění Louis Anquetin, Émile Bernard, Vincent van Gogh, Paul Gauguin, Georges Seurat a ze starších malířů Jean Auguste Dominique Ingres, Honoré Daumier a Gustave Courbet. Podobně jako pro impresionisty byla i pro Lautreca důležitá též znalost barevných japonských dřevorytů, například Hokusaiových. Tyto dřevoryty sbíral a dokonce plánoval cestu do Japonska, aby mohl japonskou kulturu poznat bezprostředně.\n\nNa obrazech, které Lautrec vytvářel mimo Bonnatův a Cormonův ateliér je dobře vidět postupné vyzrávání a hledání osobního stylu. Jsou to například \"Studie aktu\" (1882), \"Tlustá Marie\" (1884), \"Portrét matky\" (cca 1886), \"Portrét Vincenta van Gogha\" a \"Rýžový pudr\" (oba 1887).\n\nTakřka programově se Lautrec nehlásil k žádné malířské škole. Experimentoval s pointilismem i cloisonismem, ale nakonec si vytvořil zcela vlastní výraz. Námětově velmi často čerpal z Degase, kterého si také velmi vážil. Mnohdy ho dokonce přímo citoval. V oblasti námětů se inspiroval i dílem Jeana-Louise Foraina. Až do roku 1887 vedle progresivních pokusů maloval i akademicky, což zřejmě souviselo s jeho snahou zavděčit se příbuzným a uspět na oficiálních výstavách. Přestože nakonec akademickou malbu definitivně opustil, vděčil studiu u Bonnata a Cormona za bravurní znalost perspektivy a dokonalé ovládnutí kresby.\n\nOd poloviny osmdesátých let začal Lautrec systematicky portrétovat. Kromě portrétů z ateliéru či jiných interiérů jsou to také portréty z plenéru, kde se uplatňuje denní světlo. Na rozdíl od impresionistů je to však jasné a čisté studené denní světlo, jehož použití snad má původ v rodném Albi. Otázka světla byla pro Lautreca klíčová a sám ji často zdůrazňoval. Zkoušel malovat i při umělém, plynovém osvětlení. Využíval mj. spodní světlo, které podivně deformovalo tváře portrétovaných.\nVrcholné období Lautrecova díla začalo roku 1888. Tehdy definitivně vykrystalizovala rychlá, energická, kresebná malba, prováděná velice živě a bezprostředně řídkými barvami na šedavou okrovou lepenku, na niž malíř maloval bez přípravy podkladu. Podklad často záměrně nechával prosvítat, což ještě podtrhovalo bezprostřednost a živost zobrazení. Techniku malby pomocí řídké, vsakující se barvy přejal od malíře Jeana-Françoise Raffaëlliho.\n\nMalířova práce s barvou je značně kresebná. Namísto budování obrazového děje barevnými plochami používal barevnou linii, vytvářenou poměrně řídkou olejovou barvou. Touto kresebnou technikou také budoval objem. Proto jeho malby v podstatě připomínají pastel, a to jak linearitou, tak barevností.\n\nI když Lautrecovy obrazy působí dojmem bezprostřednosti, maloval je většinou v ateliéru podle modelek. Z terénu si přinášel velké množství přípravných kreseb, které pak zpracovával. Používal přitom často také fotografie, někdy i vytvořené speciálně jako předloha pro obraz. To je i případ obrazu \"Á la mie\", k němuž se dochovala přípravná fotografie. Sedí na ní najatá modelka a malířův přítel Maurice Guilbert, který jako vášnivý amatérský fotograf Lautreca mnohokrát fotografoval.\n\nPrvním dílem, které shrnuje přístupy a poznatky vrcholného období, je obraz \"Krasojezdkyně v cirkuse Fernando\" (1888). Tento obraz visel v Moulin Rouge a pravděpodobně se jím inspiroval Georges Seurat pro svůj obraz téhož námětu. Druhým významným dílem koupeným pro Moulin Rouge byl obraz \"Tanec v Moulin Rouge\" (1890), na němž malíř zobrazil konkrétní postavy přátel a známých, jak ostatně činil velmi často.\n\nDalšími důležitými díly z roku 1891 jsou obraz \"A la mie (Na dně)\", zachycující popíjející dvojici, obraz \"Žena česající si vlasy\" a Degasem inspirovaný intimní obraz \"Mytí\" (někdy též \"Rusovláska\"), zachycující v perspektivní zkratce shora odzadu pohled na mladou, křehce působící, polonahou ženu s rusými vlasy.\n\nZ mimořádně plodného roku 1892 pochází také obraz \"Moulin Rouge: Dvě ženy tančí valčík\" z Národní Galerie v Praze. Tento obraz je nejen velmi přesným popisem prostředí Moulin Rouge té doby, ale také výrazným dokladem Lautrecova mistrovského malířského rukopisu, práce s kompozicí a světlem. Na pravé straně byl Lautrecem později obraz dodatečně nastaven a domalován. Díky tomuto zásahu dostal velmi zajímavou, daleko dynamičtější kompozici. V roce 1897 jej Lautrec převedl i do podoby do litografie.\n\nTéhož roku vzniklo též veliké plátno \"V Moulin Rouge\", které bylo také dole a na pravé straně později (zřejmě roku 1895) zvětšeno a domalováno. Zachycuje společnost Lautrecových přátel sedících u stolu V Moulin Rouge. Mezi nimi je dokonce zachycen i sám Lautrec. V popředí je čelem k divákům a zády k popíjející společnosti zachycena Jane Avrilová. Podobně jako na jiných obrazech jsme i zde sice schopni přesně identifikovat jednotlivé postavy, a ani zde není příliš jasné, nemá-li toto zobrazení nějaký hlubší výklad.\n\nPostava Jane Avrilové se v obrazech z této doby objevuje velmi často: \"Jane Avrilová tančí, Jane Avrilová vchází do Moulin Rouge, Jane Avrilová odchází z Moulin Rouge\". Poslední dvě díla jsou protějškovými obrazy.\n\nVýrazné místo v malířově díle tohoto období zaujímají dokonale barevně i tvarově podané podobizny šviháckých světáků, často přátel, oblečených podle poslední módy – \"Podobizna Louse Pascala\" (1893), \"Léon Delaporte v Jardin de Paris\" (1893), \"Pan Boileau v kavárně\" (1893) a \"Portrét Gabriela Tapiého de Céleyran\" (1894). Srovnáme-li tyto portréty se staršími díly, zaregistrujeme v Lautrecově tvorbě výrazný posun v přesnosti pozorování jednotlivých postav a jejich okolí i ve schopnosti pozorované úsporným a charakteristickým způsobem zachytit, a to s mistrnou povahopisností.\n\nPředchozí „období salónů“ ukončil Lautrec v roce 1894 rozměrným plátnem \"Salón v rue des Moulins\", které zachycuje pohled do veřejného domu. Obraz tvoří jakýsi epilog zmíněného období. Řada tužkových skic a dokonce pastel shodné velikosti jako vlastní obraz, které namalování obrazu předcházely, dokládá, jaký význam mu malíř přisuzoval. Plátno zachycuje šest prostitutek, sedících na obrovských pohovkách ve velmi luxusním interiéru, jehož nádhera účinně kontrastuje s rezignovanými pohledy žen. Malíř zde ovšem tyto ženy z okraje společnosti neodsuzuje a nekarikuje.\n\nZvláštní zakázkou byly dva rozměrné (3x3 metry) protějškové obrazy \"Tanec v Moulin Rouge\" a \"La Goulue tančí\" z roku 1895, namalované na hrubé plátno tak, že se výrazně uplatnil šedý podklad. Malíř zde uplatnil své zkušenosti z tvorby plakátů. Určeny byly pro jarmareční boudu na Foure du Trône, v níž vystupovala La Goulue po odchodu z Moulin Rouge. Z téže doby pochází také obraz zachycující lesbickou lásku nazvaný \"Opuštěnost\" neboli \"Dvě přítelkyně\" a také obraz \"Marcelle Lenderová tančí bolero v operetě Chilpéric\", který je inspirovaný divadelním představením a opět překvapí sytými barvami, zachycením pohybu i kompozicí.\n\nVedle scén z nevěstinců a barů je divadelní prostředí dalším, které malíř v této době často zachycoval. Veliká část z těchto prací přitom nepojednává dění na jevišti, nýbrž v hledišti. Časté je především zobrazení diváků v divadelních lóžích. Kromě toho se několikrát objevují také díla ze sportovního (cyklistika) či nemocničního prostředí (\"Operující dr. Réan\").\n\nKolem roku 1897 došlo ke změně stylu, projevující se větší plasticitou, pevnější konstrukcí tvarů a pastóznější malbou ve větších, kontrastnějších plochách. To bývá vysvětlováno malířovým studiem starých mistrů a vlivem obrazů Paula Cézanna.\n\nZ této doby pochází řada mistrovských aktů a také několik portrétů. Z období pobytu v ústavu pak třicet devět kreseb barevnými a obyčejnými tužkami, tušemi nebo rudkami s tématem cirkusu. Na těchto kresbách je nápadná ztráta virtuozity, lehkosti. Prozrazují námahu, kterou musel malíř k jejich vytvoření vynaložit.\n\nPo návratu z ústavu Lautrec ještě vytvořil několik výrazných obrazů. Nejvýznamnější z nich je \"Modistka\" z roku 1900. Posledním obrazovým cyklem jsou práce zachycující zpěvohru \"Messalina\", kterou byl malíř fascinován a opakovaně ji zhlédl v Bordeaux. Významné jsou i portréty Maurice Joyanta a Paula Viauda. Poslední obraz nazvaný \"Zkouška na lékařské fakultě\" z roku 1901 zůstal zřejmě nedokončen.\n\nLautrec velmi intenzivně kreslil. Obrovské množství dochovaných kreseb ilustruje již konstatovaný fakt, že i Lautrecovy malby jsou kresebné a že malířovým nejvlastnějším vyjádřením mu byla barevná linie. Kresby sloužily především jako příprava pro olejomalby či litografie, ovšem část z nich byla určena také pro reprodukování v různých časopisech (\"Courrier français, Paris illustré, Le Mirliton\".\n\nO významu přípravných kreseb pro Lautreca svědčí to, že na výstavách kromě hotových obrazů několikrát vystavil i přípravné kresby k nim. Umožnil tak návštěvníkům jakýsi „pohled do kuchyně“. Obdobně dokonce jednou vystavil vedle litografií i pomalované litografické kameny.\n\nLautrecovo grafické dílo obsahuje hlavně plakáty (celkem 31), provedené technikou barevné litografie. Odrážejí Lautrecovu inspiraci barevným japonským dřevořezem a vynikají důslednou redukcí všeho nepodstatného a soustředěním na samotný základ obrazového sdělení. Jeho inovace znamenají zcela novou epochu uměleckého plakátu. Lautrec používal prakticky výhradně litografii, protože mu umožňovala živou, volnou kresbu. Často také rozstřikoval barvu kartáčem, čímž dosahoval zcela nečekaných efektů. Jako jediný malíř vytvářel studie k litografiím technikou olejomalby. To vypovídá o tom, jaký důraz litografii ve svém díle věnoval.\n\nJiž zmíněný plakát pro Moulin Rouge z roku 1891 byl první grafickou zakázkou. Při jeho ztvárnění Lautrec použil ústřední postavy z většího obrazu \"Tanec v Moulin Rouge\". Dalšími známými plakáty jsou například \"Reine de Joie\" (1892), \"Jardin de Paris\" (1892), dvojice plakátů pro Buranta (1893), \"Divan Japonais\" (1893) a \"Confetti\" (1894). Plakát \"Caudieux\" z roku 1893 dokládá, jak radikálně Lautrec pracoval s kompozicí, neboť zobrazenou postavu dole i po stranách radikálně „řeže“, čímž vyvolává nesmírně silný dojem pohybu.\n\nOd roku 1893 začal Lautrec také vytvářet černobílé litografie, často v celých cyklech (\"Koncertní kavárna – Le Café-Concert, Yette Guilbertová\") V těchto litografiích, vytvořených suverénní štětcovou techniku a doplněnou dalšími postupy, je patrná inspirace japonským uměním. Označením „To jsem viděl“ na jednom cyklu se odvolává na grafický cyklus \"Caprichos\" Francisca Goyi. Karikaturní prvky zase připomenou grafické dílo Honoré Daumiera.\n\nRoku 1895 šokoval Lautrec Paříž jednoduchostí a pádností dvojice plakátů tanečnic \"May Belfortové\" (červenobílý) a \"May Miltonové\" (modrobílý). O rok pozdději vznikly plakáty \"Skupina slečny Eglantine\" a \"Cestující z kabiny č. 54\". V roce 1896 vytvořil Lautrec album jedenácti barevných litografií \"Ony (Elles)\", zachycujících opět svět prostitutek a nevěstinců. Roku 1895 vytvořil pro revue \"Pan\" osmibarevnou litografii Marcelle Lenderové. Tato technicky mimořádně náročná grafika byla pochopitelně tištěna jako soutisk osmi litografických kamenů. Z roku 1896-7 pochází významná litografie s divadelní tematikou \"Velká lóže\", z roku 1900 pak mistrovská deska \"Madame Poupoule při toaletě\". Zobrazení této prostitutky, která se v Lautrecových dílech objevila vícekrát, připomíná díla Maneta, Degase a Renoira, jež ovšem malíř posunul do expesívně psychologické roviny.\n\nKromě plakátů, či litografických cyklů vytvářel Lautrec také další užitou grafiku, například jídelní lístky a podobné příležitostné práce, a mimo jiné i titulní strany knih či knižní ilustrace. Vedle Daumierova díla je Lautrecovo nejvýznamnějším grafickým dílem devatenáctého století ve Francii.\n\nUž za Lautrecova života byl patrný jeho vliv na další malíře. Představitele Art Nouevau (kam bývá pro své grafické dílo také někdy řazen) ovlivnil svými plakáty a některými volnými litografiemi, jeho vliv je patrný také u nabistů. Ovlivnil jak Pierra Bonnarda, tak Edvarda Muncha. Velkým obdivovatelem Lautrecova díla byl i Pablo Picasso, kterého ovlivnil zvláště v tvorbě modrého a růžového období, v latentní podobě i později. Podobný latentní vliv měl ostatně Lautrec na mnoho malířů počátku dvacátého století. Z českých tvůrců v nějaké míře ovlivnil například Luďka Marolda, Arnošta Hofbauera, Miloše Jiránka, Františka Kupku, Františka Koblihu a Františka Tichého.\n\n\n\n\n\n\nMissia Natansonová: „Řekněte, Lautreku, pročpak vlastně děláte ženy vždycky tak škaredé?“\nHenri de Toulouse Lautrec: „Protože takové jsou!“\n\n\n"}
{"id": "172913", "url": "https://cs.wikipedia.org/wiki?curid=172913", "title": "Dąbrowa Tarnowska", "text": "Dąbrowa Tarnowska\n\nDąbrowa Tarnowska [dombrowa tarnovska] je okresní město na jihu Polska v Malopolském vojvodství. Nachází se asi 10 km severně od Tarnova. Město mělo v roce 2008 11 331 obyvatel. Rozloha činí 23,07 km². Bylo založeno v roce 1442.\n\n\n"}
{"id": "172915", "url": "https://cs.wikipedia.org/wiki?curid=172915", "title": "No More Lies - Dance of Death Souvenir EP", "text": "No More Lies - Dance of Death Souvenir EP\n\nNo More Lies - Dance of Death Souvenir EP je studiové EP britské heavy metalové skupiny Iron Maiden.\n\nVydáno bylo ve speciální boxu, jako poděkování fanouškům; v balení je navíc i potítko. Na albu se nachází b-strana studiové verze skladby „No More Lies“ (původně vydána na albu Dance of Death z roku 2003 ), také dvě alternativní verze skladeb z alba Dance of Death: orchestrální verze skladby \"Paschendale\" a elektrická verze skladby \"Journeyman\" (původní verze skladby oproti té akustické z alba). EP se také skládá ze skryté bonusové skladby \"Age of Innocence\", kterou se pokouší zpívat bubeník Nicko McBrain.\n\n\n"}
{"id": "172920", "url": "https://cs.wikipedia.org/wiki?curid=172920", "title": "Baud", "text": "Baud\n\nBaud (Bd) je jednotka \"modulační rychlosti\" (také \"symbolová\" nebo \"znaková rychlost\", ) udávající počet změn stavu přenosového média za jednu sekundu. Jednotka je pojmenována po francouzském vynálezci Émile Baudotovi.\n\nPro starší linkové kódy a typy modulací platí, že 1 baud = 1 bit/s (např. sériový přenos dat prostřednictvím RS-232). Obecně to ale neplatí, neboť při některých způsobech komunikace lze během jedné změny signálu přenést větší množství informace než jeden bit:\n\n\n\n"}
{"id": "172922", "url": "https://cs.wikipedia.org/wiki?curid=172922", "title": "BD", "text": "BD\n\nSpojení písmen B a D může mít různé významy:\n"}
{"id": "172928", "url": "https://cs.wikipedia.org/wiki?curid=172928", "title": "Zenónovy papyry", "text": "Zenónovy papyry\n\nZenónovy papyry pojednávají o hospodářských poměrech v Palestině v době nadvlády Ptolemaia II.\n\nZenónovy papyry byly objeveny roku 1915 v egyptském Fajjúmu. Tento archív obsahuje zhruba 2000 dokumentů. Zenón Palestinu procestoval z pověření královského „ministra hospodářství a financí“. Popsal jednak poměry v zemědělství, vystihl však také vztah izraelské nobility k helenizaci – helenizace byla pro vyšší izraelské vrstvy přínosná, proto se s Ptolemaiovci nezdráhala „kolaborovat“.\n\n"}
{"id": "172929", "url": "https://cs.wikipedia.org/wiki?curid=172929", "title": "Zikmund Korybutovič", "text": "Zikmund Korybutovič\n\nZikmund Korybutovič (okolo 1395 Novhorod-Siverskyj – 1. září 1435 Vilkoměř) byl husitský hejtman, kníže litevský a český zemský správce.\n\nJeho otcem byl Korybut Dimitrij, vládce města Novgorodu Severského (dnes na Ukrajině), strýcem pak polský král Vladislav II. Jagello. Zikmund Korybutovič se zúčastnil bitvy u Grunwaldu v roce 1410 a byl vyslán v čele polského poselstva do Moldavska v roce 1414. Litevský velkokníže Vytautas (Vitold) dostal od husitů roku 1422 nabídku české koruny z rukou Viléma Kostky z Postupic. Vyslal proto do Čech knížete Zikmunda Korybutoviče s vojskem, které dobylo Uničov v dubnu roku 1422 a postoupilo dále k západu. Sněm v Čáslavi, který dal Zikmund Korybutovič svolat, jej téhož roku zvolil za českého zemského správce; Korybutovič písemně stvrdil svůj souhlas se čtyřmi pražskými artikuly. Téhož roku se podílel na uzavření příměří s vůdcem třetí křížové výpravy knížetem Fridrichem Braniborským a neúspěšně obléhal hrad Karlštejn. V následujícím roce jej Vladislav II. Jagello povolal zpět do Polska v době, kdy se zde připravovala křížová výprava proti husitům. Korybutovič vyzýval do zbraně, avšak na pomoc husitům; vojska, která shromáždil, přitáhla v červenci roku 1424 k Praze. Poté co Korybutovič vyjednáváním přispěl ke smíru mezi Pražany a Janem Žižkou, uvalil na něj a jeho vojsko papež Martin V. klatbu. V roce 1426, již po Žižkově smrti, vedl Korybutovič Pražany po boku Prokopa Holého k vítězství v bitvě u Ústí nad Labem. Pod tlakem svého strýce později Korybutovič požádal papeže Martina V. o přijetí husitů do katolické církve, tím si však definitivně znepřátelil radikální husity. 17. dubna 1427 se pokusil v Praze o převrat a po jeho porážce byl uvězněn na hradě Valdštejně, načež byl následujícího roku vypovězen z Čech. Korybutovič se přesto nevzdával husitských ideálů; stal se v roce 1428 husitským hejtmanem v Odrách a v roce 1430 potom v Gliwici (Hlivici). Zde se stal spojencem táborů a zprostředkoval první veřejné slyšení čtyř artikulů v Krakově v březnu 1431. Téhož roku se 14. srpna 1431 účastnil bitvy u Domažlic. V létě roku 1434 se přes Malbork řádu německých rytířů vrátil zpět do Litvy. Zikmund Korybutovič byl jedním z velitelů v bitvě u Pabaiska (Vilkoměře, Ukmergė) (1. září 1435) na straně Švitrigailově (Svidrygellově) v polsko-litevské válce. Jeho armáda byla na hlavu poražena armádou Zikmunda Kęstutaitise (Zikmunda Kejstutoviče). Zikmund Korybutovič byl těžce zraněn, bojoval však až do konce. Podle Jana Długosze jsou známy tři verze o jeho úmrtí po bitvě - utopení, otrávení nebo zastavení další lékařské péče. \n\n"}
{"id": "172935", "url": "https://cs.wikipedia.org/wiki?curid=172935", "title": "Abbé Pierre", "text": "Abbé Pierre\n\nAbbé Pierre, původně Henri Antoine Grouès (5. srpna 1912 Lyon, Francie – 22. ledna 2007 Paříž), byl francouzský katolický kněz, kapucín a nositel Řádu čestné legie.\n\nVěhlas získal jako kazatel a charitativní pracovník, založil Emauzské hnutí, pečující o bezdomovce. V roce 2005 ho hlasy diváků France 2 umístily na 3. místo v anketě Největší Francouz všech dob, za Charlese de Gaulla a Louise Pasteura.\n\nAbbé Pierre, tehdy Henri Groues, se narodil do velmi zámožné továrnické rodiny. V 19 letech vstoupil do řádu kapucínů. Kvůli plicní tuberkulóze ale musel po několika letech přísný řád opustit a stal se kaplanem v Grenoblu. Během 2. světové války se po obsazení Francie nacisty angažoval v odboji a pomáhal Židům utíkat do Švýcarska.\n\nPo válce byl několik let členem francouzského parlamentu. V roce 1949 založil na pařížském předměstí Neuilly-sur-Seine Emauzské hnutí, jež se stará o chudé, zejména bezdomovce. V současnosti působí v 50 zemích světa. Veřejnosti se stal abbé Pierre známým během tuhé zimy na přelomu let 1953–54, kdy na vlnách rozhlasu emotivně burcoval k pomoci mrznoucím bezdomovcům. Jeho popularita pak ve Francii rok od roku rostla.\n\nV posledních letech svého života se abbé Pierre od oficiální římskokatolické církve vzdálil. Ve své poslední knize \"„Můj Bože… proč“\" z roku 2005 se nekonformně vyslovil k povinnému celibátu, homosexuálním partnerstvím či kněžskému svěcení žen.\n\nPsal i o osobních tématech, např. svém vlastním zacházení se sexualitou. Přiznal, že několikrát měl letmé sexuální vztahy. \"„Ale nikdy jsem neměl pevný vztah, protože jsem nedovolil, aby sexuální touha ve mně zakořenila.\"\" Připustil, že zná sexuální touhu a \"„její velmi zřídkavé uspokojení, ale toto uspokojení bylo ve skutečnosti zdrojem nespokojenosti, protože jsem cítil, že jsem nebyl v pravdě.“\"\n\nPierre také vyslovil lítost nad tím, že se papežství stalo \"„příliš mocným\"\". Katolicismus se podle něj musí osvobodit od \"„římského poručníkování místním církvím\"\". To je podmínkou pro to, aby se církev stala znovu \"„evangelijní“\" a aby bylo možné smíření mezi křesťany.\n\n\n\n"}
{"id": "172941", "url": "https://cs.wikipedia.org/wiki?curid=172941", "title": "The Logical Song", "text": "The Logical Song\n\nThe Logical Song je píseň britské progresivní rockové skupiny Supertramp z roku 1979, která se poprvé objevila ve studiovém albu \"Breakfast in America\". Jde o nejúspěšnější píseň této kapely, která se umístila v nejlepší desítce písní americké a britské hitparády. V roce svého vydání získala prestižní ocenění Ivor Novello Award.\n\nRamp! (The Logical Song) je skladba německé skupiny Scooter z alba Push the Beat for This Jam (The Second Chapter) z roku 2002. Jako singl vyšla píseň již v roce 2001. Videoklip se odehrává v prostředí ilegálních pouličních závodů a bylo natočeno pod vedením týmu stojícího za úspěšným německým seriálem Kobra 11. HPV je zpíváno Rickem J. Jordanem\n\n\n\n"}
{"id": "172953", "url": "https://cs.wikipedia.org/wiki?curid=172953", "title": "Boann", "text": "Boann\n\nBoann je keltská bohyně řeky Boyne v Irsku. Náleží k národu Tuatha Dé Danann.\n\nBoann porušila zákaz a odvážila se navštívit posvátnou zapovězenou studnu inspirace na Nechtanově kopci (\"Sídh Nechtan\"). Studna se nacházela ve stínu magických lískových keřů, které plodily temně červené oříšky. Ty poskytovaly vědomosti o všem na světě a pojídal je božský vědoucí losos žijící ve studánce. Voda ve studánce se vzedmula, aby Boann odplavila. Tak ze studánky vznikla řeka Boyne a lososi se stali jejími obyvateli. Boann byla navždy spojena s touto řekou a stala se ženou vodního ducha, Nechtana.\n\nPozději se Boann stala milenkou boha Dagdy. Jejich synem byl Aengus, bůh lásky. Aby se o Boannině těhotenství nedozvěděl její manžel Nechtan, zastavil Dagda na devět měsíců čas, a tak měl Nechtan pocit, že uplynul jediný den.\n"}
{"id": "172955", "url": "https://cs.wikipedia.org/wiki?curid=172955", "title": "Hekla", "text": "Hekla\n\nStratovulkán Hekla je jeden z nejznámějších aktivních stratovulkánů na Islandu. Je součástí 40 kilometrů dlouhého vulkanického hřbetu, který je nejméně 6 600 let starý. Leží na jižním okraji východní riftové zóny. Hekla a Grímsvötn jsou nejaktivnějšími sopkami ostrova. Ve středověku ji Islanďané nazývali \"Brána do pekla\". Nachází se nedaleko chráněného území Landmannalaugar.\nPoslední erupce se opakují téměř pravidelně v desetiletém cyklu.\n\nNa rozdíl od většiny islandských sopek, které produkují tholeitické bazalty, hlavním produktem erupcí Hekly jsou bazaltové andezity. Erupce probíhají z 5,5 km dlouhé trhliny Heklugjá, která křižuje sopku a probíhají podél celé trhliny.\n\nČasté erupce v průběhu staletí vytvořily a uložily na celém Islandu silné vrstvy tefry, které představují dobrý zdroj informací pro vulkanology, studující erupce sopek na Islandu.\n\nErupce Hekly proběhly v letech 2000, 1991, 1980, 1970, 1947, 1845, 1766, 1693, 1636, 1597, 1510, 1434, 1389, 1341, 1300, 1222, 1206, 1158 a 1104.\n\nJednou z největších erupcí byla erupce „H3“ před téměř 3 000 lety, při které sopka do atmosféry vyvrhla 7,3 km³ sopečných hornin a plynů. To pravděpodobně způsobilo i ochlazení globálního klimatu v několika následujících letech.\n\n"}
{"id": "172958", "url": "https://cs.wikipedia.org/wiki?curid=172958", "title": "Cartridge", "text": "Cartridge\n\nCartridge ([kártridž], česky \"patrona\", \"kazeta\", \"zásobník\") může mít v počítačové terminologii několik významů.\n\nVe starších osobních počítačích (např. Atari 2600) a herních konzolích pojem cartridge označoval paměťové médium obsahující integrované paměťové obvody typu ROM. Cartridge svými rozměry připomínala kazetu a na jedné straně byl konektor pro zapojení do počítače. Ve své době se jednalo o častý způsob distribuce počítačových her.\n\nV inkoustových počítačových tiskárnách pojem cartridge označuje vyměnitelný zásobník s inkoustem. Inkoustové tiskárny obvykle k tisku používají čtyři základní barvy inkoustu: černou (black), azurovou (cyan), purpurovou (magenta) a žlutou (yellow). Z těchto barev je tiskárna schopna namíchat všechny ostatní odstíny. Inkoustový tisk je nejvhodnější variantou pro profesionální nebo i domácí tisk fotografií, jelikož výsledné výtisky se vyznačují vysokou kvalitou a barevnou přesností.\n\nPrincip inkoustového tisku je následující. Při tisku jsou mikroskopické kapičky inkoustu z cartridge vymršťovány velkou rychlostí na papír pomocí trysek tiskové hlavy.\n"}
{"id": "172959", "url": "https://cs.wikipedia.org/wiki?curid=172959", "title": "Jacques Cathelineau", "text": "Jacques Cathelineau\n\nJacques Cathelineau (5. ledna 1759, Pin-en-Mauges – 14. července 1793, St. Florent) byl francouzský roajalistický generál období Velké francouzské revoluce, působil ve Vendée.\n\nJacques Cathelineau pocházel z Pin-en-Mauges v departementu Maine-et-Loire. Na začátku Velké francouzské revoluce byl Cathelineau podomním obchodníkem vlnou.\n\nPo nařízení Národního konventu o rozsáhlých odvodech (12. března 1793) došlo u St. Florent ke srážkám mezi roajalisty a republikány. Cathelineau shromáždil skupinu, která se postavila republikánům na odpor a obsadila městečko Jalais. Když se vzpoura rozšířila i do širokého okolí, Cathelineau dal svou skupinu povstalcům k dispozici a podřídil se velení Bonchampa a d’Elbese. Po obsazení Saumuru 13. června 1793 byl Cathelineau, který si zatím vydobyl znamenitou pověst, zvolen velícím generálem. Okamžitě se rozhodl k útoku na Nantes. Armádou čítající 80 000 mužů a dalšími oddíly 30 000 mužů z Poitou vytáhl proti městu. Útok skončil 29. června 1793 rozprášením povstalců. Cathelineau byl při boji smrtelně raněn a transportován do St. Florent. Tam zemřel na následky zranění 14. července 1793.\n"}
{"id": "172973", "url": "https://cs.wikipedia.org/wiki?curid=172973", "title": "Clou", "text": "Clou\n\nClou byla česká anglicky zpívající rocková hudební skupina z Prahy. Kapela vznikla v roce 2001 z kapel Stepson a Unsized Upkids. Zakládajícími členy byli Lukáš Vyhnal, Radek Tomášek mladší, Petr Vaško, Hubert Topinka a Brian Yamato.\n\nClou začínali jako rocková kapela vycházející z kořenů old-schoolového hardcore-punku, ema a punk-rocku. Hráli na několika klubových koncertech, skateových akcích a v neposlední řadě byli od roku 2004 pravidelnými účinkujícími na českém festivalu Rock For People.\n\nV roce 2004 vydali EP First, které se objevilo na spoustě kompilací a také ve skateových videích. Nahrávka obsahovala pouze tři skladby, z nichž „A Place“ se dočkal i svého filmového ztvárnění.\n\nNa přelomu roku 2004 a 2005 se Clou přesunuli do studia, aby natočili své debutové album Postcards.\n\n21. března 2005 vydali Clou své první album Postcards, které dosáhlo velkého úspěchu především na české hudební scéně. Deska v sobě míchala prvku melodického hardcoru, punk-rocku, pop-punku postavené na rockovém zvuku a výrazu. Díky dobré produkci se dostal singl z této desky, Island Sun, nejen na přední příčky českých hitparád, ale dokonce i na MTV, kde se dostal mezi videoklipy Top 10 a byl vysílán 15× týdně. Na tomto albu se podíleli i Dara Rolins (skladba „Postcards“) a Kryštof Michal ze Support Lesbiens (skladba „A Place“). Deska byla v roce 2006 oceněna dvěma Anděly.\n\nPopularita Clou rychle vzrostla a uskupení se stalo jednou z nejžádanějších českých kapel, což dokazuje i nespočet odehraných klubových koncertů i open-air festivalů.\n\nKritický moment kapely nastal v létě 2006, kdy se uprostřed festivalového turné rozhodl baskytarista Brian opustit kapelu. Kapela poté odehrála několik akustických vystoupení a zvažovala, zda dále pokračovat v činnosti, nebo skončit. Kapela přijala na záskok baskytaristu Štěpána Farkaše (účinkoval v kapelách „Měhrot“, „Jaksi taksi“). Ten se nakonec stal platným členem kapely.\n\nClou koncem léta 2006 dostali možnost složit a nahrát několik písní pro film Prachy dělaj člověka. Vznikly tak tři skladby: Choked On Memories, Still Running a Exe Cut. Díky této zkušenosti se poznali s Djordje Eričem, producentem následujícího alba s názvem Clou.\n\nNa přelomu roku 2006 a 2007 se Clou opět opět odebrali do studia, aby natočili následovníka desky Postcards.\n\nVýsledkem bylo album s názvem „Clou“ (2007) obsahující 12 skladeb, na kterém se producentsky podílel Djordje Erič, se kterým už spolupracovali při natáčení písní soundtracku k „Prachy dělaj člověka“. S texty kapele pomohl Američan Austin Lucas, který žije v Čechách. Albem „Clou“ si kapela utvrdila svou pozici na české hudební scéně. S touto deskou ke konci roku 2007 odehrála turné s názvem „Ghosts of November“, kam si jako hosty pozvali kladenskou skupinu Selfish, The Prostitutes z Prahy a tehdejší chomutovskou kapelu 5th April.\n\nZačátkem července roku 2008 se Clou opět věnovali nahrávání ve studiu. Ještě před samotným nahráváním kapele přibyl jeden člen, kytarista Pavel Bureš (Rocky), který dřív hrál v kapele 5th April a nyní hraje ještě navíc v kapele IonAtAn. V říjnu 2008 Clou vydali svou třetí desku s názvem „For Tonight“, kterou otextoval baskytarista Steph. Na tomto CD se koproducentsky podílel Amák, bývalý baskytarista kapely Sunshine. Album vznikalo během léta 2008 ve studiích Cox Davida Kollera, Professional Sound Studio, Chick Sound Borise Carloffa a Golden Digital Studio.\n\n\n\n\n\n"}
{"id": "172974", "url": "https://cs.wikipedia.org/wiki?curid=172974", "title": "Nová Británie", "text": "Nová Británie\n\nNová Británie, dříve Neu Pommern (Nové Pomořansko), je největší ostrov v Bismarckově souostroví, které patří Papui-Nové Guineji. Na západ od Nové Británie za Dampierovou úžinou leží Nová Guinea, na východě Novou Británii odděluje Kanál svatého Jiří od ostrova Nové Irsko. Směrem na jih se rozprostírá Šalomounovo moře a na sever moře Bismarckovo.\n\nNejvětšími městy na ostrově jsou Rabaul/Kokopo a Kimbe.\n\nOstrov ve tvaru půlměsíce o rozloze 35 145 km² je přibližně 600 km dlouhý a 80 km široký. Počet obyvatel je přibližně 395 000.\n\nNová Británie je administrativně rozdělena na dvě provincie:\n\nPrvním Evropanem, který navštívil Novou Británii, byl William Dampier 27. února 1700. Pojmenoval ostrov latinským názvem Nova Britannia.\n\nV listopadu 1884 vyhlásilo Německo protektorát nad souostrovím Nové Británie. Německá koloniální správa přejmenovala ostrovy Nová Británie a Nové Irsko na Nové Pomořansko (Neu-Pommern) a Nové Meklenbursko (Neu-Mecklenburg) a celé souostroví na Bismarckovo souostroví.\n\nV roce 1909 byla domorodá populace odhadována na 190 000 a počet cizinců činil 773 (z toho 474 bělochů).\n\n11. září 1914 se Nová Británie stala místem jedné z prvních bitev první světové války, když se australské síly na ostrově vylodily a následně jej dobyly.\n\n"}
{"id": "172975", "url": "https://cs.wikipedia.org/wiki?curid=172975", "title": "Babrungas", "text": "Babrungas\n\nBabrungas je vesnice ležící na Žemaitské vysočině v Litvě. Nachází se severně od města Plungė, protéká jí řeka Babrungas. V roce 2002 žilo v obci 576 obyvatel.\n"}
{"id": "172978", "url": "https://cs.wikipedia.org/wiki?curid=172978", "title": "Louis Gabriel Suchet", "text": "Louis Gabriel Suchet\n\nLouis Gabriel Suchet, vévoda z Albufera (2. března 1770, Lyon – 3. ledna 1826, Marseille), byl francouzský maršál období Francouzského císařství.\n\nPocházel ze zámožné rodiny lyonského majitele továrny na hedvábí. Zde se mu dostalo klasického vzdělání, avšak v sedmnácti letech po smrti otce musel převzít rodinný podnik.\n\nV roce 1792 vstoupil jako dobrovolník do Národní gardy. V roce 1795 se setkal s kapitánem Bonapartem u Toulonu, kde velel 4. batalionu z Ardeche. Jejich cesty se pak nerozešly po celých 20 let. V roce 1797 se Suchet stal brigádním generálem, v červnu roku 1799 divizním generálem. Působil ve Švýcarsku a pak v Itálii, vesměs jako velitel štábu. Jeho veliteli byli slavní generálové Brune, Moreau, Championet, Masséna a Joubert, s kterým se spřátelil. Po smrti generála Jouberta v bitvě u Novi dokonce převzal na čas celou Italskou armádu.\n\nPo Lunevillském míru roku 1801 byl jmenován generálním inspektorem pěchoty. V roce 1804 obdržel velení divize tábora v Boulogne-sur-Mer. On i jeho divize se mnohokrát vyznamenali v taženích let 1805, 1806 a 1807. U Slavkova bojovala jeho divize jako součást Lannesova 5. sboru na levém křídle francouzské sestavy a úspěšně bránila Santon.\n\nPo míru Tylžském Souchet velel 5. sboru ve Slezsku a poté koncem roku 1808 s tímto sborem odešel do Španělska. Tam zvítězil v bitvě u Mavie a bitvě u Léridy. Obsadil Tortosu a Tarragonu, díky čemuž (8. července 1811) získal maršálskou hůl. Stal se velitelem aragonského regionu a jako správce oblasti si vedl mimořádně úspěšně. Nastal zde ekonomický rozkvět, Aragonie byla vyčištěna od banditů, došlo k obnově válkou zničené Zaragozy, zorganizoval věci veřejné atd. Roku 1812 odrazil armádu generála Blakea a dobyl Valencii, za což od císaře obdržel titul vévody z Albufera (21. června 1812).\n\nV roce 1808 se Suchet oženil – jeho manželkou se stala vzdálená příbuzná Napoleona Honorienne Antoine de Saint-Joseph, dcera starosty Marseille, která s ním prodělala celou španělskou kampaň.\n\nBrzy však musel ustoupit a v důsledku bitvy u Vitorie roku 1813 i vyklidit španělské území. S velkými obtížemi, ale úspěšně dále bránil francouzské území. V hlavním stanu v Narbonne 14. dubna 1814 pak uzavřel příměří s vévodou z Wellingtonu a podřídil se Ludvíkovi XVIII. Po návratu Napoleona z Elby se k němu opět připojil, převzal velení Alpské armády a bojoval s Rakušany v Savojsku.\n\nPo návratu Ludvíka XVIII. byl vymazán z listiny pairů a tato funkce (stejně jako maršálská hodnost) mu byla vrácena až v roce 1819. Zemřel v Marseille 3. ledna 1826. V Lyonu mu byl zřízen památník. Suchetovy paměti „\"Mémoires sur les campagnes en Espagne depuis 1808 jusqu'en 1814\"“ (2. vyd., Par. 1834, 2 sv.) uveřejnil jeho dlouholetý spolupracovník a velitel štábu Saint-Cyr Nugues (nezaměňovat si s maršálem Saint-Cyrem).\n\n\n"}
{"id": "172984", "url": "https://cs.wikipedia.org/wiki?curid=172984", "title": "Souborový server", "text": "Souborový server\n\nSouborový server (zkratka FS, ) je v informatice označení pro počítač (server), který je připojen k počítačové síti a jeho hlavním úkolem je poskytovat přístup k souborům, které jsou na něm uloženy (model klient-server). Výhodou souborového serveru je centralizovaná správa, úspora nákladů, snadnější zálohování, údržba, podpora sdílení dat a podobně.\n\n\n"}
{"id": "172988", "url": "https://cs.wikipedia.org/wiki?curid=172988", "title": "Pony Express", "text": "Pony Express\n\nPony Express byla kurýrní služba, která v letech 1860–61 přepravovala poštovní zásilky z východního pobřeží USA na pobřeží západní.\n\nZatímco v Evropě v 18. století vznikla zásluhou šlechtického rodu Thurn-Taxisů poštovní služba za pomoci dostavníků, v Americe bez silnic se vývoj odlišoval. V polovině 19. století přestala být města na východním pobřeží jedinou výspou civilizace v USA. Díky nálezům zlata v Kalifornii se začal prudce rozvíjet i americký Západ. Železniční spojení ještě neexistovalo a tak tím jediným, co obě pobřeží v té době spojovalo, byly poštovní linky. Největší a nejznámější z nich byla společnost Wells, Fargo & Co. Ale ani její dostavníky nedokázaly zásilku z východu na západ dostat dřív než za tři měsíce. Proto přišla společnost Russel, Major a Waddel s nápadem na zřízení expresní poštovní linky, která by dobu přepravy zásilky přes kontinent zkrátila na několik dní. Přeprava zásilek, kterou chtěli provozovat měla být především rychlá. Proto se rozhodli nikoliv pro dostavníky, ale osamělé jezdce na koních, kteří by dokázali překonat Spojené státy za mnohem kratší dobu. Nevýhodou bylo, že osamělý jezdec byl mnohem zranitelnější ze strany Indiánů či bílých banditů.\n\nPrvní jezdec (byl to buď William Richarson, nebo Johny Fry) vyrazil na trasu 8. dubna 1860 (některé zdroje uvádějí 3. dubna 1860). Začínalo se v Saint Joseph ve státě Missouri, dále linka vedla přes Kansas, Nebrasku, Colorado, Wyoming, Utah, Nevadu a končila v Sacramentu v Kalifornii. Samotní poslové byli vybaveni jídlem (suchary, špek) a polní lahví s pitím. Na svou obranu měli střelnou zbraň. Při školení jim ale bylo doporučeno nemíchat se do žádných sporů a pokud možno zmizet. Poštovní zásilky převáželi ve čtyřech kožených brašnách, tzv. \"mochillách\", upevněných u sedla a naplněných asi 15 kilogramy zásilek. Jezdec měl za povinnost tryskem ujíždět k nejbližší stanici, vzdálené asi 20 km. Zde vyměnil koně a pokračoval v cestě.\n\nZakladatelé Pony Expressu doufali ve státní podporu, neboť celá linka byla silně ztrátová. Podpora však nepřišla. Tím hlavním, co Pony Express drželo nad vodou, bylo rychlé dodávání čerstvých zpráv pro noviny na obou pobřežích USA. Tomu ale učinilo konec dokončení výstavby transkontinentálního telegrafu 24. října 1861. Pony Express ukončil svou činnost 20. října 1861.\n\n\n\n"}
{"id": "173006", "url": "https://cs.wikipedia.org/wiki?curid=173006", "title": "Červený Újezdec", "text": "Červený Újezdec\n\nNázev Červený Újezdec má více sídel:\n"}
{"id": "173036", "url": "https://cs.wikipedia.org/wiki?curid=173036", "title": "Miletín (rozcestník)", "text": "Miletín (rozcestník)\n\nNázev Miletín má více sídel:\n"}
{"id": "173063", "url": "https://cs.wikipedia.org/wiki?curid=173063", "title": "Max Kühn", "text": "Max Kühn\n\nMax Kühn (8. října 1877, Trutnov – 14. června 1944, Liberec) byl liberecký architekt a dlouholetý pedagog na liberecké průmyslové škole. Jeho otcem byl trutnovský stavitel O. Kühn.\n\nKe studiu architektury nastoupil na Vysokou školu technickou ve Vídni roku 1894, ukončil ho roku 1898 na katedře Starokřesťanského a středověkého stavitelství u profesora Maxe von Ferstela, v jehož ateliéru pak krátkou dobu pracoval se svým spolužákem, vídeňským rodákem Heinrichem Fantou. Po ukončení studia přišel roku 1903 do Liberce, kde se stal profesorem na Státní průmyslové škole (\"\") – a to nejprve na pozici řadového učitele stavebního oddělení a od roku 1921 jako jeho přednosta. Na stejnou školu nastoupil roku 1904 také Fanta, se kterým společně projektoval řadu staveb ve městě a okolí. Za první světové války se stal dělostřeleckým úředníkem, po ní pokračoval ve vyučování na průmyslové škole. Nepřednášel však pouze na ní, ale také pro různé spolky a instituce – např. Spolek německých inženýrů nebo Spolek stavbyvedoucích, dále se věnoval přednáškám o historii umění v Severočeském muzeu. Učitelskou kariéru ukončil na vlastní žádost roku 1927 ze zdravotních důvodů. Byl členem Rakouského ústředního sdružení architektů, Prezidia německé zemské komise na ochranu dětí a péče o mládež a poradcem na liberecké radnici. Zemřel 14. června 1944 v Liberci. Měl manželku a tři dcery.\n\nNásledující seznam obsahuje jen jeho nejdůležitější stavby, není-li uvedeno jinak, jde o stavby v Liberci:\n\n\n"}
{"id": "173073", "url": "https://cs.wikipedia.org/wiki?curid=173073", "title": "Hůrky (rozcestník)", "text": "Hůrky (rozcestník)\n\nNázev Hůrky má více:\n\n\n\n\n"}
{"id": "173088", "url": "https://cs.wikipedia.org/wiki?curid=173088", "title": "Lhotice", "text": "Lhotice\n\nNázev Lhotice má více sídel:\n"}
{"id": "173099", "url": "https://cs.wikipedia.org/wiki?curid=173099", "title": "German Titov", "text": "German Titov\n\nGerman Stepanovič Titov ( ) (11. září 1935, Verchněje Žilino, Altajská oblast SSSR – 20. září 2000, Moskva) byl sovětský vojenský letec a kosmonaut, který se během své mise Vostok 2 stal druhým člověkem na oběžné dráze Země.\n\nOtec miloval Puškina a tak svému synovi dal jméno jednoho z hrdinů, Germana. Celá rodina žila na Sibiři, daleko od válečné fronty, všichni pracovali tvrdě v kolchozu, dokonce i matka, vesnická učitelka. Díky přímluvě strýčka se dostal z domova na letecké učiliště. Vyučil se s výtečnými výsledky v roce 1957 a stal se stíhačem u leningradského vojenského okruhu. Stále soukromě studoval vše o letectví, elektrotechnice. V posádce se seznámil s Tamarou a krátce poté se s ní oženil. Narodil se jim syn Igor, ale po sedmi měsících onemocněl a zemřel. Později měli dvě další děti.\n\nKoncem roku 1959 dostal nabídku se stát budoucím kosmonautem. Pak začala etapa lékařských prohlídek, nácviků, učení. Po roce 1961 dostal za své zlepšovací návrhy a iniciativu jako \"dvojka\" Gargarina Leninův řád a téhož roku v kosmické lodi Vostok 2 sedmnáctkrát obletěl Zemi jako druhý kosmonaut SSSR. Byl předtím záložním kosmonautem pro první let kosmonauta Jurije Gagarina do vesmíru v lodi Vostok 1. Později se stal členem redakční rady časopisu \"Aviacia i kosmonavtika\", předsedou Společnosti sovětsko-vietnamského přátelství. Pak pokračoval ve studiu na vojenské letecké akademii. Po skončení byl zkušebním pilotem nových typů letadel. Pak znovu škola, tentokrát vojenská akademie generálního štábu.\n\nV sovětském kosmickém programu působil na různých pozicích až do svého odchodu do důchodu v roce 1992. V roce 1995 byl zvolen jako poslanec do státní dumy, tj dolní komory ruského parlamentu za komunistickou stranu Ruska. Získal desítky různých vyznamenání a byl po něm pojmenován kráter Titov na odvrácené straně Měsíce.\n\nZemřel ve věku 65 let doma, ve své sauně po infarktu.\n\nVostok 2 odstartoval v létě roku 1961 z kosmodromu Bajkonur. Titov letěl sám a strávil v kosmu na oběžné dráze Země 25 hodin. Mohl si také vyzkoušet ruční řízení lodě. Pracoval s otevřeným hledím skafandru. Jako první kosmonaut také v kabině jedl (hlavně z tub) a spal, trochu i cvičil. Přistání zajistil automatický program, Titov byl pak katapultován a přistál na padáku poblíž města Saratov, kabina přistála samostatně na padáku také o něco dříve. Přistál málem na jedoucím vlaku.\n\n\n"}
{"id": "173106", "url": "https://cs.wikipedia.org/wiki?curid=173106", "title": "Alex Zucker", "text": "Alex Zucker\n\nAlex Zucker (* 1964, New Jersey) je americký překladatel z češtiny.\n\nDětství strávil v Michiganu, dnes žije v Brooklynu, NY. V roce 1986 obdržel licenciát v zoologii, později vystudoval politologii na Kolumbijské univerzitě (School of International and Public Affairs), kde byl v roce 1990 jmenován magistrem v oboru zahraničních věcí; téhož roku obdržel osvědčení Institutu pro střední a východní Evropu (Institute on East Central Europe). \n\nV letech 1990 – 1995 žil v Praze, kde pracoval jako redaktor v anglické sekci ČTK a překladatel na volné noze. Pravidelně přispíval do periodik \"Prognosis\", \"Raut\", \"Trafika\", \"Yazzyk\", \"Zlatý řez\" aj. \n\nV letech 2002 – 2004 vyučoval češtinu na newyorské Škole večerního a odborného vzdělávání (NYU School of Continuing and Professional Studies) a v letech 1996 – 2006 byl lektorem a redaktorem různých společenských a literárních periodik, mj. \"Bookforum\", \"Vanity Fair\", \"Condé Nast Traveler\", \"Interview\" a \"Swing\".\n\nV roce 2003 založil svůj osobní blog \"StrčPrst\" (StickFinger), v němž uvažuje o literatuře a překládání, o politických a společenských tématech.\n\nV současné době pracuje v nevýdělečném Auschwitz Institute for Peace and Reconciliation.\n\n\nAlex Zucker je rovněž překladatelem písňových textů rockové skupiny Psí vojáci, filmových titulků (Miloš Forman: \"Dobře placená procházka\") aj.\n\n"}
{"id": "173107", "url": "https://cs.wikipedia.org/wiki?curid=173107", "title": "Ďáblík bahenní", "text": "Ďáblík bahenní\n\nĎáblík bahenní (\"Calla palustris\" L.) je druh jednoděložných rostlin z čeledi árónovité (\"Araceae\"). Rod ďáblík (\"Calla\") obsahuje podle pojetí většiny současných autorů pouze 1 druh – ďáblík bahenní (\"Calla palustris\"). Jiné rostliny kdysi popsané v rodě \"Calla\" nebo nakombinované do rodu \"Calla\" dnešní autoři zpravidla řadí k jiným rodům nebo je řadí pod \"Calla palustris\" jako vnitrodruhové ranky. Stejně tak pokojové rostliny lidově nazývané \"kala\" patří k jiným rodům z čeledi árónovité.\nJedná se o mokřadní rostlinu s oddenky. Je vytrvalá, jednodomá s oboupohlavnými i jednopohlavnými květy. Listy jsou řapíkaté, střídavé, s listovými pochvami. Čepele listů jsou široce vejčité až okrouhlé 5-14 cm dlouhé a podobně i široké. Květy jsou v květenstvích, ve ztlustlých klasech, někdy se tento typ květenství nazývá palice. Květenství podepřeno nápadným listenem, který tvoří toulec, nejčastěji 3-8 cm dlouhý, uvnitř bílý, vně zelenavý. Květenství se skládá z mnoha květů, které jsou uspořádány do spirály a pokrývají palici až k vrcholu. Naspodu palice jsou oboupohlavné květy, na vrcholu přecházejí do samčích květů. V ČR kvete nejčastěji od května do července. Okvětí chybí. Tyčinek je 6-12, vnější tyčinky mají širší nitky než vnitřní. Gyneceum je složeno z 1 plodolistu, je monomerické, semeník je svrchní. Plody jsou dužnaté, jedná se o bobule uspořádané do plodenství, bobule jsou za zralosti červené barvy.\n\nĎáblík bahenní patří mezi cirkumpolární druhy, je rozšířen v chladnější části mírného pásma a v boreálním pásu Evropy, Asie a Severní Ameriky.\n\nRoste roztroušeně v územích s vhodnými biotopy od nížin do podhůří. Nejčastěji ho najdeme v mokřadních olšinách sv. \"Alnion glutinosae\", ale přechází i na břehy vod a okraje rašelinišť.\n\nV ČR se udává 2n=72 (tetraploid), ale např. v Severní Americe bylo zjištěno výhradně 2n=36 (diploid).\n\nNěkdy bývá pěstována jako okrasná rostlina pro vodní partie. Dříve se rostlina užívala jako oficiální droga (Radix dracunculi palustris), celá rostlina je ale považována za jedovatou, zejména oddenek.\n\nTěžší, kyselé zamokřené půdy s dostatkem živin. Preferuje polostinné stanoviště.\n\n\n\n \n"}
{"id": "173113", "url": "https://cs.wikipedia.org/wiki?curid=173113", "title": "Vodní nádrž", "text": "Vodní nádrž\n\nVodní nádrž nebo nádrž je přírodní nebo uměle upravený prostor, ve kterém se hromadí voda.\nVodní nádrže slouží k zachycování a akumulaci vody pro různé účely.\nUmělá nádrž je vodohospodářská stavba k dlouhodobějšímu zadržení vody, například rybník, rybniční soustava. Přírodní nádrž vzniká přírodními poměry v krajině jako přírodní jezero. Jezerem je označeno v mnoha případech i tzv. umělé jezero vzniklé výstavbou hráze nebo přehrady na vodním toku. Vodní nádrže plní obecně funkci přirozeného nebo dočasného zadržení, retence vody v krajině.\n\nUmělá vodní nádrž odpovídá definici vodního díla podle českého vodního zákona, podle kterého náleží mezi stavby sloužící ke vzdouvání a zadržování vod, umělému usměrňování odtokového režimu povrchových vod, k ochraně a užívání vod, k nakládání s vodami, ochraně před škodlivými účinky vod, k úpravě vodních poměrů nebo k jiným účelům sledovaným zákonem o vodách.\nV případě pochybností, co je a není vodním dílem, rozhoduje příslušný vodoprávní úřad, kterými jsou většinou odbory životního prostředí a zemědělství státní správy.\n\nPodle funkce lze nádrže rozdělit na:\nZásobní funkce slouží pro různé účely: pitná voda (vodárenské nádrže), závlahová, technologická, protipožární (jedná se obvykle o malé nádrže v menších obcích resp. ve vesnicích). Ochranou funkci plní nadlepšování průtoků – zadrženou vodu je možno v sušších období vypouštět a zachovávat tak níže po toku minimální průtok a ochrana před povodňovými průtoky - v nádrži se transformuje povodňová vlna (transformovaný objem proteče nižšími průtoky za delší časový úsek). Vodní nádrže dále slouží jako zdroj elektrické energie z vodních elektráren, lodní dopravě – vzdutí nádrže a nadlepšené průtoky níže po toku přispívají ke splavnění, rekreaci, rybochovu. Vodní nádrže bývají víceúčelové, s různou kombinací funkcí. Vodní nádrže jsou také prvek zahradní architektury používaný v sadovnické tvorbě.\n\nVlastní prostor nádrže je rozčleněn na (popsáno postupně ode dna):\n\nAkumulační součinitel vodní nádrže se určí jako poměr objemu zásobního prostoru nádrže a dlouhodobého průměrného ročního odtoku v přehradním profilu.\n\nZa malé vodní nádrže jsou podle české normy ČSN 75 2410 považovány nádrže s akumulačním objemem menším než 2 mil. m³, které jsou zároveň hluboké nejvýš 9 m.\nRozdělení malých vodních nádrží dle účelu:\nzávlahové, rybochovné, retenční, rekreační, dočišťovací, požární, krajinotvorné aj.\nRozdělení způsobu přivádění vody:\n\nVětšina českých vodních nádrží je víceúčelová, základní funkcí je zpravidla akumulace vody. Vodní nádrže se sdružují do soustav, nejvýznamnější českou soustavou je Vltavská kaskáda. Specifickým typem vodních nádrží v Česku a některých okolních státech jsou klausy, které při vypuštění umožňovaly plavení dřeva z horských oblastí.\n\n\n"}
{"id": "173122", "url": "https://cs.wikipedia.org/wiki?curid=173122", "title": "Nesměň", "text": "Nesměň\n\nNázev Nesměň má více sídel:\n"}
{"id": "173126", "url": "https://cs.wikipedia.org/wiki?curid=173126", "title": "Newtonova interpolace", "text": "Newtonova interpolace\n\nChceme-li aproximovat funkci danou svými body formula_1 (tzv. uzly interpolace), a požadujeme aby interpolace procházela zadanými body, použijeme aproximaci interpolačním polynomem. Tato interpolace nám poslouží k získání přibližné hodnoty funkce v libovolném bodě intervalu formula_2.\n\nTvar Newtonova interpolačního polynomu:\n\nformula_3\n\nKoeficienty formula_4 lze vypočítat pomocí poměrných diferencí. (viz níže)\n\nV každém sloupci tabulky se budou nacházet poměrné diference daného řádu. Diferencemi 0. řádu budou přímo funkční hodnoty v bodech formula_5.\n\nPoměrné diference 1. řádu vyjádříme:\n\nformula_6\n\nPoměrné diference 2. řádu vyjádříme:\n\nformula_7\n\nOstatní diference vyjádříme analogicky.\n\nHledáme polynom procházející body: formula_8\n\nformula_9\n\nformula_10\n\nNewtonův interpolační polynom má tu výhodu, že je pro něj oproti Lagrangeově interpolaci výpočetně méně náročné přidat jeden bod, protože některé výpočty zůstanou beze změny (například předchozí koeficienty formula_11 se nezmění).\n\n\n"}
{"id": "173130", "url": "https://cs.wikipedia.org/wiki?curid=173130", "title": "Vakomyš lesní", "text": "Vakomyš lesní\n\nVakomyš lesní (\"Sminthopsis murina\") je typická vakomyš, od vakomyši tlustoocasé se liší štíhlejším ocasem a menšíma ušima. Jako všechny vakomyši je vyzbrojena silnými zuby.\n\n\nVe třech vzájemně oddělených populacích v jihovýchodní, jihozápadní a severní Austrálii. Žije především ve světlých lesích, savanách a stepních oblastech.\n\nDélka Vakomyši lesní je 6,5 až 10,5 cm. Jeho hmotnost je 15 až 30 g.\n\nVakomyš lesní je hojná a velmi rozšířená. Živí se hmyzem a lze ji spatřit pouze v noci. Z důvodů vyrovnání poklesu populace, způsobeného delšími obdobími sucha, může jeden vrh tvořit až deset mláďat.\n"}
{"id": "173131", "url": "https://cs.wikipedia.org/wiki?curid=173131", "title": "Volkssozialismus", "text": "Volkssozialismus\n\nVolkssozialismus neboli národní (-lidový) socialismus je politická ideologie, kterou se v polovině 30. let pokoušel vytvořit sudetský sociální demokrat Wenzel Jaksch. Jedná se o kombinaci sociální demokracie, nemarxistický přístup k socialismu a důraz na německé národní zájmy. Zčásti je národně-lidový socialismus inspirován myšlenkami Otty Strassera, bývalého zastupitele levicové frakce NSDAP, který působil od roku 1933 v Praze jako emigrant.\n"}
{"id": "173137", "url": "https://cs.wikipedia.org/wiki?curid=173137", "title": "Hobart", "text": "Hobart\n\nHobart je hlavní a nejlidnatější město australského ostrovního státu Tasmánie. Jde o druhé nejstarší město Austrálie (po Sydney). Bylo založeno v roce 1804 jako trestanecká kolonie, pojmenováno bylo po britském ministrovi kolonií lordu Hobartovi.\n\nV celé městské aglomeraci zvané \"Greater Hobart\" (Větší Hobart) bylo při sčítání lidu v roce 2011 napočteno 211 656 obyvatel. Odhad skutečného stavu ve stejnou dobu byl 216 300 obyvatel. V samotném Hobartu (\"City of Hobart\") bylo zjištěno 170 975 obyvatel.\n\nMěsto je finančním a administrativním srdcem Tasmánie, jakož i domovským přístavem australských a francouzských antarktických výprav a operací.\n\n"}
{"id": "173138", "url": "https://cs.wikipedia.org/wiki?curid=173138", "title": "WDC", "text": "WDC\n\nZkratka WDC má více významů:\n\n"}
{"id": "173139", "url": "https://cs.wikipedia.org/wiki?curid=173139", "title": "Eleonora Portugalská (1467)", "text": "Eleonora Portugalská (1467)\n\nEleonora Helena Portugalská (18. září 1434/36, Torres Vedras – 3. září 1467, Vídeňské Nové Město) byla portugalská infantka, dcera portugalského krále Eduarda I. a Eleonory Aragonské. V roce 1452 se stala manželkou císaře Fridricha III. a zároveň císařovnou Svaté říše římské.\n\nEleonora byla čtvrtým dítětem portugalského krále Eduarda I. Literární zdroje se liší v roce jejího narození – uvádějí rok 1434 nebo 1436. Pravděpodobnější je rok 1436. Obvykle se uvádí, že v roce 1452, kdy se provdala a stala císařovnou, jí bylo 16 let. Vyrůstala v bohaté zemi, která v té době zažívala rozmach jako koloniální a obchodní mocnost. V roce 1438 král Eduard předčasně zemřel. Regentem a poručníkem nezletilých potomků se stal králův bratr Petr. Když dosáhl Eleonořin bratr Alfons plnoletosti (1448), odmítl mu strýc předat vládu v zemi, a tak si ji Alfons vynutil násilím. Eleonora již tedy jako dítě poznala krvavé rodinné spory.\n\nŘímský král Fridrich III. byl na portugalskou princeznu Eleonoru upozorněn burgundským vévodou Filipem, který měl za manželku její tetu Isabelu. Když Eleonora v roce 1451 dostala nabídku provdat se za římského krále, a zaujmout tak nejvyšší postavení mezi ženami v Evropě, údajně prohlásila, že chce jen Fridricha a nikoho jiného. Odmítla francouzského následníka trůnu, který jí mohl přinést „pouze“ královský titul. Do Lisabonu se totiž donesl papežův výrok, že hodlá krále Fridricha v Římě korunovat na císaře a jeho ženu na císařovnu.\n\nKdyž Fridrich poslal do Lisabonu své vyslance, vydala se na plavbu do Itálie. O 21 let starší a stále svobodný král Fridrich tou dobou podnikal svoji římskou jízdu za císařskou korunovací. Se svoupatnáctiletou (?) nastávající se setkal v Sieně. Pár byl oddán v Římě 16. března 1452 papežem Mikulášem V. a o tři dny později, 19. března, korunován římským císařem (jako Fridrich III.) a císařovnou. Zatímco Fridricha korunoval sám papež, korunu Eleonoře na hlavu vsadila Barbora Cellská, vdova po císaři Zikmundovi. Byla to poslední císařská korunovace uskutečněná v Římě.\n\nManželství mezi Fridrichem a Eleonorou nebylo příliš šťastné. Bohatá princezna si vzala chudého císaře, který by mohl být jejím otcem. Fridrich se uzavíral do sebe a bádal v \"„tajemstvích života“\", zatímco Eleonora měla pocit, že císař by měl reprezentovat a vládnout. Také prostředí v Lisabonu a na německých hradech byla značně rozdílná.\n\nPo manželově boku dokonce zažila několik zajetí. Poprvé byl císařský pár hned po návratu z Říma v rezidenci ve Vídeňském Novém Městě obležen vojsky stavovské opozice, která vyžadovala vydání nezletilého krále Ladislava Pohrobka, jemuž byl Fridrich poručníkem. Další přepadení Vídeňského Nového Města se konalo v roce 1455, ještě před narozením prvního dítěte.\nPotřetí byla s manželem zajata na vídeňském hradě (mocenské spory Fridricha a jeho bratra Albrechta VI.) v roce 1462, kdy povzbuzovala svého manžela a vyjednávala se vzbouřenci. Zajetí tehdy ovlivnilo i malého následníka trůnu Maxmiliána.\n\nCísařovna politický vliv neměla. Na veřejnosti se objevovala výjimečně, obvykle při slavnostních příležitostech, kdy si císař přál její přítomnost. Žila většinou v ústraní v prostředí svého skromného dvora a věnovala se výchově dětí.\n\nEleonora dala svému manželovi pět dětí, jimž věnovala veškerou svou lásku a péči. Dospělosti se však dožily pouze dvě děti – pozdější císař Maxmilián I. a dcera Kunhuta, která se později provdala za bavorského vévodu Albrechta IV. Předčasnou smrt dalších tří dětí (Kryštofa, Heleny a Jana) dával císař za vinu Eleonoře, protože prý malé děti nerozumně přecpávala portugalskými pamlsky. Po smrti posledního dítěte roku 1467 došlo mezi manžely k vážné roztržce. Císařovna byla v té době vážně nemocná a po léčebném pobytu v lázních zemřela ve Vídeňském Novém městě ve věku nedožitých 31 (nebo 33) let a byla pohřbena v Neuklosteru společně se svými dětmi. Autorem dodnes zachovaného náhrobku je Niklas Gerhaert z Leydenu.\n\n"}
{"id": "173142", "url": "https://cs.wikipedia.org/wiki?curid=173142", "title": "Přechod", "text": "Přechod\n\nPřechod může znamenat\n\n"}
{"id": "173144", "url": "https://cs.wikipedia.org/wiki?curid=173144", "title": "WiiConnect24", "text": "WiiConnect24\n\nWiiConnect24 je internetová služba vytvořená společnosti Nintendo pro potřeby herní konzole Nintendo Wii. Služba byla poprvé ohlášena na výstavě E3 v roce 2006. Její hlavní předností a nejdůležitější vlastností je schopnost pracovat i ve chvíli, kdy konzole samotná je vypnuta do standby režimu.\n\nSlužba WiiConnect24 má několik úkolů:\n\n\n\nWiiConnect 24 je kritizován pro svojí relativní pomalost. Například Wii Shop Channel nabíhá někdy i minutu a to i přesto, že jde o poměrně primitivní stránku. Rychlost internetu to příliš neovlivní. Nintendo už přislíbilo optimalizaci v některé z dalších verzí firmware. Dalším z problémů je občasné padání a také to, že pokud se během připojování na Shop Channel zasekne připojení, nejde konzoli nijak restartovat a pomůže až odpojení přívodu elektřiny.\n\nHry budou moci využívat WiiConnect24 k multiplayeru online, předběžně by ho měly podporovat tyto tituly:\n"}
{"id": "173148", "url": "https://cs.wikipedia.org/wiki?curid=173148", "title": "Mořic", "text": "Mořic\n\nMořic (latinsky \"Mauritius\"; neplést s Maur, jenž je latinsky \"Maurus\") je mužské jméno používané jako rodné jméno. Znamená v překladu „černý“. Anglická obdoba je \"Morris\", ve francouzštině pak \"Maurice\".\n\nMořic není uveden v současném českém kalendáři – viz jmeniny v Česku. Podle liturgického kalendáře připadá den svatého Mořice na 22. září.\n\n\n"}
{"id": "173154", "url": "https://cs.wikipedia.org/wiki?curid=173154", "title": "Rudolf Kauschka", "text": "Rudolf Kauschka\n\nRudolf Kauschka, křtěný Rudolf Friedrich (2. října 1883, Fukov – 2. dubna 1960, Kempten, Německo) je jednou z nejvýznamnějších osobností německých alpských spolků v Čechách. Pro celé severní Čechy a zejména Jizerské hory je významným objevitelem a průkopníkem horolezectví. Byl sportovcem, turistou, horolezcem, publicistu a spisovatelem. V roce 1924 vyšla jeho kniha „Wandern und Klettern“ (Turistika a horolezectví), která je základním topografickým a horolezeckým dílem o Jizerských a Lužických horách.\n\nNarodil se 2. října 1883 v obci Fukov (německy \"Fugau\") ve Šluknovském výběžku Antonu Kauschkovi a Marii Wünsche. Rodina se často kvůli zaměstnání celního úředníka Antona Kauschky stěhovala. Mladý Rudolf se po přestěhování (přibližně 1895) do Bílého Potoka v Jizerských horách do krajiny plné skal zamiloval: „Zde jsem našel všechno, co mi leželo na srdci, tak jsem našel Jizerské hory“. Během studií se přátelil s Otto Steppesem, Rudolfem Scholzem a Rudolfem Hiebelem. V červenci 1902 odmaturoval. Nedostatek pracovních příležitostí ho přiměl vstoupit do armády k pluku Feldjäger–Bataillon, kde se po roce stal rezervistou. Od února 1904 byl zaměstnán ve vydavatelství Deutsche Volkszeitung, kde mu také zveřejnili jeho první turistické články. Ještě tentýž rok vydavatelství opustil a nastoupil na hlavním celním úřadě v Liberci. V roce 1906 vstoupil jako řadový člen do Liberecké sekce DuÖAV, kde později zastával různé vedoucí funkce. O dva roky později se stal členem Německého horského spolku pro Ještědské a Jizerské hory/Deutscher Gebirgsverein für das Jeschken und Isergebirge (DGJI). Během vojenského cvičení v roce 1907 se dostal do Jižního Tyrolska a vylezl první vysokohorské výstupy.\n\nDne 28. června 1909 se oženil s dcerou obchodníka, majitele tkalcovské továrny a komerčního rady Stefana Wenzla Mathildou Wenzel z Dolního Hanychova. V roce 1910 se manželům narodil syn Manfred a v roce 1912 dcera Elisabeth. V roce 1916 byl povolán na vojenský lyžařský výcvikový kurz do St. Johannu v Tyrolsku. Tuto dobu popsal jako „nádherné týdny plné radosti z lyžování v Kitzbühlských Alpách“. Po zranění kolena byl poslán na léčení a po jeho absolvování nastoupil vůdcovský kurz v Bolzanu. Za své vynikající výsledky si mohl vybrat frontu a zvolil oblast Ortleru. Frontové zážitky zpracoval do přednášky „Z fronty na Ortleru“. Ve válce si vysloužil vyznamenání za statečné chování.\n\nRudolf Kauschka neuměl česky a to mu po vzniku Československa a zvláště po jazykovém zákonu činilo ve služebním postupu potíže. Podle jeho vyjádření se cítil jako člověk „druhé kategorie“. Nejprve byl služebně degradován a poté v roce 1937 z německého prostředí Liberce přeložen do zcela českého Kolína. V roce 1938 odešel do výslužby. Kauschka Mnichov přivítal a přiřazení Sudet vnímal jako osvobození. Svůj německý nacionální postoj a neustálé ponižování českým obyvatelstvem v roce 1938 popsal v článku „Befreites Sudetenland“. Několik básní na stejné téma poslal jako poděkování „vůdci“. I když je pravda, že se německému obyvatelstvu žilo v Říši lépe, očekávané politické a pracovní zlepšení se v Liberci nedostavilo. Významné funkce byly přidělovány říšským Němcům. Kauschka po návratu do celního úřadu ve svých názorech vystřízlivěl. Zjistil, že nadřízení z Říše zacházeli se svými podřízenými ze Sudet úplně stejně jako před tím Češi.\n\nKauschka nadále působil aktivně v alpském spolku a svou řeč k padesátému výročí Liberecké sekce v roce 1943 zakončil pozdravem „Berg Heil!“ (Hore zdar!) místo tehdy předepsaného „Heil Hitler!“. Konec války pro něj znamenal ztrátu všech odsunutých kamarádů s výjimkou rodiny Ginzelových. Syn Manfred Kauschka byl v americkém zajetí. Jeho rodina sice zůstala v rodném Dolním Hanychově, ale do jejich domu se nastěhovali Češi a následovala každodenní šikana. Rodina Kauschkových řešila bezvýchodnost situace vystěhováním. Nakonec se Kauschkovi vyplatily jeho kontakty k celnímu úřadu, takže si oproti jiným německým rodinám odvážel i fotky a cennosti. Zbytek života žil v obci Kempten v Bavorsku. V roce 1950 založil v rámci DAV-Kempten Libereckou sekci a vykonával správce Liberecké chaty. Ještě v roce 1957 vydal sbírku básní „Sang aus Iserwäldern“ (Zpěv z Jizerských lesů) a „Leben als Gedicht“ (Život jako báseň). Zemřel 2. dubna 1960 na infarkt v Kemptenu. Jeho náhrobní kámen zdobí nápis: „Viele Wege führen zu Gott, einer führt über die Berge“ (\"Mnoho cest vede k Bohu, jedna vede přes hory.\").\n\nV prvních letech své horolezecké činnosti (1904–1908) vykonal Kauschka řadu prvovýstupů. Po první světové válce se věnoval více lezení a dlouhému putování. Od třicátých let 20. století našel zálibu v doprovodu mladých horolezců a vystupoval spíše v roli rádce a trenéra. Funkci horského vůdce vykonával jen na již dříve vylezených výstupech.\n\nV roce 1904 uskutečnil Kauschka přes 30 prvovýstupů na Ještědském hřebenu (například Krejčík, Špehýrka, Pudl nebo Dánský kámen). Západně od Ještědského hřebene slézal Vajoletky (1906 Severní vrchol Krkavce). V roce 1904 vylezl významnou variantu výstupu na Kavčí skálu v Děvínském polesí. Horní skály ze skupiny východního výběžku Žitavského pohoří byly v roce 1904 téměř neznámé. Kauschka zde provedl pět prvovýstupů. V květnu 1906 zdolal s kamarády Gahlerstein (pojmenovaný podle K. Gahlera). Zavítal i na skály v Českém ráji. V Suchých skálách lezl okolo roku 1904. Na Hrubé Skále vztyčil s kamarády v červnu 1906 na vrcholu Dračího zubu (Kauschkova spára) plechovou vlajku. Český tisk tehdy ztropil velký humbuk a spatřoval v tom německou provokaci. Mladí horolezci se museli na magistrátu města omluvit. S kamarády Rudolfem Steinjanem, Rudolfem Thamem a Ferdinandem Gerhardtem podnikal pochody do Dubských skal a Polomených hor.\n\nV Jizerských horách se nejdříve věnoval oblasti na západ od Oldřichovského sedla (výstupy na Uhlířovu čapku, Kovadlinu, první sportovní výstup na Čertův Kámen, výstup na Zvon 21. 6. 1921), kde je mu přičítáno 25 nových cest a 10 prvovýstupů. Od roku 1905 našel zalíbení i v oblasti Labských pískovců.\n\nV roce 1907 začínal při vojenském cvičení v Dolomitech. S Robertem Heuslerem zdolal severní stěnu Malé Cimy, pokračoval na Libereckou chatu u Cortiny d'Ampezzo a nakonec překročil vrchol Croda da Lago. Sólovým výstupem se pustil na Fünffingerspitze a pak pokračoval sólo traverzem věží Vajolet. Se svou budoucí ženou Hildou Wenzelovou výstup zopakoval.\n\nPři pobytu v Cavalese vylezl na Schwarzhorn a Weißhorn. Během války byl Kauschka pro své schopnosti přidělen k vůdcovskému kurzu do Bolzana a vzdělával jako pomocný instruktor na Regensburger Hütte vojáky pro boj v horách. V tomto období vykonal druhý průstup západní stěnou Sass di Mesdi, vystoupil na všech osm vrcholů skupiny Geislergruppe. Seznámil se s významnými alpinisty: Gustavem Jahnem, Franzem Barthem a Angelo Dibonou. V oblasti Ortleru zdolal například Königspitze a Monte Cevedale. Po válce ho zasáhla ztráta Liberecké chaty na území zabraném Italy, a tak v roce 1920 podnikl další cestu do Alp, aby našel místo pro novou chatu.\n\nV okolí Nové Liberecké chaty pak Kauschka provedl prvovýstupy na všechny okolní dvou a třítisícové vrcholy. V roce 1928 se pustil na čtyřtisícové vrcholy ve Švýcarsku (Matterhorn, Breithorn, Pollux, Castor a Lyskamm). Sám vystoupil na Mont Blanc. V létě 1931 se rozjel do Dolomitů se synem Manfredem a s přítelem Manfredem Kerteszem. S těmi vystoupil např. na Guglia di Brenta, Civetta Ostwand, Campanile di Val Montanaia. V pozdním věku (už po vysídlení) lezl se synem na vrcholy Allgäuských a Lechtalských Alp, nakonec se ještě vydal v roce 1956 na výpravu do Ampezanských a Sextenských Dolomit a do oblasti Dachsteinu.\n\nDne 26. srpna 1906 podnikl s přáteli pěšky přes Jizerské hory a po hlavním hřebenu Krkonoš 98 km dlouhý pochod až na Sněžku (už jen sám), po dvou hodinách odpočinku pokračoval zpátky na nádraží v Zeleném údolí, kam dorazil od rána po 14 hodinách. Stejnou cestu opakoval ještě mnohokrát. Dále opakovaně vystupoval na vrchol Ještědu. Rudolf Kauschka vystoupil do roku 1928 na Ještěd celkem 1470krát.\n\nSáňkování se rozšířilo nejdříve v německy mluvících oblastech. Ještěd se stal na počátku 20. století centrem sáňkařského sportu pro celé Sudety. Adolf Hoffmann zde vybudoval u příležitosti mistrovství Jizerských hor v sáňkování (2. ledna 1910) umělou sáňkařskou dráhu, kterou pak provozoval DGJI. V roce 1911 se na dráze konalo mistrovství Rakouska. Kauschka si pořídil závodní saně a sáňkování doslova propadl. Hned v dalším roce byl na mistrovství severních Čech druhý, na Mistrovství Evropy na Ještědu v roce 1914 zvítězil a na dvojsaních s Hansem Gfällerem byl druhý. Po válce na mistrovství Německa v roce 1921 se umístil třetí, v roce 1923 na závodech na Ještědu první, ale mistrovství Centrálního svazu německých spolků zimních sportů/Hauptverband der deutschen Wintersportvereine (HdW) zde nevyhrál. Na mistrovství Evropy 4. 2. 1928 byl druhý a v roce 1929 zajel na mistrovství Evropy se svým žákem Fritzem Preißlerem na dvojsaních druhé místo a mistrovství HDW tentokrát vyhrál. Ještě v 67 letech v roce 1951 se zúčastnil Mistrovství Evropy v Iglis u Innsbrucku.\n\nRudolf Kauschka byl členem Liberecké lyžařské skupiny Reichenberger Skizunft už před první světovou válkou. U Vosecké boudy společně se Steinjanem skákal na lyžích, mimo skoku ovládal i další techniky lyžování. Na lyžích podnikal nejen sjezdy na Ještědu, ale i dlouhé túry. Podle něj se také jednomu ze svahů na Ještědu říkalo Kauschkahang. Za války absolvoval lyžařský výcvik. Po válce se vrátil s lyžemi do pohoří: Totes Gebirge, Deferegger Berge, Nízké Taury a nezapomněl navštívit ani oblíbenou Neue Reichenberger Hütte. V roce 1926 byl oceněn Německým hlavním výborem pro tělesnou výchovu v Československu/Deutsche Hauptausschuss für Leibesübungen in der Tschechoslowakei jako druhý sportovec v Čechách zlatým Turnerským a sportovním vyznamenáním (Goldene Turn-und Sportabzeichen).\n\nČlenem elitního Rakouského alpského klubu/Österreichischer Alpenklub se stal Kauschka 23. 3. 1917. Nejprve však musel „uskutečnit těžké cesty v ledu a skále, přičemž byl kladen důraz na samostatné provedení těchto cest.“ Od roku 1909 publikoval v Österreichische Alpenzeitung.\n\nČlenem Liberecké sekce DuÖAV se stal v roce 1906 a od roku 1911 působil ve funkci účetního. V roce 1915 pracoval jako zvolený člen ve vedení spolku. Po první světové válce se zapojil do nově založeného oddílu zimních sportů při DAV-Liberec, pro který také přednášel. Od roku 1927 do roku 1937 vykonával pro spolek funkci účetního. I když se v roce 1937 vzdal všech funkcí, nadále zůstal činný ve funkci vedoucího výletní činnosti a pomáhal se správou Rudolf-Tham-fondu. Po přesídlení do Německa až do své smrti aktivně pracoval jako vedoucí místní skupiny DAV a jako správce Reichenberger Hütte. V roce 1957 mu bylo uděleno zlaté vyznamenání za padesátileté věrné členství v DuÖAV.\n\n\n\n\n"}
{"id": "173157", "url": "https://cs.wikipedia.org/wiki?curid=173157", "title": "Heinrich Detering", "text": "Heinrich Detering\n\nHeinrich Detering (* 1. listopadu 1959 Neumünster) je německý literární teoretik, překladatel a lyrický básník. Přeložil díla Hanse Christiana Andersena a Henrika Wergelanda. Od roku 2005 působí na univerzitě v Göttingenu.\n\n"}
{"id": "173158", "url": "https://cs.wikipedia.org/wiki?curid=173158", "title": "Andreas Gryphius", "text": "Andreas Gryphius\n\nAndreas Gryphius, vlastním jménem Andreas Greif, (2. října 1616 Hlohov, Slezsko – 16. července 1664 Hlohov, Slezsko) byl německý básník a dramatik období baroka. Patří k nejvýznamnějším tvůrcům sonetů v německé literatuře 17. století. Byl členem literárního spolku Fruchtbringende Gesellschaft.\n\n\nJeho jméno nese literární Cena Andrease Gryphia (Andreas-Gryphius-Preis), která byla udělována v letech 1957–1989 v Düsseldorfu a potom 1990–1999 v Hlohově.\n\n\n"}
{"id": "173165", "url": "https://cs.wikipedia.org/wiki?curid=173165", "title": "Heinrich Rohrer", "text": "Heinrich Rohrer\n\nHeinrich Rohrer (6. června 1933 Buchs, Sankt Gallen – 16. května 2013 Wollerau, Schwyz) byl švýcarský fyzik a spolunositel Nobelovy ceny za fyziku za rok 1986 s Gerdem Binnigem za vytvoření skenovacího tunelovacího mikroskopu (STM).\n\nNarodil se v St. Gallen půl hodiny po své své sestře (dvojčeti). Užíval si bezstarostné dětství na venkově, než se jeho rodina přestěhovala do Curychu v roce 1949.\n\nDoktorát obhájil v roce 1960 na curyšské technice v oboru supravodivosti stejně jako Gerd Binnig. Jeho studium byla přerušeno vojenskou službou. V roce 1961 si vzal Rose-Marie Eggerovou. \n"}
{"id": "173166", "url": "https://cs.wikipedia.org/wiki?curid=173166", "title": "Ústava Spojených států amerických", "text": "Ústava Spojených států amerických\n\nÚstava Spojených států amerických ( ) je základní zákon Spojených států amerických. Je základním rámcem pro organizaci moci ve Spojených státech a pro vztah mezi jednotlivými složkami moci, občany a všemi lidmi na území Spojených států.\n\nÚstava Spojených států amerických (dále jen Ústava) stanovuje republikánské zřízení se třemi pilíři státní moci: mocí zákonodárnou, představovanou dvoukomorovým Kongresem, mocí výkonnou, jejímž hlavním představitelem je prezident, a mocí soudní, na jejímž vrcholu stojí Nejvyšší soud, a také specifikuje dosah a povinnosti každé ze jmenovaných složek moci.\n\nPrvní americkou ústavou byly tzv. Články Konfederace a trvalé unie, které však dávaly centrální vládě jen velmi omezenou moc. Jimi ustanovený Kontinentální kongres trpěl trvale nedostatkem financí, což prakticky znemožňovalo jeho akceschopnost. Nová ústava, jejímž hlavním účelem bylo umožnit vytvoření silnější centrální vlády, byla přijata 17. září 1787 na ústavním konventu ve Filadelfii v Pensylvánii a „ve jménu lidu“ ratifikována konventy v každém státě. K Ústavě bylo dosud přijato celkem 27 dodatků, z nichž prvních deset je známo jako tzv. Listina práv. Způsob, jakým je Ústava včetně svých dodatků chápána, do velké míry závisí nejen na jejím textu samotném, ale také na rozhodnutích Nejvyššího soudu učiněných v soudních sporech týkajících se jejích ustanovení. Nejvyšší soud má také pravomoc přezkoumávat a případně i rušit federální zákony či zákony jednotlivých států, pokud je shledá neústavními.\n\nÚstava Spojených států amerických je považována za nejstarší stále platnou psanou ústavu na světě. Je ústředním bodem amerického práva a americké politické kultury. Originál, který perem napsal písař Jacob Shallus, je vystaven v budově \"\" ve Washingtonu.\n\nPrvní ústavou Spojených států byly tzv. Články Konfederace a trvalé unie (dále jen Články Konfederace). Hlavním problémem, kterému v tomto období Spojené státy čelily, byl nedostatek financí.\n\nTzv. Kontinentální kongres sice mohl peníze tisknout, ovšem tato improvizovaná měna se velmi brzy zhroutila a roztočila se inflace. Kontinentální kongres na základě Článků Konfederace požadoval platby od jednotlivých států, ovšem žádný z nich neplatil v plné výši – např. Georgie neplatila vůbec. Několik států platilo do federální pokladny částku rovnou úroku národního dluhu vůči jeho občanům, ale nic víc. Nikdo nevydával peníze, aby mohl být splácen úrok z dluhu vůči zahraničním vládám.\nVětšina oddílů americké armády, která čítala 625 mužů, byla nasazena proti britským pevnostem na americké půdě. Tito vojáci nebyli placeni, v důsledku čehož někteří dezertovali a ostatní hrozili vzpourou. Španělsko v této době uzavřelo přístav New Orleans americkému obchodu a protesty amerických představitelů se míjely účinkem. Berberští piráti začali zajímat americké obchodní lodě, jenže Kontinentální kongres nedisponoval žádnými finančními prostředky, aby je mohl nechat vykoupit. Státy jako New York a Jižní Karolína přestupovaly mírovou dohodu s Británií a pronásledovaly loyalisty za jejich činnost během války za nezávislost v letech 1775–1783. Spojené státy však již neměly žádné rezervy, pokud by situace vyústila v další vojenskou krizi. V Massachusetts propuklo tzv. Shaysovo povstání, ovšem Kongres neměl žádné peníze; generál Benjamin Lincoln musel uspořádat sbírku mezi bostonskými obchodníky, aby mohl zaplatit dobrovolnické armádě.\n\nKontinentální kongres byl paralyzován. Nemohl dělat nic významného, aniž by se sešly delegace devíti států, což se podařilo jen zřídka, a navíc některé legislativní záležitosti vyžadovaly všech třináct. Když už se sešly delegace devíti států, nemohly se počítat hlasy těch států, které byly zastoupeny jen jedním delegátem. Pokud se některá z delegací neshodla a názory uvnitř této delegace se rovnoměrně rozdělily, byla tato skutečnost náležitě zaprotokolována, ovšem její hlas se nepočítal do kvóra devíti nutných hlasů. Jednotlivé státy přestupovaly ustanovení Článků Konfederace a uvalovaly embarga, vyjednávaly jednostranně s cizími zeměmi, vydržovaly si armády a vedly války. Články Konfederace nakonec vedly k tomu, že Kongres se \"de facto\" přestal pokoušet vládnout.\n\nV září roku 1786 se v marylandském přístavu Annapolis setkali zastupitelé pěti států, aby prodiskutovali dodatky k Článkům Konfederace, které by zlepšily možnosti obchodu. Následně pozvali delegáty všech států do Filadelfie, aby tam projednali opatření nezbytná pro vytvoření ústavní federální vlády. Výsledkem debaty bylo, že Kontinentální kongres 21. února 1787 navrhl plán na revizi Článků Konfederace a vyzval všechny státy, aby vyslaly své zástupce na konvent, který měl tuto revizi provést.”\n\nÚčast přijalo dvanáct států (bez Rhode Islandu), které vyslaly své zástupce na konvent konaný v květnu 1787. Ačkoliv výzva, kterou byl Filadelfský ústavní konvent svolán, uváděla, že jeho účelem bude navrhnout dodatky k Článkům Konfederace a tyto prodebatovat, již v průběhu června bylo jasné, že místo nich konvent nejspíše navrhne úplně novou ústavu. Konvent si také odhlasoval, že debaty budou tajné, aby se zastupitelé mohli mezi sebou svobodně bavit. Současné znalosti o průběhu navrhování a konstrukce Ústavy Spojených států amerických jsou tak většinou založeny na denících amerického politika Jamese Madisona, který si o průběhu Filadelfského ústavního konventu vedl úplné záznamy.\n\nNa Filadelfském ústavním konventu spolu zpočátku soupeřily dvě poměrně odlišné představy o budoucím uspořádání státní moci.\nTzv. Virginský plán navrhoval jako neoficiální agendu konventu zejména James Madison, který je pro svůj významný přínos nazýván „Otcem ústavy“. Tento plán upřednostňoval zájmy větších států, a obsahoval mimo jiné následující ustanovení:\n\n\nAlternativní návrh, známý jako Newjerseyský plán Williama Pattersona, vycházel vstříc menším státům a obsahoval zejména následující ustanovení:\nTento plán také počítal pouze s přijetím nezbytných dodatků ke Článkům Konfederace místo sepsání zcela nového dokumentu.\n\nPrůlom v jednáních nastal díky Rogeru Shermanovi, politikovi z Connecticutu, který navrhl tzv. Connecticutský kompromis, podle nějž Sněmovna zastupovala obyvatelstvo a Senát státy.\n\nÚstavní konvent vytvořil přijetím Ústavy dosud nevyzkoušenou formu vlády. Veškeré předchozí vládní systémy obsahovaly buď centralizovanou vládu anebo konfederaci suverénních států. Americký systém sdílení moci byl v té době unikátní. Jejím zdrojem byly jednotlivé státy a veškeré změny systému záležely také na nich, ovšem federální vláda měla celonárodní dosah.\n\nAby tvůrci Ústavy naplnili své cíle ohledně stmelení Unie a současně zajištění práv jejích občanů, rozdělili centrální vládu na výkonnou složku, Senát, Sněmovnu a soudní systém. Tento princip byl pak ještě doplněn systémem brzd a protivah (anglicky označovaných souslovím \"\"), v jehož rámci se tyto složky moci vzájemně kontrolovaly. Například členy kabinetu jmenuje prezident jako představitel výkonné moci, ovšem potřebuje k tomu souhlas nejméně dvou třetin Senátu, nebo prezident může vetovat zákon přijatý Kongresem, který zase může jeho veto dvoutřetinovou většinou přehlasovat. Zároveň však každá z vlád jednotlivých států nadále vykonávala moc ve své sféře a nad svým územím. Konvent nevytvářel pravomoci federální vlády z ničeho, ovšem vyšel z pravomocí Kontinentálního kongresu, které mu přisuzovaly Články Konfederace, týkající se zejména vojenského vedení, obchodu a mezinárodních vztahů. Ústava přidala deset dalších. Polovina z nich byla poměrně nevýznamná a týkala se např. obchodních a výrobních ochranářských opatření. Jedna významná pravomoc však umožňovala Kongresu chránit státy před vnitřní agresí a násilím, tj. proti pouličním bouřím a veřejným nepokojům, ovšem byla podmíněna žádostí daného státu.\nVelmi významně byla moc Kongresu posílena pravomocí vypisovat daně, byť byla stanovena určitá omezení, která zakazovala uvalovat daně na vývoz, daně z hlavy či vyžadování některých dovozních povinností. Jednotlivé státy byly zbaveny možnosti uvalovat daně na dovoz, což byly v té době nejvýnosnější příjmy. A pro Kongres nebyla stanovena žádná další omezení týkající se ekonomických pravomocí. Mohl například zavádět ochranná cla. Kongres potlačil moc států stanovením pravidel jejich vzájemného obchodu, takže Spojené státy se staly největší oblastí volného obchodu na světě.\n\nÚstava znatelně zvýšila pravomoci Kongresu, co se týká organizace a vyzbrojování ozbrojených sil státu, jejich využití k prosazení svých zákonů, potlačení povstání a odražení případné invaze. Druhý dodatek Ústavy však vzápětí zajistil, že Kongres nesmí svou moc využít k odzbrojení ozbrojených složek jednotlivých států. Asi nejvágněji definovanou pravomocí Kongresu pak bylo pověření vydávat zákony nutné k naplňování pravomocí, které tato Ústava propůjčila vládě Spojených států.\n\nKromě tohoto rozšíření moci Kongresu Ústava také federální moc, stejně jako moc států, v některých ohledech omezovala. Některá omezení federální vlády se týkala majetkových práv, jako vlastnictví otroků, daní či vyvlastňování, jiná měla chránit některé svobody, jako například zákaz právní retroaktivity nebo podmiňování výkonu veřejné funkce náboženským vyznáním. Pro státy zase platil kromě výše uvedeného zákazu uvalování daní na dovoz také např. zákaz uzavírat smlouvy a spojenectví se zahraničními mocnostmi i mezi sebou navzájem. Tato omezení státní moci představovala pro vládu nový a kvalitativně odlišný typ závazku. V dosavadních ústavách jednotlivých států lid nepředával vládě přesně vyjmenované pravomoci. Místo toho zvolení zástupci lidu měli všechna práva a pravomoci, která nebyla výslovně vyhrazena samotným lidem.\n\nVe světle některých tehdejších případů zneužití státní moci zahrnuli tvůrci Ústavy do tohoto dokumentu řadu ustanovení, které tomu měly bránit, a tak chránit majetková práva občanů. Patří sem mj. výše uvedené ustanovení zakazující přijímání zákonů se zpětnou působností, ale také zákonů, jejichž obsahem by byl soudní rozsudek. Aby předešli zneužití moci jednotlivými státy, hledali autoři Ústavy také nějaký způsob, jak v případě potřeby revidovat či vetovat jejich zákony, pokud by byly na škodu celonárodním zájmům nebo byly v rozporu s občanskými právy. Návrhy, aby právo veta měl v těchto případech Kongres, byly nakonec zamítnuty a s odůvodněním, že Ústava je nejvyšším zákonem země, dostal právo přezkumu zákonů států Nejvyšší soud.\n\nSpojené státy americké zabíraly již v té době tak velké území, že jednolitá vláda nebyla považována za vhodnou. Nejrůznější pravomoci byly rozděleny nejen mezi různé složky federální moci, ale také třináct republikánských státních vlád. Namísto původního záměru doplnění původních Článků Konfederace nakonec delegáti konventu vypracovali dokument, který se od nich v zásadních otázkách zcela lišil, jak vyplývá z následující srovnávací tabulky:\n\nDelegáti Filadelfského konventu se pokusili řešit také otázku otrokářství, ta však byla příliš kontroverzní na to, aby uspěli. Původní Články Konfederace neumožňovaly otrokářský systém zrušit, ale Konvent hodlal umožnit jeho regulaci a konečné vymýcení. Nakonec i zde byla zvolena cesta kompromisu. Cenou za udržení souhlasu Georgie a Jižní Karolíny s Ústavou však bylo zahrnutí čtyř ustanovení, která umožňovala, že otroctví bude pokračovat ještě nejméně dalších 20 let.\n\nOddíl 9 článku I umožňoval „dovoz“ takových osob, oddíl 2 článku IV zakazoval poskytnutí pomoci uprchlým osobám a požadoval jejich návrat v případě úspěšného zadržení a oddíl 2 článku I definoval tzv. „ostatní osoby“ jako „tři pětiny“ osob do počtu celkové oficiální populace. Tato hodnota sloužila pro určení počtu zastupitelů států a pro výpočty federálních daní. Článek V zakazoval jakékoliv dodatky nebo zákony, které by měnily opatření týkající se dovozu otroků až do roku 1808, čímž dával Spojeným státům na vyřešení této otázky dalších 20 let. V samotném textu se však tvůrci Ústavy výrazům „otrok“ či „otroctví“ vyhnuli a uchylovali se k různým opisům, neboť někteří považovali za chybu v tomto dokumentu jakkoliv připustit „myšlenku, že lidé mohou představovat majetek“.\n\nDelegáti, kteří si přáli zrušení otrokářského systému, se zpočátku stavěli na následných ratifikačních konventech proti přijetí této Ústavy, pokud otroctví výslovně nezruší. Nakonec se však nechali přesvědčit, že rozpad Unie by měl mnohem horší následky, než když se tato otázka ponechá postupnému řešení. Tento nevyřešený spor později také přispěl k vypuknutí americké občanské války.\n\n17. září 1787 byla Ústava dokončena. Následoval projev Benjamina Franklina, kterým (přestože Konvent rozhodl, že k ratifikaci postačí souhlas devíti států) apeloval, aby státy přijaly Ústavu jednohlasně. Konvent pak Ústavu postoupil Kontinentálnímu kongresu.\n\nMassachusettský politik Rufus King se o Filadelfském konventu vyjádřil jako o výtvoru států, nezávislém na Kontinentálním kongresu, kterému svůj návrh poslal jen z procedurálních důvodů. Ačkoliv byly projednány i dodatky, všechny byly zamítnuty a 28. září 1787 Kontinentální kongres jednohlasně schválil, že Ústava bude předána zákonodárným sborům jednotlivých států, aby ji postoupily svým ratifikačním konventům. Několik států navýšilo pro účely zvolení ratifikačních zastupitelů počty obyvatel, kterým bylo umožněno hlasovat, aby tak byla co nejvíce naplněna nová společenská smlouva, která začínala slovy „My, lid Spojených států“.\n\nFederalistické menšiny ve Virginii i New Yorku následovaly příkladu Massachusetts a podařilo se jim v konventu dosáhnout přijetí Ústavy tím, že ratifikaci spojili s doporučenými dodatky. Menšina kritiků Ústavy však stále pokračovala v odporu. Marylandský politik Luther Martin argumentoval, že Filadelfský konvent překročil svou pravomoc a nadále se dožadoval pouhého přijetí dodatků k původním Článkům Konfederace. Článek 13 Článků Konfederace říkal, že unie vytvořená těmito Články je „trvalá“ a že jakákoliv změna musí být odsouhlasena v Kongresu Spojených států a poté potvrzena zákonodárnými sbory jednotlivých států.\n\nPožadavky ustanovené v Článcích konfederace však činily jakékoliv pokusy o reformu nemožné. Martinovi spojenci, jako například newyorský politik John Lansing jr., nakonec vzdali pokusy bránit ústavnímu procesu a dožadovali se jen přijetí dodatků k navržené Ústavě. Na několika konventech se mezitím politici prosazující přijetí dodatků k Ústavě ještě před její ratifikací nakonec smířili s myšlenkou, že v zájmu zachování Unie budou dodatky přijaty až po ratifikaci. Všechny zákonodárné sbory jednotlivých států obdržely newyorský protiratifikační oběžník, který požadoval, aby byly nejprve přijaty dodatky, ovšem neuspěl. Nakonec se pouze Severní Karolína a Rhode Island rozhodly před ratifikací počkat, až nový Kongres dodatky přijme.\n\nČlánek VII navrhované ústavy stanovoval, že pokud ji ratifikuje devět ze třinácti států, nový systém vlády vstoupí v platnost (pro zúčastněné státy). 13. září 1788, po roce ratifikačních bojů v jednotlivých státech, Kongres potvrdil, že Ústava byla schválena. Novou federální vládu přijalo jedenáct ze třinácti států. Kongres ustanovil, že vláda zahájí svou činnost první březnovou středu v New York City, a 4. března 1789 se tak také stalo.\n\nGeorge Washington se původně účasti na Filadelfském ústavním konventu bránil, neboť se obával, že se jednotlivé státy nedokáží vzdát svých suverenit. Nakonec však účast přijal a byl jednohlasně zvolen prezidentem konventu, a to včetně hlasu virginského antifederalisty Patricka Henryho. Nový Kongres byl triumfem federalistů. Senát sestávající ze zastupitelů 11 států tvořilo 20 federalistů a jen 2 virginští antifederalisté. Sněmovnu reprezentantů obsadilo 48 federalistů proti 11 antifederalistům pocházejícím z pouhých čtyř států: Massachusetts, New York, Virginia a Jižní Karolína.\n\nObavy antifederalistů z útlaku ze strany Kongresu byly rozptýleny přijetím dodatků, za něž se hned na prvním zasedání zasadil James Madison. Těchto prvních deset dodatků vešlo ve známost jako Listina práv. Námitky proti potenciálně odtažitému federálnímu soudnictví byly utišeny ustanovením 13 federálních soudů (11 států plus Maine a Kentucky, které tehdy ještě neměly statut státu) a tří federálních okružních obvodů Nejvyššího soudu: Východní, Střední a Jižní. Na podezření z mocné federální exekutivy zareagovala Washingtonova vláda jmenováním bývalých antifederalistů Edmunda Jenningse Randolpha generálním prokurátorem a Thomase Jeffersona ministrem zahraničí.\n\nNěkolik myšlenek v Ústavě bylo zcela nových, ale velké množství jich bylo převzato z americké republikánské literatury, ze zkušeností tehdejších států Unie a z britské zkušenosti se smíšenou formou vládnutí (kombinující demokratické, aristokratické a monarchistické prvky). Významný vliv měli na tvůrce ústavy také evropští myslitelé James Harrington, John Locke a Charles de Montesquieu, kteří kladli důraz na potřebu vyvážených sil, které budou působit proti sobě, čímž se předejde tyranii. (Tato myšlenka pak odráží vliv řeckého historika Polybia, který ve 2. století př. n. l. rozvinul myšlenku dělby moci, jež pak nalezla uplatnění v římské ústavě.) Velký vliv měl také britský politický filosof John Locke a právní jistota Ústavy byla částečně založena na zvykovém právu, jehož historie má počátky v období britské Magny charty.\nUrčité vlivy jak na původní Články Konfederace, tak i na konečnou podobu Ústavy jsou přisuzovány tzv. Irokézské lize, tj. politickému seskupení několika irokézských kmenů s poměrně demokratickou vládou. Míra, s jakou si kolonisté vypůjčovali prvky z již existujících vládních modelů domorodých kmenů, je dosud předmětem debaty historiků. Několik z tzv. zakládajících otců bylo v kontaktu s indiánskými vůdci a poznali jejich formy vlády. Rozsáhlejší styky s představiteli Irokézské ligy měly i takové významné osobnosti jako Thomas Jefferson a Benjamin Franklin. John Rutledge z Jižní Karolíny údajně četl farmářům obsáhlá pojednání irokézského práva, která začínala slovy „My, lidé, abychom vytvořili jednotu, udrželi mír, rovnost a pořádek…“ V říjnu 1988 přijal Kongres Spojených států rezoluci, kterou uznal vliv irokézského systému na Ústavu Spojených států a Listinu práv.\n\nAmerická Listina práv sestává z deseti dodatků přidaných k Ústavě roku 1791, jak to její podporovatelé slíbili jejím kritikům během debat roku 1788. Inspirací pro tuto listinu byla anglická Listina práv z roku 1689. Obě listiny se zabývají soudními procesy, obsahují právo držet a nosit zbraň, zamezují nepřiměřeným kaucím a zakazují „kruté a neobvyklé tresty“. Do americké Listiny práv bylo zahrnuto také mnoho svobod zaručených ústavami jednotlivých států a Virginským prohlášení práv.\n\nText Ústavy je tvořen preambulí a sedmi články, které doplňuje 27 dodatků.\n\nPreambule Ústavy Spojených států amerických je stručný úvodní výrok, který představuje základní principy, na nichž je Ústava založena. V obecných termínech uvádí původní záměry autorů Ústavy týkající se jejího významu a toho, čeho chtěli jejím přijetím dosáhnout. Samotná preambule nepřipisuje žádnou moc federální vládě, ani jí nestanovuje žádná konkrétní omezení. Z tohoto důvodu nebývá soudy používána jako rozhodující faktor při řešení soudního sporu.\n\nČlánek I, sestávající celkem z 10 oddílů, vytváří zákonodárnou složku moci.\n\nOddíl 1 článku I uvádí, že veškerá zákonodárná moc náleží Kongresu, který se skládá ze Senátu a Sněmovny reprezentantů.\n\nOddíl 2 popisuje Sněmovnu reprezentantů a způsob jejího obsazování.\n\nPodle ustanovení tohoto oddílu jsou členové Sněmovny reprezentantů voleni na dva roky, a to občany jednotlivých států, kteří mají právo volit do početně silnější komory zákonodárného sboru svého státu. Člen Sněmovny musí být nejméně 25 let stár, nejméně 7 let občanem Spojených států a současně obyvatelem státu, který zastupuje. Místa v této komoře a přímé daně se dělí mezi jednotlivé státy podle počtu jejich obyvatel. Tento počet je určen jako součet všech „svobodných osob“ a tří pětin všech ostatních osob kromě Indiánů neplatících daně (tj. především otroků, ustanovení bylo zrušeno 14. dodatkem Ústavy, přijatým roku 1868). Obyvatelstvo má být poprvé sečteno tři roky po prvním zasedání Kongresu, a poté každých dalších deset let. Na každých 30 tisíc obyvatel daného státu připadá maximálně jeden člen Sněmovny, přičemž každý stát má být v této komoře zastoupen nejméně jedním členem. Jedno z ustanovení také určilo, jaké má být ve Sněmovně zastoupení jednotlivých států do doby, než budou známy výsledky prvního sčítání, a sice: New Hampshire 3 zastupitele, Massachusetts 8, Rhode Island a osada Providence 1, Connecticut 5, New York 6, New Jersey 4, Pensylvánie 8, Delaware 1, Maryland 6, Virginie 10, Severní Karolína 5, Jižní Karolína 5 a Georgie 3. V případě uvolnění některého z míst proběhnou v daném státě doplňovací volby.\n\nPodle posledního ustanovení tohoto oddílu má Sněmovna reprezentantů výhradní právo podávat návrhy na zbavení úřadu.\n\nOddíl 3 popisuje Senát a způsob jeho obsazování.\n\nKaždý stát je v Senátu zastoupen dvěma senátory volenými zákonodárným orgánem daného státu. Uprázdněná křesla obsazuje dočasně výkonná moc příslušného státu, a to do doby, než zasedne zákonodárný orgán daného státu, který uvolněné místo znovu obsadí. (Tato ustanovení byla změněna 17. dodatkem Ústavy z roku 1913, který stanovil, že senátoři budou nadále voleni ve všeobecných volbách.)\n\nVolební období každého senátora je 6 let, ovšem na zcela prvním zasedání se podle ustanovení tohoto oddílu senátoři rozdělili na tři zhruba stejně početné skupiny, z nichž jedna ukončila své období po dvou letech, druhá po čtyřech letech a teprve třetí po šesti letech. V důsledku je od té doby ve volbách konaných každé dva roky obsazována vždy jedna třetina křesel Senátu. Senátor musí být nejméně 35 let stár, nejméně 9 let občanem Spojených států a současně obyvatelem státu, který zastupuje. Předsedou Senátu \"ex officio\" je viceprezident Spojených států, který však může hlasovat pouze v případě rovnosti hlasů. Senátoři si volí tzv. prozatímního předsedu Senátu (předseda \"pro tempore\"), který zastupuje viceprezidenta vždy v době jeho nepřítomnosti.\n\nSenát má právo rozhodovat o všech návrzích na zbavení úřadu, k čemuž je potřeba souhlas dvou třetin přítomných senátorů. Pokud Senát soudí prezidenta Spojených států, řídí jednání předseda Nejvyššího soudu.\n\nOddíl 4 stanoví, že podrobnosti týkající se voleb do obou komor Kongresu mají být určeny zákony jednotlivých států, ovšem Kongres může tato ustanovení (s výjimkou určení míst volby senátorů) kdykoliv změnit.\n\nOddíl 5 článku I se zabývá pravidly zasedání obou komor Kongresu. Podle jeho ustanovení se schůze žádné z obou komor nesmí konat, není-li přítomna většina jejích členů; v takovém případě může daná komora schůzi odložit na jiný den. Každá komora si stanoví svůj jednací řád a má právo trestat své členy za provinění vůči tomuto řádu. K vyloučení člena kterékoliv komory je potřeba souhlas dvou třetin všech členů. O jednáních se pořizují záznamy, které jsou zveřejňovány (mimo části, jež musí dle mínění komory zůstat v tajnosti). V těchto záznamech jsou uváděny také hlasy pro a proti jednotlivých členů, pokud si to nejméně jedna pětina z nich přeje.\n\nOddíl 6 se zabývá právy členů Kongresu. Tito mají za svou službu nárok na náhrady placené ze státního rozpočtu. Během své přítomnosti na zasedání i během příjezdu a návratu požívají poslanecké imunity, s výjimkou případu velezrady, těžkého zločinu a porušení veřejného pořádku. Během svého období, pro něž byli zvoleni, nesmí zastávat žádný státní úřad.\n\nOddíl 7 určuje způsob schvalování zákonů. Návrhy zákonů na zvýšení příjmů jsou ve výhradní pravomoci Sněmovny reprezentantů, ovšem Senát může, stejně jako i u jiných návrhů, navrhnout jejich doplnění. Sněmovnou a Senátem schválený návrh se stává zákonem až po podpisu prezidenta, který má právo ho s námitkami vrátit komoře, z níž vzešel. Veto prezidenta může být přehlasováno dvěma třetinami hlasů v každé z obou komor. Nevrátí-li prezident návrh do 10 dnů (nepočítaje neděle), stává se zákonem i bez jeho podpisu (s výjimkou, kdy Kongres vrácení návrhu znemožní odročením svého zasedání).\n\nOddíl 8 článku I vyjmenovává pravomoci, které náleží výlučně Kongresu. Mimo jiné jsou zde uvedeny pravomoci vybírat cla, dávky a poplatky, které musí být na celém území stejné, dále půjčovat peníze na účet Spojených států, řídit obchod s cizími národy či mezi státy federace, vydávat peníze, zřizovat soudy podřízené Nejvyššímu soudu, vyhlašovat válku, udílet povolení k zajímání lodí a odvetným opatřením na moři, povolávat a vydržovat vojska, zřizovat a udržoval loďstvo, svolávat domobranu, spravovat obvod nepřesahující 10 čtverečních mil, který se stane sídlem vlády (na základě tohoto ustanovení byl zřízen District of Columbia s hlavním městem Washington) a další. Poslední bod tohoto seznamu pak dává najevo, že výčet není úplný, neboť uvádí, že Kongres má také právo vydávat všechny zákony nutné k uskutečňování „shora uvedených pravomocí a všech ostatních pravomocí, které tato Ústava propůjčila vládě Spojených států“.\n\nOddíl 9 uvádí seznam konkrétních omezení moci Kongresu. Kongres nesmí zakázat přistěhovalectví nebo dovoz osob, který jakýkoli ze států Unie uzná za nutný, ovšem může na takový dovoz uvalit clo nebo daň do výše 10 dolarů za osobu (tímto dovozem byl myšlen především dovoz otroků; ustanovení ztratilo platnost přijetím 13. a 14. dodatku Ústavy). S výjimkou povstání nebo nepřátelského vpádu nesmí porušit výsady zaručené výnosem \"habeas corpus\". Dále nesmí vydat žádný zákon se zpětnou působností či zákon obsahující soudní rozsudek. Nemá právo vypisovat žádnou daň z hlavy či jinou přímou daň, leda v poměru k soupisu nebo sčítání obyvatelstva v souladu s pokyny oddílu 2 tohoto článku. Není dovoleno uvalovat daň či clo na výrobky vyvezené z jiného státu Unie. Přístavy žádného ze států Unie nesmí být zvýhodňovány a lodě navštěvující přístav v některém státu nesmí být nuceny přistát i v přístavech jiných států. Státní pokladna může vydávat peníze jen na základě povolení stanoveného zákonem. Poslední ustanovení podtrhuje republikánskou povahu federace, a ukládá, že Spojené státy nesmí propůjčovat šlechtické tituly a bez souhlasu Kongresu nesmí žádná osoba v jejich službách přijmout dar, odměnu, úřad či titul od žádného cizího panovníka nebo vlády.\n\nOddíl 10 omezuje práva států vůči Kongresu. Podle těchto ustanovení nesmí žádný stát uzavírat mezinárodní smlouvy, povolovat zajímání lodí, vydávat peníze, uznávat pro placení dluhů cokoliv jiného než zlato či stříbro (další ustanovení bránící státům v zavedení čehokoliv, co by připomínalo nezávislou měnu a nutící je tak užívat měnu uznanou Kongresem). Stejně jako Kongres, ani zákonodárné orgány států nemohou přijímat zákony se zpětnou platností nebo obsahující rozsudek, či udělovat šlechtické tituly. Dovozní a vývozní cla mohou státy zavádět jen se souhlasem Kongresu a jejich výnos musí být odveden do federálního rozpočtu. Souhlas Kongresu potřebují státy i k zavedení cla z tonáže, zřízení vojska či válečného námořnictva v době míru, uzavírání smluv a vstupu do války (s výjimkou, kdy daný stát již byl napaden nebo se nachází v neudržitelně nebezpečné situaci).\n\nInterpretace dvou ustanovení oddílu 8 se stala předmětem vleklých sporů. Jedno z nich se týkalo pravomoci Kongresu „\"řídit obchod s cizími národy, mezi jednotlivými státy federace a také s indiánskými kmeny\"“. Druhé zase uvádělo, že „\"v pravomoci Kongresu je … vydávat všechny zákony nutné k uskutečňování výše uvedených pravomocí a všech ostatních pravomocí, propůjčených touto ústavou vládě Spojených států, jejím ministerstvům nebo úředníkům\"“. Nejvyšší soud Spojených států nakonec rozhodl, že tato ustanovení umožňují Kongresu přijímat zákony, které nejsou přímo výslovně uvedeny v seznamu jeho pravomocí a které mu současně nejsou výslovně upřeny v seznamu omezení v oddílu 9. V soudním sporu \"McCulloch v. Maryland\" roku 1819 zdůraznil právě tu část ustanovení, která hovoří o „\"uskutečňování výše uvedených pravomocí a všech ostatních pravomocí\"“. Pro tyto pravomoci se vžilo označení „nepřímo zahrnuté pravomoci“ (\") a Kongres jich využil například při schvalování zákonů týkajících se regulace mezd a pracovní doby, radiových, telefonních či televizních komunikací, hromadné dopravy či založení národních bank.\nČlánek II, sestávající ze čtyř oddílů, vytváří výkonnou složku moci.\n\nOddíl 1 článku II vytváří prezidentský úřad. Výkonná moc je přisouzena přímo prezidentovi. Jeho funkční období je stanoveno na čtyři roky, funkční období viceprezidenta je totožné. Původně tento oddíl stanovoval i způsob volby do obou těchto úřadů, který však byl nahrazen způsobem novým, popsaným ve 12. dodatku Ústavy. V oddíle se pojednává o následujících otázkách:\n\n\n\n\n\nOddíl 2 článku II garantuje, případně omezuje prezidentovi jeho pravomoci:\n\n\nOddíl 3 stanovuje další, méně významné pravomoci prezidenta.\n\nOddíl 4 vyjmenovává případy, v nichž mají být prezident a další federální úředníci zproštěni svých úřadů. Jedná se o usvědčení nebo obžalobu z velezrady, úplatkářství nebo jiných těžkých zločinů a trestných činů.\n\nČlánek III Ústavy, sestávající ze třech oddílů, popisuje soudní systém Spojených států amerických, včetně Nejvyššího soudu. První dva oddíly uvádí zejména, že pouze jeden soud může nést název Nejvyšší soud a že nižší soudy zřizuje Kongres, a dále jsou zde vyjmenovány typy sporů, které spadají pod federální jurisdikci. Nejvyšší soud je první instancí v případech soudních řízení týkajících zástupců Unie nebo řízení, kde jednou ze stran sporu je stát. Ostatní případy nejprve posuzují nižší soudy a Nejvyšší soud slouží pouze jako instance odvolací, a to podle pravidel stanovených Kongresem. Obviněným se přiznává právo na soudní proces před porotou.\n\nOddíl 3 definuje zločin velezrady, a to jako „\"vyvolání války proti Spojeným státům nebo spolčení se s jejich nepřítelem, poskytování mu pomoci a podpory\"“, a přiznává Kongresu právo stanovit trest.\n\nČlánek IV Ústavy, sestávající ze čtyř oddílů, popisuje vztah mezi státy tvořícími federaci a federální vládou. Kromě toho řeší také další záležitosti, jako problematiku vznikání či přijímání nových států nebo změnu hranic mezi státy. Například vyžaduje, aby veřejné akty, dokumenty a soudní rozsudky jednotlivých států byly plně uznávány i ostatními státy. Kongres je oprávněn určit způsob, jakým bude přezkoumána jejich právní síla.\n\nČlánek obsahuje také ustanovení, které zakazuje vládám států zvýhodňovat své občany vůči občanům ostatních států (například různě přísnými tresty). Umožňuje také vzájemné vydávání stíhaných osob, stejně jako právo svobody pohybu a cestování mezi státy. Ačkoliv dnes se toto právo bere za samozřejmé, v dobách platnosti Článků Konfederace bylo překračování státních hranic často poměrně náročným a nákladným procesem. Kongres má podle tohoto článku také právo disponovat federálním majetkem a ovládat ta teritoria Spojených států, která nepatří žádnému ze států federace. Poslední oddíl článku pak zaručuje každému státu federace republikánskou formu vlády a ochranu proti agresi i vnitřnímu násilí.\n\nPodle článku V mohou být k Ústavě připojovány dodatky, a to následujícími způsoby:\n\n\nZa jednotlivé státy mohou vyjádřit souhlas s dodatky buď jejich vlastní zákonodárné orgány, nebo speciálně svolané konventy. V obou případech je potřeba získat souhlas tří čtvrtin všech států federace. Způsob schvalování dodatku konventy byl dosud zvolen pouze jednou, a sice při schvalování 21. dodatku Ústavy, kterým byla roku 1933 zrušena prohibice alkoholu.\n\nČlánek V také stanovuje omezení, podle nějž není možné žádným dodatkem k Ústavě zbavit žádný stát bez jeho souhlasu jeho Ústavou daného práva na rovné zastoupení v Senátu. Článek také obsahuje omezení, které zakazovalo měnit některá ustanovení článku I oddílu 9 dotýkající se otroctví a daní, ovšem toto omezení platilo pouze do roku 1808.\n\nČlánek VI stanovuje, že Ústava Spojených států, stejně jako na jejím základě vydané zákony či uzavřené dohody, jsou vrcholným právem země, takže všichni soudci, bez ohledu na to, v jakém soudí státě, jsou jimi bez výjimky vázáni, i kdyby to bylo v rozporu se zákony či ústavami jednotlivých států. Dále se zde požaduje, aby se všichni nositelé zákonodárné, výkonné i soudní moci jak na federální úrovni, tak i na úrovni jednotlivých států, zavazovali přísahou či slavnostním slibem Ústavu dodržovat. Článek VI rovněž výslovně stanovuje, že není přípustné, aby podmínkou pro výkon jakéhokoliv úřadu nebo veřejné funkce byla příslušnost k nějakému náboženskému vyznání.\n\nV tomto článku Spojené státy také uznaly všechny dluhy a závazky, které byly učiněny ještě před přijetím Ústavy, tj. v době platnosti Článků Konfederace.\n\nČlánek VII stanovuje požadavky, za nichž má dojít k ratifikaci Ústavy. Podle tohoto ustanovení je potřeba k jejímu schválení svolat konventy v jednotlivých státech federace a Ústava vstoupí v platnost teprve tehdy, až ji schválí konventy nejméně devíti států. Pouze státy, které Ústavu ratifikovaly, jí budou také vázány.\n\nZa článkem VII následuje nenadepsané prohlášení o jednohlasném souhlasu delegátů Ústavního konventu, na němž byl návrh ústavy přijat, který na prvním místě podepsal George Washington jako prezident konventu a současně zástupce Virginie, a dále následující zástupci států:\n\nZpůsob, jakým je Ústava chápána, je ovlivňován soudními rozhodnutími, zvláště pak rozhodnutími Nejvyššího soudu. Tato rozhodnutí jsou označována jako precedenty. Roku 1803 si William Marbury, jmenovaný právě končícím prezidentem Johnem Adamsem do funkce smírčího soudce, stěžoval u Nejvyššího soudu na ministra zahraničí Jamese Madisona, že zabránil, aby mu bylo jmenování doručeno, takže nemohlo vstoupit v platnost. Svou stížnost opíral o ustanovení tzv.  z roku 1789, ovšem soud ji zamítl revolučním rozhodnutím, v němž toto ustanovení označil za protiústavní, čímž položil základ doktríny soudního přezkoumání ústavnosti.\n\nPrávo soudního přezkoumání dává Nejvyššímu soudu moc přezkoumat federální zákony, nařízení exekutivních orgánů i zákony jednotlivých států a rozhodnout, zda neodporují ústavě, případně zrušit jejich platnost, pokud je shledá neústavními. Soudní přezkoumání zahrnuje také pravomoc Nejvyššího soudu vysvětlovat význam ustanovení Ústavy při jejich aplikaci na konkrétní případy. Od té doby Nejvyšší soud během zkoumání nejrůznějších případů, od vládní regulace rádií a televizí po práva obviněných zločinců, již mnohokrát změnil způsob, jakým mají být interpretována ustanovení Ústavy, a to aniž by k vlastnímu textu Ústavy byl přijat jakýkoliv dodatek.\n\nRůzné zákony přijímané k naplnění ustanovení Ústavy, nebo ty, které je dále přizpůsobují měnícím se podmínkám, rozšiřují a nepatrným způsobem také mění význam, jaký je přikládán ústavnímu textu. Do určité míry mají podobný účinek také vyhlášky a nařízení mnoha federálních vládních úřadů. Pokud však dojde ke zpochybnění ať už Kongresem přijatého zákona nebo vládního nařízení, je to právě soudní systém, který s konečnou platností rozhodne, zda jde o Ústavou přípustný akt. Tato pravomoc není Nejvyššímu soudu dána Ústavou výslovně, ale spíše z ní vyplývá a v průběhu let byla dále posílena zvyklostmi a tradicí. Tento koncept, často označovaný termínem „živá ústava“ (\"\"), podle nějž se její výklad postupem času vyvíjí, často i zcela jiným směrem, než jak zamýšleli její tvůrci, má však i své odpůrce. Například soudce Nejvyššího soudu Antonin Scalia roku 2001 prohlásil, že podobně jako Madison vykládá text Ústavy tak, jak byl zamýšlen v době svého napsání.\n\nNejvyšší soud také dal najevo, že jakmile jednou byl přijat názor (ať už Kongresem nebo soudy), že se ustanovení Ústavy týkají určité oblasti, jde o rozhodnutí nezvratné. Pokud by totiž složky politické moci mohly platnost Ústavy libovolně uznávat či rušit, vedlo by to k režimu, v němž by právě ony, a nikoliv soud, rozhodovaly o tom, co je zákonné.\n\nTvůrci Ústavy si byli vědomi, že pokud má setrvat i během následujících období vývoje federace, budou v budoucnu potřebné její změny. Stejně tak ovšem bylo zřejmé, že na jedné straně by změny neměly být příliš snadné, aby nebyly přijímány nedomyšlené a narychlo schválené dodatky, a na straně druhé bylo potřeba zajistit, aby příliš přísný požadavek jednomyslnosti nezablokoval nezbytný zásah požadovaný velkou většinou obyvatel. Zvoleným řešením byl dvoustupňový proces navrhování a schvalování nových dodatků.\n\nDodatky mohou být navrženy dvěma různými způsoby, ovšem zatím se tak vždy stalo prosazením návrhu dvoutřetinovou většinou v každé z obou komor Kongresu. Druhým možným způsobem je, že dvě třetiny zákonodárců odhlasují, aby Kongres svolal ústavní konvent, který by měl pravomoc navrhnout potřebné dodatky. Protože k tomu zatím nikdy nedošlo, není jasné, jakým přesným způsobem by takový konvent proběhl.\n\nOd roku 1789 se Kongres zabýval asi 10 tisíci požadovanými ústavními dodatky (v posledních desetiletích je to obvykle 100 až 200 požadovaných dodatků během zasedacího období). Většina těchto nápadů však nikdy neprojde přes příslušný výbor Kongresu, a ještě mnohem méně jich nakonec Kongres navrhne k ratifikaci.\n\nBez ohledu na to, jakým způsobem je dodatek navržen, musí být ratifikován třemi čtvrtinami států. Kongres určí, zda ho mají ratifikovat zákonodárné orgány jednotlivých států, anebo speciálně svolané státní konventy. Prozatím jediný dodatek, který projednávaly (a nakonec také schválily) konventy, je 21. dodatek Ústavy, kterým byla roku 1933 ve Spojených státech zrušena prohibice, schválená o třináct let dříve v 18. dodatku.\n\nNa rozdíl od změn obvyklých u ústav jiných států, dodatky k Ústavě Spojených států amerických jsou připojovány k původnímu textu, aniž by z něj bylo cokoliv změněno nebo odstraněno. Ovšem v případech, kdy nový text zcela jasně odporuje staršímu, je upřednostněna nová část (viz zmíněný 21. a 18. dodatek). Z technického hlediska tak nic nebrání tomu, aby nějaký dodatek namísto doplnění původního textu, tento text zcela změnil.\n\nÚstava Spojených států amerických má v současné době 27 dodatků. Prvních deset, známých pod souhrnným názvem Listina práv, bylo ratifikováno současně roku 1791, tj. velmi krátce po přijetí původního textu Ústavy. Následujících 17 bylo ratifikováno jednotlivě v průběhu následujících dvou století.\n\nAčkoliv běžně se má za to, že původní Listina práv se neměla vztahovat na jednotlivé státy, přímo z jejího textu nic takového nevyplývá, s výjimkou těch míst, kde se dodatky zmiňují výslovně o federální vládě. Jedním takovým příkladem je 1. dodatek, který začíná slovy „Kongres nesmí vydávat zákony zavádějící nějaké náboženství…“. Toho v prvních letech platnosti Listiny využily některé státy a zavedly státní náboženství nebo alespoň různé náboženské zákony.\n\nOtázku, zda se ustanovení Listiny práv dotýkají pouze federální vlády, nebo také států a obcí, řešil Nejvyšší soud poprvé během sporu \"Barron v. Baltimore\" roku 1833 a dospěl k názoru, že Listina omezuje pouze federální moc. Situaci však zvrátilo přijetí 14. dodatku Ústavy roku 1868, který mimo jiné výslovně uváděl, že „\"žádný stát nemá právo vydat nebo prosazovat zákon, který by omezoval svobody nebo výsady občanů Spojených států; žádný stát nemá právo zbavit jakoukoli osobu života, osobní svobody nebo majetku bez řádného soudního procesu; nemá také právo zbavit jakoukoli osobu, podléhající jeho pravomoci, stejné ochrany zákona,\"“ a dále že „\"Kongres má právo provést tento článek přijetím odpovídajících norem\"“. Od té doby Nejvyšší soud řešil řadu sporů, během nichž nabyla postupně vrchu interpretace, podle níž se většina Listiny práv (s výjimkou např. 5. dodatku požadujícího souzení vážných trestných činů před velkou porotou) týká také států. Vyváženost státní a federální moci v rámci této doktríny je však stále otevřenou otázkou a u federálních soudů neustále probíhají soudní spory o jednotlivá práva.\n\nZ původního návrhu dvanácti dodatků, představeného Kongresem roku 1789, bylo ratifikováno jen posledních deset. První z nich, který se týkal dělení míst ve Sněmovně reprezentantů podle výsledků sčítání lidu, konaného dle článku I Ústavy každých deset let, neschválil dostatečný počet států, ovšem z technického hlediska stále ještě může být zákonodárnými orgány států i nyní, po dvou stech letech, teoreticky ratifikován.\n\nPůvodní druhý dodatek, týkající se náhrad členům Kongresu, byl ratifikován dostatečným počtem států až roku 1992. V důsledku tohoto dvousetletého zpoždění byl přidán do Ústavy až jako 27. dodatek, takže není považován za součást Listiny práv.\n\n\n\n\n\n\n\n\n\n\n\nDodatky k Ústavě, které následovaly po přijetí Listiny práv, pokrývají mnoho témat. Základem většiny z těchto 17 dodatků jsou občanské a politické svobody jednotlivce, ovšem několik z nich také pozměňuje základní konstrukci vlády, jak byla navržena ve Filadelfii roku 1787. Ačkoliv celkem bylo k Ústavě Spojených států schváleno 27 dodatků, uplatňováno jich je pouze 26, neboť 21. dodatek zrušil platnost dodatku 18.\n\n\n\n\n\n\n\n\nPlatnost ustanovení 18. dodatku byla zrušena přijetím 21. dodatku roku 1933.\n\n\n\n\n\n\n\n\n\nKongres za dobu platnosti Ústavy navrhl k ratifikaci celkem 33 dodatků, z nichž 6 nebylo ratifikováno potřebnou většinou třech čtvrtin států. Čtyři z těchto šesti stále mohou být teoreticky přijaty. Počínaje 18. dodatkem z roku 1917 je často součástí navržených dodatků klauzule stanovující, dokdy musí být schválen; nestane-li se tak, je po tomto datu ratifikace ukončena jako neúspěšná. Z novějších dodatků tuto klauzuli neměly pouze 19. dodatek (volební právo žen), 23. dodatek (volební hlasy pro District of Columbia), 24. dodatek (zákaz volební daně), 25. dodatek (prezidentské nástupnictví), 26. dodatek (věk opravňující k účasti na volbách), dodatek o dětské práci (navržen roku 1924 a stále neratifikován) a dodatek o rovných právech (navržen roku 1972 a stále neratifikován).\n\nNeratifikované dodatky, které nemají stanovenou lhůtu ratifikace:\n\n\nKromě těchto dodatků byly Kongresem schváleny ještě dva další dodatky, jimž však vypršela lhůta k ratifikaci:\n\n\nV době přijetí americké demokratické ústavy zaznívaly obavy z některých jejích možných dopadů, a to i od jejích zastánců. Například francouzský historik a politický myslitel Alexis de Tocqueville, jinak zastánce reformních demokratických myšlenek, varoval před nestabilitou, která podle něj plynula z neustálé výměny zastupitelů představujících zákonodárnou moc, a zejména před diktátem většiny. Ve své knize \"\" (česky vyšlo pod názvem \"Demokracie v Americe\") mimo jiné psal: „\"Většina má tedy ve Spojených státech obrovskou faktickou moc … a jakmile se jednou v některé otázce ustaví, neexistují takřka překážky, které by mohly ne snad zastavit, ale ani zpomalit její postup a poskytnout jí čas, aby vyslechla stesky těch, které na své cestě drtí.\"“\n\nRůzná existující či naopak chybějící ustanovení Ústavy Spojených států amerických bývají i dnes občas kritizována některými americkými akademiky. Některé z námitek shrnul americký politolog Larry Sabato z Virginské univerzity v knize \". Sabato mimo jiné žádá přijetí dodatku, který by organizoval primární volby. V současné době se podle něj státy předhánějí, ve kterém z nich proběhnou dříve, takže ve většině z nich tyto volby připadají na začátek volebního roku, dlouho před vlastními volbami, což podle něj vede k uspěchaným rozhodnutím voličů a může snižovat volební účast. Ústavu také viní z toho, že umožňuje americkým prezidentům pokračovat v nepopulárních válkách, a kritizuje požadavek, že prezident musí být od narození občanem Spojených států. Také se mu nelíbí definitiva soudců Nejvyššího soudu, jejímž výsledkem jsou podle něj staří soudci s názory odpovídajícími spíše minulým generacím než současné době. Nežádoucí je podle něj také fakt, že všechny státy mají v Senátu stejné zastoupení, bez ohledu na to, kolik mají obyvatel. Uvádí, že kdyby se 26 nejméně lidnatých států domluvilo a hlasovalo jednotně, získalo by pod kontrolu celý Senát, přestože v nich žije jen 17 procent obyvatelstva.\n\nSanford Levinson, specialista na americké ústavní právo, také poukázal na fakt, že malé státy mají v Senátu stejné zastoupení jako státy velké. Například stát Wyoming disponuje v této komoře Kongresu stejným počtem hlasů jako Kalifornie, která má přibližně 70krát větší počet obyvatel. Tento nepoměr podle něj způsobuje vytrvalé přerozdělování zdrojů z velkých států do malých. Další kritiku směřoval na ustanovení týkající se sboru volitelů, které umožňuje, aby se americkým prezidentem stal člověk, který nezískal většinu hlasů. Případ, kdy sbor volitelů zvolil prezidenta, který nevyhrál lidové hlasování, nastal během historie Spojených států již čtyřikrát: roku 1876 (Rutherford B. Hayes), 1888 (Benjamin Harrison), 2000 (George W. Bush) a 2016 (Donald Trump). Dále americká ústava podle Levinsona nedává lidem možnost dostatečně rychle odstranit z úřadu neschopné nebo nemocné prezidenty. Jiní zase často kritizují tzv. \", tj. proces, kterým se politické strany snaží získat výhodu pomocí změn geografických hranic volebních okrsků.\n\nDalší americký politolog, Robert A. Dahl z Yaleovy univerzity, ve své knize \" také popisuje některé aspekty amerického vládního systému, které jsou podle něj „neobvyklé a potenciálně nedemokratické“, jako federální systém, dvoukomorové zákonodárství, soudní přezkoumání ústavnosti, prezidentský systém či systém volby prezidenta sborem volitelů. Jako hlavní problém však vidí spíše tendenci Američanů Ústavu příliš uctívat.\n\nOzývají se proto hlasy, že Ústava potřebuje reformu. Podle Sabata přitom sama nabízí prostředek, jak reformy dosáhnout – jedno z ustanovení článku V totiž umožňuje svolat další ústavní konvent. Na stejné ustanovení se odvolává také Richard Labunski, autor knihy \", který však poukazuje na obtíže, nutné k překonání zaběhnutého systému. Politiky by podle něj ke svolání nového ústavního konventu mohl přinutit pouze soustředěný nátlak veřejnosti. Přes tyto hlasy však například Dahl, jinak vůči Ústavě kritický, naopak věří, že není důvod volit takové krajní řešení.\n\nÚstava Spojených států amerických do jisté míry inspirovala tvůrce ústav dalších nových demokratických režimů a stala se modelem republikánské vlády, a to především oddělením těch, kdo státu vládnou, od těch, kdo mu dávají zákony. Nejenže některé ústavy mají podobný styl nebo dokonce celé pasáže, ale hlavně kladou podobný důraz na vládu práva a uznání práv jednotlivce.\n\nAmerický historik George Athan Billias ve své knize \" popisuje sedm vln demokratizace, během nichž inspirovala americká ústava některé státy po celém světě: V letech 1776–1800 ovlivnila severozápadní Evropu. Po roce 1811 měla vliv na ústavy nových republik v Latinské Americe a Karibiku. Nová vlna inspirace americkou ústavou proběhla Evropou během revolučního roku 1848 a po něm, a další pak Asií a znovu Latinskou Amerikou po vyhrané španělsko-americké válce roku 1898, po níž Spojené státy stanuly na pozici světové velmoci. Následné dvě vlny pak byly tvořeny ústavami nově vzniklých států po obou světových válkách a poslední z nich v letech 1974–1989, kdy se mnoho zemí s autoritativními režimy přeměnilo na ústavní demokracie. Jednou z těchto ústav byla také např. Ústavní listina Československé republiky z roku 1920, inspiraci americkým vzorem nezapře především formulace její preambule. Přesto nelze vliv americké ústavy na tyto procesy přeceňovat, mnohdy byl spíše omezený nebo alespoň nepřímý, neboť demokratizující se země se často inspirovaly také britským či francouzským modelem demokracie.\n\nBritský historik Paul Johnson zase poukázal, že země, které usilují o zavedení federálního systému, by se měly od Spojených států inspirovat spíše způsobem vytváření nové ústavy, který ke své škodě často přehlížely či přehlížejí, ať už se jednalo o tvorbu ústavy bývalé Jugoslávie, Sovětského svazu, Středoafrické federace, Malajsijské federace či dokonce Evropské unie.\n\nÚstava Spojených států byla přeložena do mnoha jazyků a tyto překlady jsou často veřejně k dispozici v knihovnách či na internetových stránkách různých vládních úřadů, univerzit či soukromých nadací a společností.\n\nAmerický úřad ', který se zabývá mimo jiné také historií amerického federálního soudnictví, odkazuje na svých stránkách na různé materiály týkající se vládního a soudního systému Spojených států. Stránky obsahují mimo jiné také překlady Ústavy Spojených států do arabštiny, francouzštiny, němčiny, italštiny, japonštiny, korejštiny, portugalštiny, ruštiny, čínština a španělštiny. Historická filadelfská společnost (') má také v databázi několik publikací s překlady Ústavy Spojených států do různých jazyků. Ministerstvo zahraničních věcí Spojených států vydalo oficiální španělský překlad Ústavy, doplněný poznámkami vysvětlujícími různé problémy a odlišnosti jazykového překladu. Oficiální překlady na svých internetových stránkách poskytují často také jednotlivá velvyslanecká zastoupení v nejrůznějších zemích (viz některé odkazy níže). V češtině byla americká ústava vydána knižně mimo jiné roku 1990 v nakladatelství Reflex nebo také jako součást českého překladu knihy George Tindalla a Davida Shi \" (český název: Dějiny Spojených států amerických), kterou v rámci své edice Dějiny států vydalo roku 1996 Nakladatelství Lidové noviny.\nNěkteré z překladů dostupných online:\n\n\n\n"}
{"id": "173178", "url": "https://cs.wikipedia.org/wiki?curid=173178", "title": "Uhelný trh", "text": "Uhelný trh\n\nUhelný trh je náměstí trojúhelníkového tvaru v Praze na Starém Městě, severozápadně od Můstku, severně od Jugmannova náměstí a východně od Betlémského náměstí.\nNázev pochází z poloviny 14. století, kdy se sem přesunul z nedalekého Kozího plácku prodej dřevěného uhlí. Náměstí se proto také někdy označovalo jako „Nový trh uhelný\". Uhlí se sem zčásti přiváželo z venkova, část se pálila ve zdejší uhlířské huti. Kupovalo se jednak do domácností, jednak je potřebovali řemeslníci (kováři, zvonaři, zámečníci aj.). Teprve v první polovině 19. století prodej dřevěného uhlí klesal, protože bylo postupně nahrazováno uhlím kamenným. V sousedství huti na náměstí stávala (až do 19. století, kdy byla zbourána) kovárna.\n\nNa Uhelném trhu se následně prodávaly hlavně řezané květiny a také pohřební věnce. Podobně jako na Ovocném trhu, i zde se rozložily četné pouliční vývařovny. Až do 1. světové války se prodávala za jednotnou cenu dvou krejcarů -„za dva na dlaň“ - např. sběračka horkých brambor, nudlí, hrnek polévky anebo velká kobliha.\n\nJediným zachovaným z celé řady starobylých domů s podloubím, které lemovaly západní stranu náměstí je dům U tří stupňů (č. p. 424) původně kavárna. Ostatní byly zbourány. Na jejich místě byl postaven činžovní dům U Šturmů (na rohu Skořepky) a v roce 1883 budova školy. Kavárnu, zvanou U sester kafíčkových, navštěvovaly na přelomu 19. a 20. stol. hlavně zelinářky a trhovkyně. Nabízela kávu za 8 krejcarů čili 16 haléřů v době, kdy např. známka na pohlednici stála 5 haléřů. Šlo o bílou kávu a dle ceny půllitrový „kafáč“. Vedle kavárny byl krám s obnošeným šatstvem, na náměstí s trhem neměl nouzi o zákazníky.\nNa místě kovárny byla koncem 30. let 19. století postavena čtvercová kašna. Ta byla zbořena v roce 1894. Na její místo byla v roce 1951 přenesena klasicistní Wimmerova kašna, která již předtím vystřídala v Praze několik stanovišť. Její hlavní sousoší (interpretované nejčastěji jako alegorie Vinařství a Zemědělství) bylo v roce 1974 vážně poškozeno vandaly. Ze slepených částí byla vytvořena kopie, která byla na kašnu znovu nainstalována v roce 1979 (originál je umístěn v lapidáriu). V roce 1989 byla z důvodu výstavby kolektoru odstraněna a na své místo se vrátila v roce 1998. 19. března 2011 skupina opilých mladíků (mj. také syn bývalého primátora Pavla Béma) sousoší opět poškodila.\n\nOd roku 1888 zde jsou na náměstí veřejné toalety, které patřily k síti toalet provozovaných v letech 1890–1937 Marií Procházkovou. V roce 1925 byla dřevěná bouda přenesená do Michle nahrazena dnešními podzemními toaletami.\n\nOsvětlení na náměstí je replikou původních lamp z roku 1867.\n\nBudova základní školy na Uhelném trhu je zkušebním prostorem Pěveckého sdružení pražských učitelek.\n\n15. března 1939 školní budovu obsadili členové Národní obce fašistické (NOF), svolávali sem své příznivce a mínili paralelně s německými okupanty obsazovat významné veřejné státní budovy v centru Prahy. V pozadí stál Radola Gajda. Proti akci na Uhelném trhu se postavily německé úřady a po rozkazu gen. Johannese Blaskowitze, vrchního velitele německých vojsk v Čechách, byla akce po třech dnech rozpuštěna.\n\nUhelný trh je také spojen s filmovými místy. V restauraci U Dvou koček se natáčely záběry s Josefem Abrhámem do filmové komedie Vrchní, prchni. Před budovou základní školy se natáčel 15. díl (Kvadratura ženy) seriálu \"30 případů majora Zemana\".\n\n\n\n\n\n"}
{"id": "173179", "url": "https://cs.wikipedia.org/wiki?curid=173179", "title": "Emanuel Chalupný", "text": "Emanuel Chalupný\n\nEmanuel Chalupný (14. prosince 1879 Tábor – 27. května 1958 Tábor) byl český pedagog, advokát, sociolog, spisovatel, jazykovědec. Zabýval se vztahem sociologie, filosofie a práva a usiloval o vytvoření přesného sociologického pojmosloví a sociologické metodologie. Byl spoluzakladatelem (1942) Sociologického ústavu, spoluzakladatelem (1925) a později předsedou Masarykovy sociologické společnosti, členem a viceprezidentem (1934–1935) Mezinárodního sociologického ústavu v Paříži. Byl také významným veřejným činitelem ve svém rodném městě.\n\nEmanuel Chalupný studoval na táborském gymnáziu (mj. i u prof. Augusta Sedláčka), již v té době se teprve sedmnáctiletý student jevil jako schopný vědecký talent a začal psát studie (např. o české národní povaze, o Jungmannovi, „O modernosti a pokroku vědeckém, uměleckém a mravním“), které později použil k rozpracování. Maturoval v roce 1898 a ve studiích pokračoval na právnické a filosofické fakultě české univerzity v Praze (1898–1903). Jeho profesorem byl také Albín Bráf a T. G. Masaryk, který se stal pro studenta autoritou. Kladně hodnotil Chalupného nadání a schopnosti; přemluvil ho, aby vedl (v roce 1903) v tiskovém orgánu Masarykovy strany – redakci deníku \"Čas\" vnitropolitickou rubriku. Emanuel Chalupný také vstoupil do strany a byl zvolen do jejího vedení. Kvůli své tvrdé kritice (později označené za většinou pravdivou) šéfredaktora \"Času\" Jana Herbena se dostal do polemik s J. S. Macharem a 1904 demonstrativně vystoupil ze strany. Během studijního pobytu Chalupný stále udržoval čilé kulturní a politické styky s rodným Táborem. V roce 1903 ukončil studium promocí a stal se doktorem práv.\n\nJUDr. Chalupný vykonával právní praxi v letech 1904–1905 jako kandidát advokacie v Mladé Boleslavi u JUDr. Krouského a ve Velvarech u JUDr. Libicha, ale ani zde nepřerušil své styky s Prahou a Táborem. V letech 1906–1910 byl v Praze koncipientem u známého advokáta JUDr. Václava Boučka a poté u JUDr. Eduarda Kalabise, v té době také redigoval pražský týdeník \"Přehled\". Chalupný zde získal řadu cenných profesních zkušeností, např. v tehdy proslaveném defraudačním procesu s představiteli Svatováclavské záložny. Po složení advokátských zkoušek si otevřel vlastní advokátní kancelář v Táboře (1910–1928), v roce 1929 propůjčil svoji licenci na kratší dobu advokátní kanceláři JUDr. Václava Skládaného. Z příjmů své advokátní praxe celou dobu Chalupný čerpal prostředky jak na svoji velmi skrovnou obživu, tak na financování vědecké, literární a publikační činnosti, také na svoji velkou vášeň – turistiku a cestování. Často také zdarma zastupoval osoby, které by si jinak advokáta nemohly dovolit.\n\nEmanuel Chalupný nebyl oblíben u soudů, ani v akademických a vlivných kruzích, kde si nadělal houfy nepřátel – zejména pro svůj silný smysl pro spravedlnost. Zásadový byl i v teorii, např. nejen kvůli metodologii, ale ve skutečnosti kvůli zcela odlišnému přístupu k právu (sociologizujícímu proti čistě normativnímu) proběhla zásadní a osobními antipatiemi nakonec poznamenaná diskuze s představiteli brněnské normativní školy, zejména Weyrem a také Englišem. To se odrazilo také v jeho akademické kariéře, na pražské právnické fakultě byl vyzván v roce 1916 k habilitaci, ale po čtyřletém jednání byla jeho žádost zamítnuta bez udání důvodu. Habilitaci nakonec udělal díky porozumění filosofické fakulty Masarykovy univerzity v Brně roku 1923 (brněnská katedra sociologie vznikla na Masarykově univerzitě v roce 1921, patří k nejstarším sociologickým pracovištím v Evropě a působila zde celá řada významných českých sociologů; pod dlouholetým vedením Inocence Arnošta Bláhy, jednoho ze zakladatelů české sociologie, se „Brněnská sociologická škola“ stala v dějinách české sociologie pojmem). Také z v roce 1921 přislíbené profesury sociologie na nové Univerzitě Komenského v Bratislavě sešlo a tak Chalupný působil od roku 1923 jako docent sociologie na univerzitě v Brně a v roce 1924 se také habilitoval v oboru sociologie na české technice v Praze. V roce 1928 byl jmenován profesorem sociologie na Svobodné škole politických nauk v Praze, která však neměla statut vysoké školy, a až v roce 1936 se stal mimořádným profesorem sociologie na filosofické fakultě Masarykovy univerzity v Brně. Častěji a více však pedagogicky působil v Praze (mimo Univerzitu Karlovu). V Brně přednášel ještě v letech 1945–1950, pak jeho vysokoškolská pedagogická činnost skončila.\n\nEmanuel Chalupný byl vynikající osobností českého vědeckého života a české kultury první poloviny 20. století. Jako žák T. G. Masaryka pokračoval v rozvíjení sociologie – vědy, jejíž základy Masaryk v českých zemích spoluvytvářel. Výsledkem jeho celoživotního úsilí bylo devět svazků systematické \"Sociologie\", věnovaných jednotlivým aspektům této vědy. Je to dosud nejrozsáhlejší dílo z tohoto oboru v Česku. Dostalo se mu uznání i v zahraničí překladem některých jeho částí. Významná je jeho činnost jak vědecká, tak organizační. Byl jedním ze zakladatelů Sociologického ústavu, posledním předsedou Masarykovy sociologické společnosti až do jejího zrušení v roce 1939 a hlavním vydavatelem (spolu s I. A. Bláhou a J. L. Fischerem) \"Sociologické revue\". Vědce a spisovatele Chalupného v mnohém poznamenaly totalitní režimy – po skončení nacistické cenzury ještě v letech 1945 až 1948 vydal několik nových knih, ale po politické změně v Československu v únoru 1948 byl zbaven možnosti publikovat. Odkaz jeho práce zůstává v mnohém živý, nejen vědci a kulturní odborníci se k němu vracejí.\n\nChalupný zpracoval rozsáhlé vědecké dílo v oblasti historie a dějin české kultury. Je autorem objevných studií o Josefu Jungmannovi, Miroslavu Tyršovi, Vítězslavu Hálkovi, Josefu Václavu Sládkovi, Josefu Holečkovi, Otokaru Březinovi, Františku Bílkovi, ale především o Karlu Havlíčkovi Borovském v řadě dílčích prací a obsáhlé monografii.\n\n\nKompletní vědecká, odborná, publicistická a literární tvorba je přehledně chronologicky uvedena v knize \"Emanuel Chalupný, česká kultura, česká sociologie a Tábor\" (1999, str. 273 až 387).\n\nEmanuel Chalupný bydlel celý život v rodném městě, angažoval se v jihočeském regionálním hnutí, působil ve funkci náměstka starosty a redigoval časopis \"Trocnov\". Jedna z jeho prvních sociologických prací (1903) se váže právě k Táboru (\"Poměry dělnictva táborského\"), spolupracoval na ní s místním lékařem a vlastencem MUDr. Josefem Pavlíkem. Táborská kultura a tělovýchova čerpala z jeho práce a vědomostí. Vztah k rodnému městu vyjádřil v práci \"100 vycházek do okolí Tábora\" (1913) a svými historickými studiemi. Jako průkopník vodní turistiky napsal dvě poutavé knihy: \"Vltava\" a \"Vody\". Má zásluhu na založení odboru táborských skautů. Iniciativně zasahoval také do místní komunální politiky („Boj za župu táborskou a obecní politika“ z roku 1920 a „Reforma veřejné správy a rozdělení krajů“ z roku 1919). V Táboře se setkával také se svým profesním kolegou a známým literátem JUDr. Jaroslavem Mariou, který se o Chalupném kladně vyjadřoval.\n\nČtyřicet let po smrti prof. Chalupného mu byla v Ústecké ulici v Táboře odhalena pamětní deska. U příležitosti výročí úmrtí vydalo město Tábor spolu s Vysokou školou evropských a regionálních studií publikaci \"Emanuel Chalupný, česká kultura, česká sociologie a Tábor\". Soubor obsahuje příspěvky ze stejnojmenného sympozia uspořádaného v říjnu roku 1998 v Táboře. Jeho posláním bylo věnovat obnovenou pozornost dílu a osobnosti Emanuela Chalupného, po dlouhou dobu vystavené nepřízni doby.\n\n\n"}
{"id": "173180", "url": "https://cs.wikipedia.org/wiki?curid=173180", "title": "Harbour Bridge", "text": "Harbour Bridge\n\nHarbour Bridge je most, který přemosťuje přístav Port Jackson v Sydney. Tato gigantická ocelová konstrukce spočívá na čtyřech mohutných žulových pilířích. Přemosťuje Port Jackson ve výšce 59 metrů. Celková délka mostu činí 1150 m. Samotný oblouk má rozpětí 503 m a jeho vrchol se nachází 134 m nad hladinou moře. Výstavba mostu, jehož autorem je železniční stavitel John Bradfield, trvala 8 let (od roku 1924 do roku 1932). Australané mu říkají v narážce na jeho tvar \"Coat hanger\" (\"Ramínko na šaty\").\n"}
{"id": "173181", "url": "https://cs.wikipedia.org/wiki?curid=173181", "title": "Svenska Tågkompaniet", "text": "Svenska Tågkompaniet\n\nSvenska Tågkompaniet AB (VKM: TKAB) je švédský železniční dopravce, který provozuje osobní dopravu na několika švédských tratích formou frančíz.\n\nFirma byla založena v roce 1999 třemi bývalými zaměstnanci státních železnic Statens Järnvägar a investiční společností Småföretagsinvest/Fylkinvest. V roce 2005 koupily norské železnice Norges Statsbaner podíl 34 % akcií firmy, který k 31. říjnu 2006 navýšily na 85 %.\n\n"}
{"id": "173185", "url": "https://cs.wikipedia.org/wiki?curid=173185", "title": "Nestařec americký", "text": "Nestařec americký\n\nNestařec americký (\"Ageratum houstonianum\" Mill) pochází ze Severní i Jižní Ameriky, kde je víceletý. V Česku je jeho život venku omezen na období od posledních jarních do prvních podzimních mrazíků. Zahradnicky je velmi cenný a remontuje (opakovaně kvete) po celé léto. Nové chomáčky květenství překrývají odkvetlé, takže rostlina je stále barevně svěží.\n\n\nRod pochází z Peru a Mexika, v našich podmínkách představuje zástupce nepravých letniček.\n\nJe to kompaktní keřovitá rostlina (25×30 cm) s hustšími, vejčitými, sytě zelenými listy. Okolíky fialově modrých květenství dosahují 6-8 cm v průměru. Má vysoký a nízký vzrůstový typ. Nízký se hodí k záhonovým výsadbám nejrůznějších stylů. Pro ornamentální výsadby se dříve používaly rostliny vypěstované ze zelených řízků. Dnes se stále více uplatňují kultivary vyrovnané ve všech znacích i při množení semenem. Takový je např. kultivar 'Tetra Blue Mink'; je\nponěkud robustnější a má větší květenství v Česku starší kultivary 'Modrá hvězda' nebo bílý 'Little Dorrit'.\n\nModře kvetoucí kultivar je výborným komponentem téměř ke všem záhonovým letničkám. S čistými barvami např. červené šalvěje (Salvia splendens, žlutých aksamitníků (Tagetes), bílého štěničníku (Iberis) dává výrazné barevné efekty. Jako doplněk k pestrobarevným směsím působí zklidňujícím dojmem. Vysoký kultivar 'Bukett' je méně rozšířen, hodí se však dobře k řezu, zvláště jako doplněk.\nSazenice z únorového výsevu se zaštipují, aby se koncem května vysadily již urostlé rostliny s prvními květy.\n\n\nProspívá mu výsluní, dostatek vláhy a nakypřená půda.\n\n\n\n\n \n"}
{"id": "173189", "url": "https://cs.wikipedia.org/wiki?curid=173189", "title": "Apurímac (přítok Ucayali)", "text": "Apurímac (přítok Ucayali)\n\nApurímac ( ) je řeka v Peru, v Jižní Americe. Je levou zdrojnicí Ucayali, která je společně s Maraňonem jednou ze dvou hlavních zdrojnic Amazonky. Je 1 070 km dlouhá.\n\nPramen zdrojnic řeky Apurímac je zároveň pokládán za hlavní pramennou oblast řeky Amazonky. Její horní tok je nazýván jako Lloqueta a ten je napájen čtyřmi pramennými toky – řekami Carhuasanta, Apacheta, Ccaccansa a Sillanque. Tato pramenná oblast se nachází v provincii Arequipa asi 160 km od pobřeží Tichého oceánu. Za pramen bývá považován pramen zdrojnice Carhuasanta pod horou Nevado del Mismi.\n\nApurímac teče převážně severozápadním směrem v úzkých údolích hlubokých až 3000 m mezi hřbety And. Na řece se nachází množství peřejí, které znemožňují lodní dopravu. Na dolním toku (od soutoku s řekou Mantaro) je nazývána Ene a Tambo.\n\nApurímac se v již v poměrně nízké nadmořské výšce 280 m stéká s řekou Urubamba a vzniká tak řeka Ucayali.\n\nZdrojem vody jsou převážně dešťové srážky. Nejvodnější je v létě, což je od prosince do února.\n"}
{"id": "173199", "url": "https://cs.wikipedia.org/wiki?curid=173199", "title": "Seznam držitelů železničních vozidel registrovaných v Česku", "text": "Seznam držitelů železničních vozidel registrovaných v Česku\n\nTento seznam uvádí výčet držitelů železničních vozidel a jejich písmenné kódy (tzv. VKM, z anglického „Vehicle Keeper Mark“), které jednotlivým držitelům přidělil český Drážní úřad. Uvedenými kódy jsou pak jednotlivá vozidla fyzicky označena. Tento kód je součástí Mezinárodního značení železničních vozidel a uvádí se za druhým dvojčíslím a označením země registrace vozu.\n\nZpůsob označování držitelů v Česku je řešen Metodickým pokynem pro označování držitele drážního vozidla, který byl vydán českým Drážním úřadem. Z názvu tohoto pokynu by se mohlo zdát, že se jedná obecně o drážní vozidla, z textu pokynu však vyplývá, že jde pouze o železniční vozidla (nikoli tedy o tramvaje, trolejbusy, vozy metra a další neželezniční drážní vozidla).\n\n54 -XXXXX, kde:\n\n\n"}
{"id": "173202", "url": "https://cs.wikipedia.org/wiki?curid=173202", "title": "Bitva u Matapanu", "text": "Bitva u Matapanu\n\nBitva u Matapanu byla největší námořní bitvou druhé světové války ve Středozemním moři. Bitva se uskutečnila 27.-29. března 1941 jižně od řeckého pobřeží mezi italským a spojeneckým námořnictvem.\n\nOd počátku března 1941 probíhala operace Lustre. V jejím rámci byly přepravovány spojenecké jednotky z Egypta do Řecka. Na nátlak Němců se italské námořnictvo rozhodlo zaútočit na konvoje přepravující tyto jednotky. Admirál Iachino rozdělil svoje lodě do dvou svazů.\n\nPrvní svaz měl proplout podle pobřeží Kréty k ostrovu Sofrano a potom se vrátit. Tomuto svazu velel viceadmirál Carlo Cattaneo. Skládal se z těžkých křižníků \"Zara\", \"Pola\", \"Fiume\", lehkých křižníků \"Luigi di Savoia Duca degli Abruzzi\" a \"Giuseppe Garibaldi\" a torpédoborců \"Alfredo Oriani\", \"Giosué Carducci\", \"Vincenzo Gioberti\", \"Vittorio Alfieri\", \"Emanuele Pessagno\" a  \"Nicoloso da Recco\".\n\nDruhý svaz měl plout na jih od ostrova Gavdos a na zpáteční cestě se u mysu Matapan spojit s prvním svazem. Tomuto svazu velel viceadmirál Angelo Iachino. Skládal se z bitevní lodě \"Vittorio Veneto\", těžkých křižníků \"Trieste\", \"Trento\", \"Bolzano\" a torpédoborců \"Alpino\", \"Bersagliere\", \"Fuciliere\", \"Granatiere\", \"Corazziere\", \"Carabiniere\", \"Ascari\".\n\nOba svazy vypluly 26. března 1941. Na žádné italské lodi nebyl radar.\n\nDíky znalosti italských námořních kódů Spojenci o připravovaném výpadu věděli. Odložili plánovaný konvoj a \"Svaz C\", který ho měl doprovázet, se přidal k hlavním silám Středomořského loďstva. 26. března byl vydán rozkaz \"svazu B\", aby vyplul z Řecka k ostrovu Gaudos, kde se měl 28. března setkat s hlavními silami Středomořského loďstva, které vypluly 27. března. Před začátkem přesunů bylo \"Středomořské loďstvo\" rozloženo takto:\n\n\n\n\nKrátce před 8. hodinou ráno 28. března se spatřily Iachinovy křižníky se \"svazem B\". V 8:12 zahájily italské křižníky palbu, kterou spojenecké křižníky kvůli vzdálenosti nemohly opětovat. V 8:55 Italové zastavili palbu a obrátili svoje křižníky vstříc \"Vittorio Veneto\". Pridham-Wippell ustupující italské křižníky následoval. Krátce před 11. hodinou se na scéně objevil \"Vittorio Veneto\" a začal ostřelovat \"svaz B\". Pridham-Wippell ihned nařídil vypustit kouřovou clonu a ustoupit k jihu. V 11:27 italské lodě přerušily palbu na \"svaz B\" a začaly se soustřeďovat na první z náletů. Boj u mysu Gaudo tím skončil, aniž by se některé straně podařilo zasáhnout některou loď.\n\n\nU poškozeného křižníku \"Pola\" zůstal Cattaneo s křižníky \"Fiume\", \"Zara\" a torpédoborci \"Alfredo Oriani\", \"Giosué Carducci\", \"Vincenzo Gioberti\" a \"Vittorio Alfieri\" s cílem vzít poškozený křižník do vleku. Ostatní lodě pokračovaly dál do domovských přístavů.\n\nV 22:25 spatřil \"svaz A\", který měl k dispozici radary, italské lodě.\nV 22:28 začaly britské bitevní lodě pálit na nic netušící italské křižníky a během 4 minut bylo po boji. Křižníky \"Fiume\" a \"Zara\" se potápěly.\nV 22:31 se o torpédový útok pokusily italské torpédoborce. Útok nebyl úspěšný a torpédoborce \"Vittorio Alfieri\" a \"Giosué Carducci\" byly potopeny.\nV 4:03 ráno 29. března potopil nehybný křižník \"Pola\" torpédem torpédoborec \"Nubian\".\n\nV této bitvě, která byla největší bitvou svedenou během druhé světové války ve Středozemním moři, ztratili Spojenci jen 2 letadla a 3 piloty. Naproti tomu Italové ztratili 3 těžké křižníky, 2 torpédoborce a 2400 námořníků včetně admirála Cattanea. Po této bitvě se už italské loďstvo neodvážilo vyplout do východního středomoří mimo dosah svého letectva. Slabou útěchou pro Italy mohlo být potopení křižníku \"HMS Bonaventure\" ponorkou \"Ambra\" 31. března 1941.\n\n"}
{"id": "173203", "url": "https://cs.wikipedia.org/wiki?curid=173203", "title": "Matěj Urban", "text": "Matěj Urban\n\nMatěj Urban (* 18. listopadu 1986, Praha) je český tanečník s klasickou i moderní technikou.\n\nMatěj Urban absolvoval Taneční konzervatoř hlavního města Prahy v roce 2006 (učitelé: A. Kovářová, I. Krob, J. Slavický). Jako student se zúčastnil mezinárodních festivalů a soutěží. V roce 2003 získal 3. místo na Mezinárodní baletní soutěži Brno, v roce 2004 pak 1. místo na Mezinárodní baletní soutěži Premio Roma v Římě, v roce 2005 cenu Grand Prix na mezinárodní baletní soutěži Prix Carpeaux ve Valenciennes ve Francii. \n\nV rámci studia nastudoval role klasických i moderních baletů a spolupracoval s choreografy jako Jaroslav Slavický (Acteon, Faust, princ Desiré v Šípkové Růžence, Korzár, Espada a Basil z Don Quijota podle Mariuse Petipy), Petr Zuska (Bolero), Jan Kodet (Povídání s Fridou a Off center), Jiří Kylián (Večerní písně), Cyril Atanasof (Suite an Blanc podle Lifara), Ivan Cavallari (Korzár), Josef Sabovčík (Escamillio v Carmen), Alena Drapalíková (My suite-Janáček), Robert North (Trojské hry),Ivan Muchka (Valašské hry, Lašské tance) a další.\n\nOd sezony 2006-2007 nastoupil do baletu Národního divadla v Praze. V roce 2006 nastudoval pod vedením choreografa Yuri Vamose titulní roli baletu Romeo a Julie Sergeje Prokofjeva. V roce 2007 hostoval v této roli v Oper am Rhein v Düsseldorfu. Nastudoval role v Labutím jezeře (Pas de Trois) a Sólo pro tři (chor. P. Zuska). Od září 2007 byl jmenován demisólistou baletu Národního divadla. Byl obsazen do rolí v baletu Petite mort a Sinfonietta (chor. J. Kylián), Lenský v Oněginovi (chor. J. Cranko), Louskáček v Louskáčkovi (chor. Y. Vamos), James v La Sylphide, Gennaro v Napoli (chor. August Bournoville), José v Carmen (chor. Mats Ek). Od září 2008 byl členem souboru baletu Bayerische Staatsoper v Mnichově. Solopartien 2008/2009 Athlet in \"Les Biches\" (B. Nijinska), Albert v Giselle (chor. Mats Ek). Od září 2011 je sólistou baletu Bayerische Staatsoper.\n\nOd září 2017 sólistou Baletu Monte Carlo vedeným choreografem Jeanem-Christophem Maillotem. Nastudoval roli Petruchia ve Zkrocení zlé ženy, Lorenzo v Romeovi a Julii a další...\n\n"}
{"id": "173205", "url": "https://cs.wikipedia.org/wiki?curid=173205", "title": "Chrást (zemědělství)", "text": "Chrást (zemědělství)\n\nChrást nebo chřástje nadzemní část rostliny. Zpravidla se jedná o listy. Nejběžněji používaným chrástem v mírném pásu byl chrást cukrové řepy, který zůstával na poli po sklizni této cukrodárné rostliny. S rozvojem mechanizace se však stále častěji chrást cukrovky drtí a nechává na poli jako zelené hnojivo.\n\nJinak chrásty a to nejen cukrovky bývají z výživářského hlediska důležitou součástí krmné dávky.\n\n"}
{"id": "173208", "url": "https://cs.wikipedia.org/wiki?curid=173208", "title": "Northwestern University Press", "text": "Northwestern University Press\n\nNorthwestern University Press je univerzitní nakladatelství Northwestern University v Evanstonu, ve státě Illinois, USA. Bylo založeno v roce 1893 a zpočátku vydávalo odborné právnické publikace. Dnes je především známé pro vydávání překladů literatury, především evropských spisovatelů.\nEdice Hydra Books se věnuje překladům soudobé beletrie, poezie a literatury faktu.\nTaké vydává v oblasti poezie renomovaný časopis TriQuarterly.\n\n\n\n\n\n\n\n\n\n"}
{"id": "173209", "url": "https://cs.wikipedia.org/wiki?curid=173209", "title": "Nechte prosím kytky žít", "text": "Nechte prosím kytky žít\n\nRakouský spisovatel Johannes Mario Simmel napsal v roce 1983 román Nechte prosím kytky žít (v originále \"Bitte, lasst di Blumen leben\"). V roce 1986 byl natočen stejnojmenný film. Režie: Duccio Tessari, hudba: Frank Duval. V hlavní roli Klausjürgen Wussow jako Charles Duhamel/Peter Kent a Birgit Dollová jako Andrea.\n\nHlavním hrdinou dalšího skvělého románu J. M. Simmela je Charles Duhamel. Žije v Paříži, v bohatství a ve společnosti. Dalo by se říci, že je spokojený. Ale není to pravda. Charles má ženu Yvonnu, kterou nenávidí. Chce od ní odejít, ale ví, že to není možné. A tak, při jedné cestě do Vídně, jeho letadlo kvůli teroristickému útoku exploduje a Charles byl jedním z mála, kdo let přežil.\n\nMá možnost začít znovu. Dal si nové jméno Peter Kent, zamiluje se do dívky Andrey, vezmou se, otevřou si knihkupectví a jsou šťastní až do dne, kdy za Charlesem přijede jeho francouzský přítel a žádá po něm peníze. Vyhrožuje mu, že všem poví, kdo je a kde žije. A Charles dostal strach. Odjíždí za ním do Paříže a tam ho zabije. A do to všeho se vloží bystrý komisař Robert Rolland. Začal pátrání po Charlesovi. Odlétá do Vídně, aby zjistil celou pravdu.\n\nMezitím si Charles a Andrea užívají života. Jak by ne, čekají miminko, ale jejich štěstí zakalí tragická událost: Andrea měla nehodu, při níž zahynulo jejich nenarozené děťátko a Andrea také sama umírá.\n\nPo její smrti se na scéně objevuje komisař Rolland s obviněním na Charlese, že zabil člověka. Charles nechápe, protože ví, že dvě vraždy nespáchal. Je vzat do vyšetřovací vazby a přesvědčuje svého soudce, že nikoho nezabil, a soudce mu uvěří. Ale Charlese trápí svědomí, a tak se přizná a 12. listopadu roku 1982 Charles Duhamel, zběh ze života, ve své cele umírá na srdeční záchvat.\n"}
{"id": "173210", "url": "https://cs.wikipedia.org/wiki?curid=173210", "title": "Whitesnake", "text": "Whitesnake\n\nWhitesnake je anglická hardrocková kapela založená Davidem Coverdalem (slavným z doby, kdy hrál s Deep Purple) v roce 1977. Hráli hlavně v 80. letech, ale koncertují dodnes, i když ve zcela odlišném složení.\n\nNa nějaký čas hráli v kapele i takoví muzikanti jako Jon Lord, Ian Paice, Cozy Powell, Neil Murray, Bernie Marsden, Micky Moody, John Sykes, Brian Robertson, Adrian Vandenberg, Vivian Campbell nebo třeba Steve Vai.\n\nBěhem celé své existence se kapela nejvíce blížila Deep Purple, nejenom proto, že tři členové s nimi kdysi hráli, ale také protože Deep Purple prostě v té době hodně ovlivňovali hudební scénu.\n\nPoté co bývalý zpěvák Deep Purple David Coverdale nahrál dvě sólová alba, založil v roce 1977 kapelu Whitesnake. V 70. letech bylo ale hard rocku a heavy metalu všude plno, takže se jejich první alba jaksi ztratila (ale např. v Evropě a Japonsku byla docela populární). V roce 1982 si Coverdale vzal volno, aby se mohl starat o svoji nemocnou dceru. Když se pak Whitesnake v roce 1984 znovu objevili v úplně novém složení, zněli daleko živěji a energičtěji.\n\nPíseň \"Slide It In\" byla možná založená na starých tricích Deep Purple a Led Zeppelin, ale kapela byla schopná psát chytlavé fráze – byla to jejich první platinová nahrávka. O tři roky později vydali stejnojmenné album, které bylo ještě úspěšnější. Části sice byly nestydatě podobné právě věcem od Led Zeppelin nebo Deep Purple (například píseň \"Still of the Night\", jako by z oka vypadla začátkům Led Zeppelin), ale kapela byla schopná psát opravdu úchvatné rockové skladby jako například \"Here I Go Again\", které byly poháněné jak melodií, tak riffy, stejně jako rockové balady (např. \"Is This Love\"). Whitesnake měli obrovský celosvětový úspěch, jenom v USA prodali šest milionů kopií.\n\nNež v roce 1989 nahráli jejich další album \"Slip of The Tongue\", Coverdale kapelu opět úplně předělal, v nové sestavě byl například kytarový virtuóz Steve Vai. I když album bylo platinové, bylo to po celosvětovém úspěchu Whitesnake celkem zklamání. Kapela si po tomto albu dala pauzu. V roce 1993 vydal Coverdale společně s bývalým kytaristou Led Zeppelin Jimmy Pagem společné album, které ale bylo dost nevýrazné. V dalším roce vydali Whitesnake v Kanadě a USA hitové album, zaměřené pouze na jejich poslední tři alba (sice obsahovalo i některé nevydané písně, hlavně ale převážně materiál, který už v minulosti vyšel).\n\nV roce 1997 Coverdale oživil Whitesnake (kytarista Adrian Vandenberg byl jediný člen, který zůstal z druhé sestavy) a v tom samém roce vydali album \"Restless Heart\". Překvapivě album ani nebylo vydáno ve Spojených státech. Na následujícím turné Coverdale s Vandenbergem udělali unplugged koncert v Japonsku, který byl nahrán a vydán pod názvem \"Starkers in Tokyo\". Každopádně na konci 90. let kapela opět přerušila činnost, protože Coverdale koncentroval na první sólové album po 22 letech. Toto album s hostujícím kytaristou Earlem Slickem \"Into the Light\" bylo vydáno v září 2000.\n\nV červnu 2006 podepsal Coverdale pro Whitesnake nový kontrakt s Steamhammer/SPV Records kvůli živému dvojalbu . Album vyšlo 27. listopadu 2006. Je to sbírka nahrávek z turné a koncertů od roku 2003, tedy od doby, kdy se kompletně změnilo složení kapely. Jsou na něm taky čtyři nové skladby, studiové nahrávky, první od posledního alba z roku 1997, \"Restless Heart\".\n\n\n"}
{"id": "173211", "url": "https://cs.wikipedia.org/wiki?curid=173211", "title": "Cukrová řepa", "text": "Cukrová řepa\n\nCukrová řepa (\"Beta vulgaris\" var. \"altissima\", hovorově cukrovka) je dvouletá zemědělská plodina z čeledi laskavcovitých.\n\nPěstuje se jeden rok, je řazená mezi okopaniny. Převážná část sklízené masy (cca 80 %) je ukryta pod zemí ve formě zásobního kořenu, tzv. bulvy. Listy vyrůstající z bulvy se nazývají chrást. Při sklizni se v moderních technologiích chrást rozřeže a rozmete do plochy na půdu.\nSklizené bulvy jsou využívány v cukrovarnickém průmyslu, pro výrobu lihu a nyní již omezeně jako krmivo pro hospodářská zvířata.\n\nCukrová řepa byla pěstována jako krmivo již od antických dob. Její použití pro výrobu cukru však bylo objeveno relativně nedávno. Roku 1590 poprvé extrahoval francouzský botanik Olivier de Serres z kořene cukrové řepy sladký sirup. Jeho postup však nenašel praktické uplatnění. Jako další se extrakcí cukru zabýval pruský chemik Andreas Sigismund Marggraf, který k extrakci cukru použil ethanol. Ani jeho postup však nebyl využit k průmyslové produkci. Jeden z Marggrafových bývalých studentů Franz Karl Achard se začal věnovat šlechtění cukrové řepy a pomocí selektivního křížení se mu podařilo dosáhnout obsahu 5–6 % sacharózy, oproti 20 % u moderních odrůd. První cukrovar na výrobu cukru z řepy byl otevřen pod patronací Fridricha Viléma III. Pruského ve Slezsku v obci Cunern (dnes Konary v Polsku) v roce 1802. Za napoleonských válek došlo k obrovskému rozvoji cukrovarnictví, neboť francouzské námořnictvo zavedlo námořní blokádu Anglie a tím byl znemožněn dovoz třtinového cukru do Evropy z Karibiku. Na konci války bylo v Evropě již na tři sta cukrovarů. Ve Spojených státech amerických byl první cukrovar na řepu otevřen roku 1838.\n\nPři výrobě cukru se sklizená řepa nejprve pere a zbavuje nečistot, řeže na úzké proužky („řízky“) a ukládá do difuzérů, kde se z ní cukr vyluhuje vodou při různých teplotách. Vyluhované řízky se užívají pro krmné i potravinářské účely. Ze získané cukerné šťávy je získáván surový (hnědý cukr). Při rafinaci cukru se cukerná šťáva čistí, zbavuje různých přísad, nečistot a tím se bělí. Do surové šťávy je přidáváno vápenné mléko, šťáva smísená s vápenným mlékem se v saturátoru čeří oxidem uhličitým. Vysrážené vápno na sebe naváže nečistoty a v kalolisu je odfiltrováno od šťávy a je odváženo na skládku. Vysrážené vápno z kalolisu je označováno jako šáma a je používáno k vápnění polí. Čeření se někdy až třikrát opakuje.\n\nPro účely čeření bývá součástí rafinerie vápenka na pálení vápence. Vypálené vápno se uhasí pro výrobu vápenného mléka a část spalin s vysokým obsahem oxidu uhličitého je používán k vysrážení vápna při čeření.\n\nPo čeření, se za sníženého tlaku šťáva vaří v odparkách a zbavuje se vody. To se děje při teplotě podstatně nižší než 100 °C. Šťáva se zahušťuje a cukr se sráží v krystalech. Zahuštěná „těžká“ šťáva je vedena do odstředivky. Na sítu odstředivky se oddělují krystalky cukru od „zadního cukru“ – tekuté melasy. Výsledná vlhká cukrovina se na sítech třídí podle velikosti krystalů \"cukr práškový\" až \"cukr krystal\", podle potřeby se buď plní do forem nebo suší. Melasa obsahuje asi 40 % cukru a páchne. Používá se ke krmným účelům nebo k výrobě lihu.\n\nPři výrobě tzv. surového (hnědého) cukru se při postupu výroby neprovádí čeření a zbavování příměsí a nečistot. Proto je po převezení do rafinérie surový cukr znovu rozpouštěn a probíhá proces čeření.\n\nCelosvětově se v roce 2017 podle FAO vypěstovalo více než 301 milionů tun cukrové řepy. Deset největších producentů vypěstovalo 78,7 % světové produkce.\nV důsledku dotační politiky Evropské unie došlo po vstupu ČR do EU ke kolapsu českého cukrovarnictví a tím k rušení a bourání i moderních cukrovarů (Hrochův Týnec) a k výraznému zmenšení osevní plochy cukrové řepy. I přesto však díky postupnému zvyšování výnosu cukru z pěstovaných plodin došlo k návratu až na hodnoty odpovídající produkci cukru v roce 1989. Od 1. 10. 2017 došlo k ukončení regulace pěstování cukrové řepy ze strany EU, v důsledku čehož lze očekávat další nárůst produkce této plodiny v ČR.\n\nŘepa bývá častým hostitelem parazita háďátka řepného. Napadá především řepné bulvy. Rostlina při napadení háďátkem vytváří mnoho postranních kořínků (tzv. hladové kořeny), aby měla dostatek živin. To brzdí růst (snížení hospodářského výnosu).\n"}
{"id": "173215", "url": "https://cs.wikipedia.org/wiki?curid=173215", "title": "Growling", "text": "Growling\n\nGrowling je velmi specifická technika zpěvu, užívaná především v death metalu a jiných podobných žánrech (grindcore, black metal, viking metal, gothic metal, aj.), podobná screamingu.\n\nVýška tónů je velmi hluboká a barva hlasu je hrubá a chraplavá. Kupodivu nejtěžší na této technice není intonace, ale artikulace jednotlivých slov tak, aby jim bylo rozumět, což může být pro posluchače nezvyklého na death metal problém i u profesionálních nahrávek.\n\nGrowling také používají někteří hudebníci, když chroptí nebo bručí za pomoci hlasivek do saxofonu. Tím je způsobena modulace zvuku a výsledkem je drsnost a chraplavost tónu. Nejčastěji se jí využívá v jazzu, blues, rock and rollu a v dalších populárních žánrech, ojediněle i v lidové hudbě. \n\nTuto techniku používají všechny death metalové skupiny, proto zde jsou uvedeny jen skupiny jiných žánrů.\n\n"}
{"id": "173216", "url": "https://cs.wikipedia.org/wiki?curid=173216", "title": "Virtual Console", "text": "Virtual Console\n\nVirtual Console™ (krátce VC) je služba Nintenda pro herní konzoli Nintendo Wii, Nintendo 3DS a Nintendo Wii U. Jejím principem je nákup her ze starších konzolí Nintenda, Segy Mega Drive a TurboGrafx-16. Představena byla bývalým ředitelem Nintenda Satoru Iwatou jako herní verze Apple iTunes dovolující nakoupit si tituly ze starších konzolí Nintenda – Nintendo NES, Nintendo SNES, Nintenda 64 a po dohodě se Segou a Hudson Softem i ze Segy Mega Drive a TurboGrafx-16.\n\nSpolečnost Sega slíbila k dodání více než 200 titulů pro konzoli Mega Drive a Hudson Soft více než 100 titulů. Nintendo má k dispozici vlastní knihovnu titulů, která ze všech tří jejich systémů čítá takřka 1300 herních titulů. Ne všechny však mají šanci být vydány. Slíbena je i podpora pro konzoli MSX, ale zatím nebyla žádná hra ohlášena ani vydána. Dá se předpokládat, že v dalších verzích firmware by mohla být i podpora pro další herní systémy - v úvahu připadají některé verze Atari (pravděpodobně Atari 2600), celkem se i nabízí handheldy od Nintenda – Game Boy a Game Boy Color a nakonec je tu dost velká pravděpodobnost podpory nějakého další konzole ze strany Segy.\n\nSatoru Iwata taktéž do budoucna přislíbil vznik nových her přímo pro Virtual Console, kde možná bude i podpora pro Wii Remote. Je dost pravděpodobné, že i Nintendo uvolní SDK vývojové kity, aby po vzoru Xbox Live mohly hry tvořit i nezávislé týmy.\n\nCeny her Virtual Console se všude po světě liší. Vzhledem ke kurzu pro ČR (kde se podle společnosti Conquest Entertainment chystá spuštění online služeb WiiConnect24 až na konci jara) je nejzajímavější Austrálie, která mimo jiné také leží v PAL regionu. Za peníze si můžete koupit takzvané Wii Points, které poté měníte za jednotlivé hry.\n\nK ukládání her z VC se dá využít interní paměti, nebo SD karty. Zároveň hru nemůžete spustit na jiné konzoli než na té, na které byla stažena. Druhou možností je hru z interní paměti vymazat a až si ji bude chtít znovu zahrát, tak ji opětovně stáhnout - nyní už bezplatně. Hry jsou regionálně zamčené, tudíž hry z Japonského regionu si v Evropě zákonně nezahrajete.\n\nVC podporuje použití čtyř různých typů ovladačů - Wii Remote, Wii Classic Controller, ovladače pro Nintendo GameCube, Wii U GamePad. Jednotlivé možnosti ovládání a namapování tlačítek najdete níže. Ve hře se můžete podívat pomocí podržení tlačítka Home na ovladači. Zajímavou možností je hra Bomberman 93, která umožňuje hru až 5 hráčů po připojení kombinace pěti Wii \nRemotů, Wii Classic Controllerů nebo GameCube ovladačů.\n\nPřiřazení tlačítek na jednotlivých ovladačích:\n\nV PAL regionu, do kterého spadá i Česká republika vyšly k 23. lednu 2006 následující hry:\nNa VC jsou už od počátku stížnosti\n \n"}
{"id": "173217", "url": "https://cs.wikipedia.org/wiki?curid=173217", "title": "Digital Visual Interface", "text": "Digital Visual Interface\n\nDigital Visual Interface (zkratka DVI) je rozhraní (tzv. dedikovaný spoj) pro propojení videozařízení s počítačem. Standard byl vytvořen za účelem bezproblémové komunikace mezi zobrazovacími zařízeními jako např. LCD nebo datovým projektorem a grafickou kartou počítače. Byl vyvinut skupinou firem seskupených pod názvem Digital Display Working Group (DDWG). Primárně je určen k přenosu nekomprimovaných digitálních video dat. Je částečně kompatibilní s rozhraním HDMI.\n\nExistují 3 typy DVI konektorů (závisí na implementovaných signálech):\n\nKonektory mohou mít druhý datový spoj (tzv. „link“) určený pro přenos obrazu s vysokým rozlišením.\n\nDVI datový formát je založen na sériovém formátu PanelLink, který byl navržen výrobcem polovodičů Silicon Image Inc. Zde je použitý Transition Minimized Differential Signaling (TMDS). Single DVI link se skládá ze čtyř párů kroucené dvoulinky (červený, zelený, modrý a informaci o obnovovací frekvenci (Clock rate), přenos je 24 bitů na pixel. Časování signálu se téměř přesně shoduje s analogovým video signálem (VGA). Obraz je přenášen řádek po řádku s intervaly mezi každým řádkem a každým snímkem a bez paketizace. Není použita žádná komprese a neexistuje podpora pro přenos pouze změněné části obrázku. To znamená, že změněný snímek je přenášen celý znovu. DVI specifikace (viz odstavec Specifikace) nicméně obsahuje odstavec \"Konverze k selektivnímu obnovení obrazu\" (odstavec 1.2.2), což svědčí o připravenosti této funkce pro budoucí použití.\n\nNejvyšší rozlišení pro single DVI link je možné při 60 Hz, a je 2,75 megapixelů. Maximální rozlišení (při 60 Hz) je 1915×1436 pixelů (standardní poměr 4:3), 1854×1483 pixelů (s poměrem stran 5:4) nebo 2098×1311 (širokoúhlý 16:10 poměr stran monitoru). Proto má DVI konektor rezervu v další lince, ta obsahuje další kroucené páry červené, zelené a modré. Při požadavku na větší šířku pásma, než je možné s jednou linkou je aktivizována druhá linka a alternativní pixely mohou být předány na každé lince, což umožňuje rozlišení až 4 MegaPixelů při 60 Hz. Specifikace DVI má pro single link pevně nastavenou frekvenci na 165 MHz, přičemž všechny režimy zobrazení, které vyžadují méně než těchto 165 MHz musí používat pouze single link režim. Ty ostatní, které vyžadují vyšší frekvenci, musí přepnout do režimu dual link. Když jsou obě linky v provozu, může frekvence přesáhnout 165 MHz. Druhá linka může být také použita, pokud je potřeba více než 24 bitů na pixel, v takovém případě nese nejméně významný bit. Binární data jsou nesena desetinásobkem obnovovací frekvence. Pro frekvenci 165 MHz je tedy přenosová rychlost 1,65 Gbit/s X 3 kroucené páry pro single DVI link.\n\nStejně jako analogový konektor VGA má i DVI konektor piny pro display data channel (DDC). DDC2 (novější verze DDC) umožňuje grafickému adaptéru, aby přečetl extended display identification data (EDID) přímo z monitoru. Jestliže displej podporuje jak analogové, tak digitální signály v jednom vstupu, může mít každý vstup odlišný EDID. Pokud jsou oba přijímače aktivní, je použit analogový EDID.\n\nMaximální délka DVI kabelů není součástí specifikace, neboť je odvislá od požadavků na šířku pásma (rozlišení přenášeného obrazu). Obecně platí, že délka kabelu do 4,5 m bude pracovat pro zobrazení v rozlišení 1920×1200. Toto zobrazení bude fungovat až do 10 m, za předpokladu, že bude použit speciální kabel. Kabel o délce do 15 m je možné použít v kombinaci s rozlišením maximálně 1280×1024. Pro větší vzdálenosti je nutno použít zesilovač DVI signálu, aby se zmírnila degradace signálu. DVI zesilovače mohou použít i externí napájení z elektrické sítě.\n\nRozhraní s jedním spojem obsahuje 6 vodičů pro přenos informací o barvě ve formátu RGB (2 vodiče pro každou barvu). Informace o barvě je přenášena diferenčně (rozdílově) technikou TMDS (nikoli oproti zemi) – to zvyšuje odolnost vůči elektromagnetickému rušení z okolí. Dále jsou v rozhraní signály pro přenos synchronizace a kanál DDC pro přenos specifikace displeje do grafického adaptéru. DDC se u DVI označuje jako DDC2 (pro odlišení od analogových VGA konektorů). DDC2 využívá komunikačního protokolu I²C a formát dat EDID definovaný asociací VESA. EDID obsahuje např. jméno výrobce, typ monitoru, typ luminiscenční vrstvy, typ filtru, údaje o časování podporovaném monitorem, rozměry obrazovky, atd.\n\nDruhý spoj přidává pouze 6 vodičů pro přenos informací o barvě (RGB).\n\nJeden spoj zvládá až rozlišení WUXGA 1920×1200 při 60 Hz (což odpovídá 165 MHz, tedy 3,7 Gb/s). Dva spoje pak WQXGA 2560×1600 při 60 Hz (ale i více – je omezeno pouze kvalitou kabelu, tedy i více než 7,4 Gb/s).\n\n\n\n\nGTF (Generalized Timing Formula) je VESA standard, který může být snadno proveden Linuxovou gtf utilitou.\n\nCVT-RB (Coordinated Video Timings – koordinované časování videa) je VESA standard který poskytuje omezení horizontálního a vertikálního \"odmazávání obrazu\" (blanking) pro ne-CRT monitory. (Advanced Timing and CEA/EIA-861B Timings) (EN)\n\n"}
{"id": "173220", "url": "https://cs.wikipedia.org/wiki?curid=173220", "title": "Kabelová televize", "text": "Kabelová televize\n\nKabelová televize (\"CATV\") je komerční označení pro technologii přenosu obrazu a dat prostřednictvím kabelových rozvodů. Někdy se užívá i zkratka \"TKR\", která znamená \"televizní kabelový rozvod\".\n\nJejím účelem je přinést zákazníkovi širší nabídku televizních programů a širokopásmových datových služeb. Dalším významným atributem je schopnost přenášet obraz ve vyšší kvalitě, než když je přenášen terestriálně, díky stíněné kabeláži odolné proti vnějším ruchům.\n\nDíky vhodným fyzikálním vlastnostem používané kabeláže je v ČR populární také poskytování internetových služeb, které zaznamenaly v první polovině 1. dekády 21. století dramatický nárůst uživatelů. Příčiny je možné hledat v dlouhotrvajícím monopolním postavení společnosti Český Telecom.\n\nPůvodním záměrem kabelové televize bylo přenést televizní signál všude tam, kam z určitých příčin (např. geografických) nebylo možné vysílat. Termín \"kabelová televize\" má prapůvod v sousloví \"Community Antenna Television\" a plně vystihuje výše uvedené. Rozvod televizního signálu ze společné antény, umístěné na vhodném místě, všem cílovým uživatelům. Technologie se stala velice populární zejména v severní Americe, Evropě, Austrálii a východní Asii. Naproti tomu se příliš neuchytila v řídce obydlených oblastech Afriky, kde bylo její zavádění nerentabilní. Oproti tomu se zde významně prosadily bezdrátové systémy, např. satelitní televize.\n\nPůvodně byly k rozvodu signálu využívány koaxiální kabely, které byly díky pokroku nahrazovány také optickou kabeláží. Od devadesátých let 20. století je nejběžnějším nosníkem hybridní opticko-koaxiální kabeláž, tedy kombinace kabeláže optické (páteřní části rozvodu) i koaxiální (rozvody do jednotlivých domácností).\nTradiční kabelové televize využívaly pro přenos výlučně analogový signál (radiové vlny), v průběhu času ovšem dochází k digitalizaci, která umožňuje v komprimované formě poskytnout daleko více televizních programů a v lepší kvalitě oproti analogově šířeným programům, stejně jako digitální přenos dat, telefonování nebo VoD (\"Video on Demand\").\n\nRozvodová skříň se zesilovači a rozbočovači je obvykle umístěna na chodbě domu a do jednotlivých bytů je signál veden koaxiálními kabely. Základními zapojení bytů jsou hvězda a kaskáda, případně mini hvězda a hřeben.\n\n"}
{"id": "173227", "url": "https://cs.wikipedia.org/wiki?curid=173227", "title": "Jutaí", "text": "Jutaí\n\nJutaí ( ) je řeka v západní Brazílii ve státě Amazonas. Je pravým přítokem Amazonky. Je 1200 km dlouhá.\n\nPramení v Amazonské nížině severně od řeky Juruá. Rovnoběžně s ní pak protéká ve velmi členitém korytě na severovýchod. Ústí zprava do Amazonky.\nNejvětší přítoky jsou:\n\nZdrojem vody jsou převážně dešťové srážky. Nejvodnější je od března do června.\n\nNa dolním toku je rozvinutá vodní doprava.\n"}
{"id": "173228", "url": "https://cs.wikipedia.org/wiki?curid=173228", "title": "Venkovská próza", "text": "Venkovská próza\n\nVenkovská próza je literární žánr vyskytující se v české literatuře ve druhé polovině 19. století.\n\nTypickými rysy tohoto žánru je popis prostředí a způsobu života v daném kraji, postupně nabýval na významu nejen popis krajiny a života lidí, do takto zaměřených románů začala vstupovat i snaha popsat sociální problémy typické pro daný region. Postupně se objevuje i snaha neidealizovat si venkovské prostředí a vidět i jeho nedostatky. V takových dílech jsou často ukazovány napjaté mezilidské vztahy, velmi často je zdůrazňováno nerovné postavení ženy. Některá z takto vzniklých děl však sklouzla do jednoduchého schématu, kdy bohatý sedlák je nositelem veškerých problémů a chudý vesničan je jen jeho oběť. Přesto se v mnoha dílech objevuje řada nadčasových problémů jako jsou generační spory, lidé toužící po majetku a panském životě, kteří jsou stavěni do protikladu s lidmi se smyslem pro cit, dobro a lidskost.\n\nZa historicky první významné dílo tohoto žánru lze považovat Babičku od Boženy Němcové, která však líčí venkov velmi zidealizovaný. Tento pohled ještě přetrvává ještě u Vítězslava Hálka. Realistický pohled na venkov se projevuje již u Karolíny Světlé, tento pohled se plně prosadil od osmdesátých let 19. století, kdy se venkovský realismus stal jednou z nejvýznamnějších částí české literatury (Karel Václav Rais, Antal Stašek). Některá díla venkovského realismu postupně přerostla v jakési románové kroniky (Josef Holeček, Alois Jirásek). Popularita tohoto žánru měla ohlas i v dramatu a později se odrazila i v tvorbě ruralistů.\n\n"}
{"id": "173237", "url": "https://cs.wikipedia.org/wiki?curid=173237", "title": "Knutepunkt", "text": "Knutepunkt\n\nKnutepunkt je každoročně pořádaná skandinávská konference o larpu. Poprvé byla pořádána v roce 1997 a stala se životně důležitou institucí při hledání identity severského larpu. Formulovala celý koncept skandinávského larpu jako specifického přístupu. Celé avantgardní hnutí, které podporuje radikální experimenty a deklaraci larpu jako umělecké formy, bylo a je velmi úzce napojeno právě na Knutepunkt. Během posledních let se záběr konference výrazně rozšířil. V důsledku toho se také konference od roku 2005 začali účastnit i účastníky z neskandinávských zemí, např. z USA, Německa, Francie, Itálie a Ruska. Od roku 2007 se konference účastní i Češi.\n\nJméno konference se mění podle jazyka pořádající země. Význam slova knutepunkt je uzlový bod.\n\nOd roku 2001 je konference doprovázena sborníky o larpové teorii s výjimkou konference ve Stockholmu v roce 2002.\n\n\n"}
{"id": "173238", "url": "https://cs.wikipedia.org/wiki?curid=173238", "title": "Tramvajová doprava v Berlíně", "text": "Tramvajová doprava v Berlíně\n\nNěmecké hlavní město Berlín obsluhuje rozsáhlá tramvajová síť. Jedná se druhou nejrozsáhlejší a jednu z nejstarších sítí v zemi; její délka činí 190,4 km, cestujícím slouží dohromady 380 zastávek. Provozovatelem je místní dopravní podnik Berliner Verkehrsbetriebe (BVG), který ji spravuje již od svého založení v roce 1929. I když je Berlín největším městem země, nejdelší síť má Kolín nad Rýnem.\n\nJiž od roku 1865 existovala v Berlíně koňka. Tu začala postupně nahrazovat elektrická tramvaj; její první trať byla zprovozněna 16. května 1881. V této době také začalo budovat nové tramvajové trati i mnoho soukromých dopravců. V meziválečném období tak vznikla ohromná síť (podle dnešních měřítek by byla největší na světě a předstihla by i dnes nejrozsáhlejší melbournskou (256 km), a to hned více než dvojnásobně).\n\nTehdy Berlíňanům sloužilo 630 km kolejí, na kterých fungovalo celkem 93 linek, ročně se přepravilo přes 900 milionů cestujících. Celkem bylo v Berlíně okolo čtyř tisíc tramvají, v tramvajové dopravě pracovalo kolem 14 000 lidí. Některé trati byly úzkorozchodné s rozchodem 1000 mm, některé měly rozchod normální. Ty první uvedené byly během meziválečného období postupně přerozchodovávány. Revolucí se stal rok 1929, kdy město sjednotilo všechny dopravce; ustanovilo současný dopravní podnik Berliner Verkehrsbetriebe (BVG). I tento stav netrval dlouho, druhá světová válka, která navždy změnila tvář německé metropole, též zničila i velkou část dopravní infrastruktury, a to i včetně té tramvajové.\n\nJejí obnova probíhala zcela revolučním tempem; již 20. května 1945 se objevily první linky v provozu a do konce roku 1945 již fungovalo 328 km sítě. Od 1. srpna 1949 byl dopravní podnik rozdělen, a to podle tehdejších hranic okupační správy; připravovala se půda pro vznik východo- a západoberlínské zcela oddělené tramvajové sítě. Východ tehdy provozoval třináct linek, západ třicet šest.\n\n14. října 1950 se rozrostla tramvajová síť ze Západního Berlína přes hranice do Braniborska, které však bylo již pod sovětskou správou. Tato situace se objevila jako problematická, a tak od 15. ledna 1953 byly tyto tratě zkráceny zpět k hranicím. Fyzicky byla síť nakonec rozdělena samozřejmě zdí, a to od roku 1961 (do té doby byly linky přerušeny; tj. cestující museli přesedat na druhý spoj avšak ještě za stejné jízdné). O osm let později byl ustanoven dopravce s názvem BVB, který fungoval ve Východním Berlíně až do roku 1992.\n\nZatímco na západě města začaly vliv získávat autobusy a metro (rušení začalo v roce 1954, poslední tramvajový úsek byl zrušen roku 1967), na východě si tramvajová doprava držela neotřesitelnou pozici. Nová sídliště, která byla díky válečným škodám vybudována i v centru města, obsloužily právě tramvajové linky. Přibývaly tak i nové vozy, nejdříve novostavby a rekonstrukce dvounápravových vozů domácí výroby. Později byly dodány čtyřnápravové tramvaje řady T4-62 s vlečnými vozy B4-62 a článková vozidla G4. Od šedesátých let byly ve velkém rozsahu dováženy tramvaje z Československa (jednalo se o tramvaje typů Tatra KT4D a Tatra T6A2D).\n\nPo znovusjednocení Německa v říjnu roku 1990 došlo sice k spojení východo- i západoberlínského dopravního podniku, ne však tramvajových sítí, jelikož západoberlínská již dávno neexistovala. Díky podpoře tramvajové dopravy jako ekologického druhu MHD se však začínají na západ města koleje navracet – první z tratí vedoucí na území bývalého Západního Berlína byla zprovozněna v roce 1995, další se budují. Též se obměňuje i vozový park, dodány byly německé nízkopodlažní vozy typu GT6NZ.\n\n\n"}
{"id": "173239", "url": "https://cs.wikipedia.org/wiki?curid=173239", "title": "Historismus (umění)", "text": "Historismus (umění)\n\nHistorismus je architektonický (šířeji umělecký) směr 19. století. Název „historismus“ označuje specifikum slohu, jenž se vyznačuje návratem k minulým – historickým stylům: románskému slohu, gotice, renesanci, baroku a klasicismu. Pojetí historických slohů je však nové, historismus se jimi inspiruje, využívá však nových technických inovací, nových materiálů a velmi často mísí jednotlivé styly navzájem, čímž se utváří sloh zcela nový. Dle způsobu užití tvarosloví historických slohů rozlišujeme tři základní fáze historismu.\n\nObdobí 1. poloviny 19. století ovlivněné myšlenkami romantismu. Romantická architektura vedle exotických motivů hledala inspiraci zejména ve středověku, což je patrné například u drobné architektury zámeckých parků jako jsou umělé zříceniny. Motivy opuštěných zřícenin v krajině byl také oblíbený námět romantických malířů.\n\nV souvislosti s rozvojem vědeckého bádání dochází k hlubšímu poznání zákonitostí jednotlivých historických slohů a odlišení jednotlivých jejich fází. V druhé polovině 19. století proto již nejde jen o napodobování vnějších prvků jako byl lomený oblouk, ale o snahu tvořit v duchu čistého slohu, zejména v jeho vrcholné podobě. Díla ve stylu jednotlivých historických slohů se řadí do samostatných uměleckých proudů:\nToto rozdělení platí zejména pro architekturu a související umělecké řemeslo. V sochařství se souběžně uplatňoval vliv klasicismu, malířství se do historie obracelo svými tématy a snahou vystihnout dobové kulisy dle tehdejších znalostí historie.\n\nK této fázi patří i puristické rekonstrukce a dostavby historických památek. K předním osobnostem patřil francouzský Eugène Viollet-le-Duc a český Josef Mocker, k významným realizacím dostavba katedrály v Kolíně nad Rýnem a katedrály svatého Víta v Praze.\n\nPro architekturu pozdního historismu je charakteristické uvolnění slohových norem a kombinování prvků různých historizujících slohů, které se nazývá eklekticismus a částečně se již prolíná se secesí.\n"}
{"id": "173242", "url": "https://cs.wikipedia.org/wiki?curid=173242", "title": "Protekce", "text": "Protekce\n\nProtekce, vlastně původním významem \"ochrana\", je zvýhodňování, upřednostňování vybraných, tj. příbuzných, osobních známých i jen sympatických „chráněných“ osob (zvaných \"protežé\", z fr.). při poskytování služeb a rozhodování úřadů, které mají být k dispozici na principu rovnosti. Zejména bývá nežádoucí součástí veřejných (státních, krajských a obecních) úřadů a institucí, ale vyskytuje se podobně i v soukromém sektoru. Ten, kdo protekci poskytuje (někoho „protežuje“), bývá nazýván protektor.\n\nJejí zvláštní formou je nepotismus, obsazování úředních funkcí spřízněnými osobami, zvláště příbuznými, případně i přáteli.\n\nProtekce může být přímá i nepřímá, zprostředkovaná přes třetí osobu. Typickým příkladem může být získání určitého postu pro protežovaného jednotlivce nebo lukrativní zakázky pro spřízněnou firmu. Protekce brání tomu, aby se na dané pozice dostali kandidáti s těmi nejlepšími předpoklady a kvalifikacemi. V případě obsazování postů protežovanými kandidáty má protekce za následky de facto všechna jejich špatná rozhodnutí. V případě protekce zakázek firem působí proti přirozené konkurenci. U veřejných zakázek existují jistá právní opatření, které protekci do určité míry zabraňují (například povinné zohlednění ceny u konkurenčních nabídek).\n\n"}
{"id": "173244", "url": "https://cs.wikipedia.org/wiki?curid=173244", "title": "Autobus velký jako svět", "text": "Autobus velký jako svět\n\nRoku 1976 napsal rakouský spisovatel Johannes Mario Simmel knihu pro děti Autobus velký jako svět (v originále \"Ein Autobus, gross wie die Welt\").\n\nPříběh začíná v Salcburku, kde na náměstí stojí červený autobus. Tento autobus má vézt 19 dětí do hor na zimní prázdniny. Seznamujeme se s tlustým Martinem, nemocným Kájou, drzým a pyšným Hynkem, nesmělou Haničkou, s Lucinkou a její ovečkou Josefínou, vážným Tomášem, tetou Beátou, řidičem Houžvičkou a dalšími.\n\nAutobus vyjel. Děti se v autobuse seznamují a začínají si povídat. Hynek se začal před Haničkou vytahovat, že umí řídit autobus, ale ta mu to moc nevěří. Hynek se naštval a strčil do ovce Josefíny. Ta si to samozřejmě nenechala líbit a Hynka lehce kousla. Ten ztropil obrovský povyk. Teta Beáta vyzvídala, co se děje a když se dozvěděla, že prý Josefína smrdí, poslala Hynka dozadu do autobusu. Hynek si slíbil, že se pomstí. \n\nKdyž autobus na chvíli zastavil, aby se děti mohly občerstvit, Hynek nepozorovaně otevřel dveře a ovečka vyběhla ven. Děti se za ní rozběhly, ale ta se schovala na kraji lesa. Tomáš se rozhodl, že jí naběhne lesem. V lese však našel krmelec se solí a dostal nápad. Nalákal Josefínu na sůl přímo do autobusu. Děti se radovaly. Hynek, protože litoval svého činu, se Lucince omluvil. A v tom to přišlo. Do údolí spadly dvě laviny. Pan Houžvička šel obhlédnout situaci, ale bylo to špatné. Lavina zatarasila silnici. Rozhodli se, že pojedou zpátky. Když chtěli vyjet, zjistili, že jim chybí Kája. Pak ho našli v bezvědomí na zemi. Teta Beáta si uvědomila, že je to špatné – Kája má záškrt a musí okamžitě do nemocnice. Jenže vše se stane ještě vážnějším – druhá laviny zasypala i opačný směr silnice.\n\nPan Houžvička chtěl lavinu objet, ale zapadl. Museli se rychle rozhodnout, co dál. Domluvili se, že pan Houžvička odveze Káju na saních do nemocnice a zbytek dětí s tetou Beátou přečkají v autobuse.\n\nPan Houžvička se s Kájou vydal pryč. Ale cesta byla obtížnější, než pan Houžvička čekal. Nakonec se rozhodl, že se vrátí pro tetu Beátu. Jejím nástupcem se stal Tomáš. Hynkovi se to samozřejmě nelíbilo.\n\nDěti pak spočítali, kolik mají jídla a moudře jej rozdělily na pět částí. Pak se všichni nachystali ke spánku.\n\nMezitím teta Beáta s panem Houžvičkou a Kájou po dlouhé a těžké cestě sněhem došli k nějakému domu a odtud zavolali do nemocnice.\n\nBlížilo se ráno a Hynek mohl uskutečnit svůj nápad: rozhodl se, že půjde po stopách dospělých a všechny překvapí tím, že se dostal ven z laviny sám bez pomoci.\n\nZatím se připravuje akce na záchranu dětí v autobuse.\n\nJenže znovu někde v dáli spadla třetí lavina, která nemohla nikoho ohrozit, jenom Hynka, který v lavině uvízl a zabloudil.\n\nDěti, když zjistili, že jich je o jednoho míň, si uvědomily vážnost situace a šly Hynka hledat. Nakonec o něj zakopl Martin a pak ho všichni společnými silami odnesli k autobusu, kde už na ně čekala vyděšená teta Beáta s panem Houžvičkou.\n\nNakonec vše dobře dopadlo a červený autobus mohl pokračovat v cestě za svým cílem.\n"}
{"id": "173253", "url": "https://cs.wikipedia.org/wiki?curid=173253", "title": "Bitva u Kerkenny", "text": "Bitva u Kerkenny\n\nBitva u Kerkenny byla námořní bitvou druhé světové války ve Středozemním moři. Bitva se uskutečnila v noci 16. dubna 1941 u Kerkennských ostrovů mezi italským a britským námořnictvem.\n\nPočátkem dubna se v Neapoli shromáždil konvoj 4 německých a 1 italské lodě, který měl dopravit posily a zásoby pro Rommelovu ofenzívu, během které zahnal Brity zpět do Egypta. Italská loď \"Sabaudia\" měla dopravit střelivo a německé lodě měly dopravit 3000 vojáků a 14 400 tun vojenského materiálu. K ochraně konvoje byly určeny torpédoborce \"Luca Tarigo\", \"Baleno\" a \"Lampo\", kterým velel námořní kapitán Pietro de Cristofaro.\n\nBritové se o přípravě tohoto konvoje dozvěděli z Ultra už 11. dubna. Vyslali na Maltu torpédoborce HMS Jervis, HMS Janus, HMS Nubian a HMS Mohawk pod velením námořního kapitána P. J. Macka, aby konvoj napadnul.\n\nKonvoj byl zpozorován a sledován průzkumným letadlem z Malty už ráno 15. dubna. Po setmění vyplula z Malty Mackova skupina a 16. dubna 1941 ve 2 hodiny ráno narazila na italsko-německý konvoj. Podařilo se jí využít překvapení a palebné převahy. V boji, který trval asi 40 minut, byly potopeny torpédoborce \"Luca Tarigo\", \"Baleno\" a \"Lampo\", obchodní lodě \"Sabaudia (1600 brt)\", \"Iserlohn\" (5825 brt), \"Aegina\" (4135 brt), \"Adena\" (5945 brt). Poškozená obchodní loď \"Arta\" (4130 brt) raději najela na břeh. Na britské straně se po zásahu 2 torpéd z \"Tariga\" potopil torpédoborec \"Mohawk\".\n\nMackovi se podařilo zničit celý konvoj, a tak se vrátil zpět na Maltu. Z přepravovaných 3000 vojáků bylo zachráněno pouze 1248. Velitel konvoje Pietro de Cristofaro se potopil spolu s \"Tarigem\". Torpédoborec \"Lampo\" se později podařilo vyzvednout, opravit a vrátit do služby.\n"}
{"id": "173254", "url": "https://cs.wikipedia.org/wiki?curid=173254", "title": "Florian Siwicki", "text": "Florian Siwicki\n\nFlorian Siwicki [sivicki] (10. ledna 1925, Łuck - 11. března 2013) byl polský generál a politik. \n\nOd roku 1964 byl náčelníkem štábu slezského vojenského okruhu. V roce 1968 velel 2. armádě s ní se podílel na okupaci Československa. V letech 1973 až 1983 byl náčelníkem generálního štábu. Od roku 1983 byl ministrem národní obrany.\n"}
{"id": "173266", "url": "https://cs.wikipedia.org/wiki?curid=173266", "title": "De natura deorum", "text": "De natura deorum\n\nDe natura deorum (zkratka \"De nat. deor.,\" česky \"O přirozenosti bohů\") je Ciceronův filosofický spis z roku 45 př. n. l. Dělí se na tři samostatné knihy. V českém překladu vyšlo dílo v roce 1948 v Laichterově nakladatelství.\n\nStejně jako v ostatních filosofických spisech předkládá zde Cicero záměr obeznámit s filosofií římskou veřejnost, která neměla možnost číst tehdy již klasická díla v řečtině. „\"Velmi záleží ke cti a chvále obce na tom,“\" píše dále Cicero, „\"aby i latinské písemnictví obsahovalo věci tak důležité a slavné.“\"\n\nSpis má formu fiktivního dialogu, který se odehrává v domě Ciceronova přítele a akademického (skeptického) filosofa Gaia Kotty, kromě nějž v rozhovoru vystupují ještě epikúrovec Gaius Velleius a stoik Quintus Lucilius Balbus. Tito zde střídavě prezentují pojetí boha, resp. bohů dle stanovisek svých škol a zároveň kritizují názory svých protivníků. Cicero sám zde své názory nepředkládá.\n\nPo Ciceronově úvodu (viz výše) se ujímá slova epikúrovec Velleius: podává zde přehled theologických názorů 27 starověkých filosofů a podrobuje je ostré kritice, zejména Platóna, ale také stoiky a jejich pojetí \"heimarmené\" (Prozřetelnosti). Poté vykládá theologickou nauku Epikúrovu. Na to reaguje Kotta tvrdou kritikou ze skeptických pozic.\n\nVelleius uznává kvality Kottovy řeči a žádá ho, aby tedy nastolil své bohy; to Kotta odmítá, neboť se to neslučuje se skeptickým stanoviskem. Proto se ujímá slova Balbus a představuje stoickou theologii: nejprve důkazy jsoucnosti bohů dle Zénóna, Kleantha a Chrýsippa, dále podoby bohů, božskou Prozřetelnost, účelné uspořádání přírody a pro nás již úsměvnou etymologii božích jmen.\n\nPo Balbovi se ujímá slova opět Kotta a byť jeví k Balbově učení větší náklonnost než k Velleiově epikureismu, přednese kritiku stoické theologie, během čehož si vydatně pomáhá příběhy z řecké mytologie. Balbus by rád reagoval, již se však stmívá, a proto rozhovory končí. Při odchodu se \"„Velliovi zdál pravdivější výklad Kottův, kdežto mně (Ciceronovi) výklad Balbův.“\"\n"}
{"id": "173272", "url": "https://cs.wikipedia.org/wiki?curid=173272", "title": "Byňov", "text": "Byňov\n\nNázev Byňov má více sídel:\nPodobný název má \n"}
{"id": "173275", "url": "https://cs.wikipedia.org/wiki?curid=173275", "title": "Avizové", "text": "Avizové\n\nAvizové či Avisové ( ) byli druhou královskou dynastií Portugalska, vládli v letech 1385–1580. Původně šlo o nemanželskou linii předchozí dynastie burgundské (která sama náležela k mladším větvím francouzského královského rodu Kapetovců). Své jméno odvodili od rytířského Řádu sv. Benedikta z Avizu (zal. 1146/62), jelikož zakladatel tohoto rodu byl řádovým velmistrem. Během vlády Avizů zažilo Portugalsko dobu největšího mocenského i kulturního rozmachu a vybudovalo koloniální říši, poprvé v dějinách dosahující světového měřítka.\n\nPo smrti posledního portugalského krále z burgundské (alfonsinské) dynastie, Ferdinanda I. (†1383), upadlo Portugalské království do krize a bezvládí, jelikož král neměl legitimního mužského potomka. Za následnici trůnu byla pod regentstvím své matky Eleonory Teles de Menezes uznána Ferdinandova desetiletá dcera Beatrix, kterou ovšem ještě téhož roku provdali za kastilského krále Jana I. Tento akt vzbudil v portugalské šlechtě strach o nezávislost země a podnítil odpor proti vzniklé personální unii.\n\nDne 6. dubna 1385 prohlásila národovecká strana portugalským (proti)králem Jana, velmistra rytířského avizského řádu a nemanželského syna krále Petra I. Portugalského (†1367) a dony Teresy Lourenço – Jan byl totiž nevlastním bratrem zesnulého Ferdinanda I. Kastilský král nedokázal po nečekané porážce v bitvě u Aljubarroty (14. srpna 1385) trůnní nároky své ženy obhájit, a tak byla vláda Jana I. Portugalského definitivně upevněna.\n\nV roce 1580 bylo Portugalsko připojeno jako korunní země ke Španělsku, čímž skončila téměř dvě staletí trvající vláda této dynastie. Filip II. Španělský pak nastoupil na portugalský trůn jako Filip I. Moudrý.\n\nPortugalský král Jan IV., původně vévoda z Bragançy (Braganzy), který dosedl na trůn po úspěšné vzpouře proti Habsburkům roku 1640 a obnovil tak nezávislost země, byl potomkem nemanželského syna Jana I., v nemanželské linii tedy potomci rodu vládli nadále jakožto Braganzové.\n\n\n\n\n"}
{"id": "173281", "url": "https://cs.wikipedia.org/wiki?curid=173281", "title": "Montecristo", "text": "Montecristo\n\nMontecristo, italsky Isola di Montecristo, je italský ostrov ležící přibližně uprostřed mezi Korsikou a italskou pevninou, jižně od Elby a západně od ostrova Giglio. Je součástí Toskánských ostrovů. Jeho nejdelší rozměr činí asi 4 km.\n\nOstrov je opuštěný; k hlavním stopám osídlení patří ruiny kláštera z 13. století zničeného piráty roku 1553. Z nařízení italské vlády je ostrov určen pro zachování přírodního společenství. Pro přístup na něj je třeba zvláštního povolení, pravidelné lodní spojení neexistuje.\n\nOstrov je znám především jako dějiště románu Alexandra Dumase Hrabě Monte Cristo; Dumasův popis krajiny ostrova však neodpovídá skutečnosti. V italštině \"Monte Cristo\" znamená „Kristova hora“ což vedlo k domněnce, že Dumas si ostrov zvolil právě kvůli jeho jménu.\n"}
{"id": "173285", "url": "https://cs.wikipedia.org/wiki?curid=173285", "title": "Džerba", "text": "Džerba\n\nDžerba ( , rozšířená forma přepisu z francouzštiny také Djerba) je ostrov ve Středozemním moři, který patří Tunisku a má rozlohu 520 km². Jedná se o největší ostrov severní Afriky. Žije zde něco přes 120 tisíc obyvatel. Na ostrově se nachází i mezinárodní letiště. Hlavním městem Džerby je Houmt Souk s 60 tisíci obyvateli.\nZ pevniny je možné se na ostrov dostat trajektem nebo po nasypané hrázi, která stojí na starých základech vybudovaných Římany.\n\nDžerba láká turisty svými písečnými plážemi a vlídným počasím. Je oblíbeným cílem Francouzů, Němců, Italů i Čechů. Turisticky významné je především východní a severovýchodní pobřeží v blízkosti vesnice Midoun. Je jedním z mála míst v Tunisku, kde se stále mluví berbersky. Turisty sem láká také fakt, že v roce 1977 byly ve městě Ajim umístěny exteriéry Mos Eisley z prvních Hvězdných válek. Na východním výběžku ostrova poblíž majáku na mysu Taguermes se rozkládá tzv. park Explore Djerba, který je složen ze tří částí – muzea, parku historických řemesel a výzkumné stanice na pozorování krokodýlů nilských. Údajně zde je chováno cca 400 krokodýlů. Krokodýli do délky 1,5 m jsou považováni za mláďata a jsou chováni zvlášť.\nPěstují se zde hlavně olivy.\n\nOstrov je nadměrně slunečný (až 320 dní v roce) a stává se často cílem turistů. Celé území ostrova je pokryto více než milionem datlových palem, což více než dost vystihuje zdejší podnebí.\n\nLéta jsou horká, s průměrnou teplotou 28 °C, a mají dlouhý dozvuk, až do října, který je stále velmi příjemný, s denními teplotami kolem 27 °C. resp. 20 °C v noci.\n\nZimy jsou mírné, noční teploty v nejchladnější části klesají k 5 °C, denní se pohybují mezi 13-18 °C. Jara jsou prosluněná, otepluje se zlehka, denní teploty postupně stoupají nad 20 °C, a k hranici 30 °C se přibližují až v květnu či červnu. Pouze v březnu se ojediněle vyskytují horké větry Jugo, vanoucí ze Sahary, přinášející písečné bouře a teploty na tuto dobu neobvyklých 35 °C.\n\nObecně na Djerbě panuje nejvyváženější klima z celého Tuniska, a nejteplejší noci. V létě teploty prakticky neklesají pod 24 °C.\n\nOstrov poznal při svých cestách i bájný Odysseus.\n\nV obci  Er-Riadh se nachází synagoga el-Ghriba, jedna ze dvou desítek synagog, které sloužily věřícím na ostrově Džerba až do poloviny 20. století. El-Ghriba je nejznámější z nich a zároveň je nejstarší synagogou v oblasti severní Afriky.\n\nV roce 1970 se zde natáčel film \"Eden a potom\".\n\n"}
{"id": "173290", "url": "https://cs.wikipedia.org/wiki?curid=173290", "title": "Nikolaj Ivanovič Lobačevskij", "text": "Nikolaj Ivanovič Lobačevskij\n\nNikolaj Ivanovič Lobačevskij () (1. prosince 1792, Nižnij Novgorod – 24. února 1856, Kazaň ) byl ruský matematik. Zabýval se zejména geometrií. Objevil takzvanou neeukleidovskou geometrii, čímž mimo jiné negativně rozřešil staletí trvající problém, zda je možné dokázat pátý Euklidův postulát z předchozích čtyř.\n\nLobačevského otec Ivan Maximovič Lobačevskij byl úředníkem zeměměřičské kanceláře v Nižném Novgorodě. Když v roce 1800 zemřel, odstěhoval se malý Nikolaj se svojí matkou Praskoviou Alexandrovnou Lobačevskou a dvěma bratry do Kazaně. Zde Lobačevskij vystudoval gymnázium a poté navštěvoval nedávno založenou Kazaňskou státní univerzitu, kde v roce 1811 získal titul magistr v oboru matematika a fyzika. Během studia byl nejvíce ovlivněn svým profesorem Martinem Bartelsem. Právě Bartelsovy přednášky z dějin matematiky pravděpodobně podnítily pozdější Lobačevského zájem o Euklidovy axiomy. Koncem roku 1811 Lobačevskij vydává úvahu Teorie eliptického pohybu nebeských těles. Kromě vědeckých úkolů se věnoval také pedagogické činnosti a stal se asistentem čisté matematiky. Až do r. 1816 přednášel o teorii čísel podle Gausse a Legendra. V únoru 1816 se stal mimořádným profesorem. V dalších letech vedl semináře aritmetiky, algebry a trigonometrie, geometrie, diferenciálního a integrálního počtu. V r. 1819 se stal děkanem matematicko-fyzikální fakulty. V r. 1822 byl jmenován řádným profesorem. V r. 1824 byl vyznamenán řádem sv. Vladimíra IV. Stupně. Kromě matematiky a fyziky vyučoval také astronomii. V této době Lobačevskij zpracoval rukopis učebnice Geometrie, v níž se zabýval pátým Eukleidovým postulátem, ale řešení problému rovnoběžek ještě nenašel. Tato učebnice nebyla za autorova života publikována. O svém díle s názvem Stručný výklad základů geometrie s přísným důkazem teorémy o paralelách přednesl přednášku 23. února 1826. Znamenala posun v tzv. neeukleidovské geometrii. Vyslovil předpoklad, že v rovině lze k dané přímce bodem ležícím mimo tuto přímku vést alespoň dvě různé přímky, které ji neprotínají. Jeho druhá učebnice, věnovaná algebře, byla publikována až v r. 1834.\n\nVedle nadání pro matematiku měl skvělé organizační schopnosti. Kromě pedagogické a vědecké činnosti na univerzitě vykonával řadu dalších činností: byl hlavním knihovníkem, předsedal stavební komisi, vedl fyzikální kabinet, byl redaktorem univerzitního vědeckého časopisu.\n\nV r. 1827 byl pětatřicetiletý Lobačevskij zvolen rektorem Kazaňské univerzity. V r. 1836 navštívil Kazaňskou univerzitu car Mikuláš I., který Lobačevského vyznamenal řádem sv. Anny II.stupně spojeným s právem dědičného šlechtického titulu. V r. 1836 byl povýšen do šlechtického stavu a získal svůj vlastní erb. Funkci rektora zastával až do r. 1846. Jeho zásluhou se provinční Kazaňská univerzita zařadila mezi uznávané a nejlépe hodnocení vzdělávací ústavy v Rusku.\n\nRoku 1832 se oženil s Varvarou Alexejevnou Mojsejevovou a měl s ní sedm dětí.\n\nV letech 1846 -1856 byl inspektorem Kazaňského školského okruhu. V tomto období byl jeho osobní i profesionální život složitý a neradostný. Po třiceti letech služby byl zbaven všech akademických funkcí na univerzitě. Zemřely mu dvě děti, kvůli dluhům musel prodat dům a sám měl zdravotní potíže, zhoršil se mu zrak. Poslední práci nazvanou Pangeometrie diktoval již slepý svým žákům v roce 1855. Zemřel 24.2.1856 v Kazani.\n\nÚplné vydání jeho vědeckých spisů se podařilo realizovat až v r. 1883.\n\nPo Lobačevském je taktéž pojmenován kráter na Měsíci.\n\nLobačevského největším přínosem matematice bylo objevení neeuklidovské geometrie, zejména pak prokázání nedokazatelnosti pátého Eukleidova postulátu ze zbylých čtyř. Lobačevskij konkrétně objevil jeden druh neeuklidovské geometrie, který se dnes nazývá hyperbolická geometrie. O tomto svém objevu informoval Lobačevskij poprvé 23. února 1826 na schůzce katedry fyziky a matematiky univerzity v Kazani, ale publikoval ho poprvé až na přelomu let 1829 a 1830 v časopise \"Věstník Kazaňské univerzity (Вестник Казанского университета)\". Význam Lobačevského práce byl plně doceněn až několik desítek let po jeho smrti – v podstatě až tehdy, když Albert Einstein použil zobecnění Lobačevského myšlenek k matematické formulaci svojí obecné teorie relativity. Lobačevskij napsal během svého života několik knih zabývajících se základy geometrie, z nichž nejvýznamnější je kniha \"Geometrija\".\n\nLobačevskij se také zabýval aproximativním hledáním kořenů algebraických rovnic a objevil metodu, dnes známou pod jménem Dandelin-Gräffeova.\n\nLobačevskij definoval pojem funkce jako korespondenci mezi dvěma obory reálných čísel ještě krátce před Dirichletem, který tuto definici zpopularizoval.\n\n\n"}
{"id": "173291", "url": "https://cs.wikipedia.org/wiki?curid=173291", "title": "Ivan Landsmann", "text": "Ivan Landsmann\n\nIvan Landsmann (26. února 1949, Nový Jičín - 17. března 2017) byl český spisovatel, původním povoláním horník. Jeho autobiografické knihy byly psány živým stylem, postavy mluví autentickým ostravským dialektem a hornickým slangem.\n\nOtec pracoval jako technický úředník v Tatře Kopřivnice, matka jako dělnice. Dětství prožil v Havířově-Šumbarku. Landsmann se učil na malíře pokojů, ale učení nedokončil. Později pracoval jako závozník a nastoupil na vojnu do Přáslavic u Olomouce.\n\nPo dokončení povinné vojenské služby pracoval šestnáct let na dole Antonín Zápotocký, nejdříve jako horník, později jako předák v geologickém průzkumu. Oženil se a měl dvě dcery. V červnu 1985 odjel za bratrem do Kanady a chtěl u něho zůstat. Po dvou měsících však musel Kanadu opustit. Na zpáteční cestě požádal při mezipřistání v Amsterdamu o politický azyl. Po těžkých začátcích bez znalosti nizozemštiny nebo angličtiny se seznámil s dalším českým emigrantem, písničkářem Jaroslavem Hutkou. Už v Kanadě začal s psaním zápisků. Na Hutkův popud pokračoval v psaní vzpomínek na práci v dole, zamýšlené z počátku hlavně jako terapie pro překonání traumat způsobených samotou a emigrací.\n\nNáhodou se tak odkryl Landsmanův vypravěčský talent. Později získal v Nizozemsku politický azyl, také na přímluvu Josefa Škvoreckého, který ho po přečtení části deníku označil, v dopise zaslaném nizozemským úřadům, za předního českého spisovatele. Ještě v devadesátých letech žil autor v Nizozemsku. V roce 2001 se vrátil do České republiky a několik let se marně pokoušel získat české občanství a tím například právo na penzi. Nějaký čas pracoval u ostrahy v pražském knihkupectví.\n\nAutorova první a nejoceňovanější kniha \"Pestré vrstvy\" vznikala během Landsmannova exilu v Nizozemsku a vyšla až po třinácti letech od svého dokončení v roce 1999. V první části se vrací do doby před emigrací a s použitím hornické mluvy zachycuje autenticky život na šachtě v „ocelovém srdci“ komunistického Československa. V druhé části popisuje svou emigraci do Kanady a posléze krušné chvíle následující po příjezdu do Nizozemska. Román získal nejvíce hlasů v anketě Lidových novin o \"Knihu roku 1999\".\n\nPodle knihy vznikla v Divadle Petra Bezruče stejnojmenná divadelní hra oceněná v roce 2011 Cenou Divadelních novin v kategorii Alternativní divadlo. Podle hry vznikl později televizní záznam natočený v areálu Dolu Hlubina v Dolní oblasti Vítkovice.\n\nDalší záznamy napsané během emigrace navazující na první knihu vydal Landsman v knihách \"Fotr\" a \"Vězení na svobodě\", ukazující tvrdý život emigranta v Rotterdamských ubytovnách a hospodách. V roce 2008 vyšla kniha \"Šestý smysl\" zaznamenávající autorovy návraty domů po roce 1989.\n\n\n\n"}
{"id": "173329", "url": "https://cs.wikipedia.org/wiki?curid=173329", "title": "Juruena", "text": "Juruena\n\nJuruena ( ) je řeka ve střední části Brazílie. Protéká státem Mato Grosso a na dolním toku tvoří hranici se státem Amazonas. Je levou zdrojnicí řeky Tapajós, jež se zprava vlévá do Amazonky. Je 1 240 km dlouhá.\n\nPramení v horách Chapada dos Parecis a protéká řídce osídlenou Brazilskou pahorkatinou na sever. Vytváří peřeje a vodopády. Nejvýznamnější jsou Perigosa, Recife Grande, Dois Irmaos, São Luis, São João da Barra, Saisal, São Lucas, Santa Ursula, do Inferno, São Florêncio, São Simão, São Lucas. U osady Barra de São Manuel se stéká s řekou São Manuel ou Teles Pires a dál nese jméno Tapajós.\n\nZdrojem vody jsou převážně dešťové srážky. Nejvodnější je v březnu a v dubnu naopak nejméně vody má od srpna do října.\n"}
{"id": "173335", "url": "https://cs.wikipedia.org/wiki?curid=173335", "title": "Did Six Million Really Die?", "text": "Did Six Million Really Die?\n\nDid Six Million Really Die? (česky: Zemřelo skutečně šest miliónů?) je jedna z nejznámějších knih popírajících holokaust. Jako autor knihy je uváděno jméno Richard E. Harwood, což je pseudonym připisovaný absolventu historie na Westfield College v Londýně a členu krajně pravicové Britské národní fronty Richardu Verrallovi. V knižní podobě byla publikace vydána v roce 1974 Ernstem Zündelem.\n\nNejvyšší soud Kanady ji v procesu s Ernstem Zündelem klasifikoval jako knihu dezinterpretující historii obsahující chybně uváděná svědectví a citující neexistující autority, kritizována byla též ze strany některých historiků.\n\n"}
{"id": "173339", "url": "https://cs.wikipedia.org/wiki?curid=173339", "title": "Frýdlantské vévodství", "text": "Frýdlantské vévodství\n\nFrýdlantské vévodství (německy \"Herzogtum Friedland\") byl historický státní útvar v severních a východních Čechách. Vzniklo jako Frýdlantské knížectví (německy \"Fürstentum Friedland\") roku 1624, ale v souvislosti nabytím titulu vévody jeho knížete Albrechta z Valdštejna bylo v roce 1627 povýšeno na vévodství. Zaniklo roku 1634 se smrtí Albrechta z Valdštejna.\n\nVznik tohoto knížectví a později vévodství byl geneticky spojen s oslnivým růstem moci Albrechta z Valdštejna. V souvislosti s tím, jak vzrůstala Valdštejnova moc, získával generalissimus postupně rozsáhlé majetkové držby.\n\nV srpnu 1622 byl Valdštejn císařem povýšen na falckraběte a říšského hraběte. Jeho šlechtickým predikátem se stal přídomek „z Frýdlantu“ podle Frýdlantu v severních Čechách, který Valdštejn získal s celým Frýdlantským panstvím v roce 1621. 7. září 1623 byl Albrecht povýšen do stavu říšských knížat. Jeho panství ve východních Čechách v té době čítala už 49 položek. V roce 1624 jich bylo už 64 a císař Ferdinand II. z nich dne 12. března 1624 učinil sloučené Frýdlantské knížectví. Skutečnost, že Valdštejn získal vévodský titul se pochopitelně odrazila i na změně stavu jeho majetkových držeb a knížectví frýdlantské se 4. ledna 1627 stává vévodstvím Frýdlantským.\n\nTato skutečnost znamenala v podstatě vytvoření státu ve státě (jeho území bylo vyňato z Desk zemských Království českého). Tato skutečnost se odrazila mj. v rozsáhlé přestavbě města Jičína, které se stalo hlavním městem nově zřízeného státu. Valdštejn usiloval o zřízení biskupství, univerzity a vlastního sněmu. Od roku 1628 měl také právo razit minci, jmenovat šlechtice a povyšovat na město. Plán založit univerzitu připravoval Valdštejn pozváním jezuitů do Jičína. Ti zde založili kolej. Přípravu zřízení biskupství v Jičíně zase zajistil Valdštejn výstavbou mohutného (a nikdy nedobudovaného) raněbarokního kostela, který dodnes funguje jako hlavní městský kostel svatého Jakuba Většího. Vedle něj na náměstí dodnes stojí i Albrechtem z Valdštejna zbudovaný vévodský palác. Samo město bylo zvětšeno na prakticky dvojnásobnou velikost. V jeho okolí pak vznikla rozsáhlá síť alejí, jejíž nejvýznamnější a dodnes dochovanou částí byla alej k tzv. Valdštejnské lodžii s rozsáhlým parkem, jehož pozůstatkem je dnes tzv. Libosad, a která původně vedla až k nedalekému klášter kartuziánů ve Valdicích, v jehož kostele byla umístěna také Valdštejnova rodová hrobka. Na přestavbě a budování Jičína se podíleli významní architekti té doby, Italové Giovanni Battista Pieroni a Niccolo Sebregondi.\n\nZnakem Frýdlantského vévodství se stala korunovaná zlatá orlice se zlatou zbrojí na červeném poli.\n\n"}
{"id": "173340", "url": "https://cs.wikipedia.org/wiki?curid=173340", "title": "Andromeda (mytologie)", "text": "Andromeda (mytologie)\n\nAndromeda (řecky Ανδρομέδη, latinsky \"Andromeda\") je v řecké mytologii dcerou aithiopského krále Kéfea a jeho manželky Kassiopeie. Stala se manželkou Persea, vnuka argejského krále Akrisia.\n\nPýcha královny Kassiopeie přinesla celé zemi a zejména královské dceři Andromedě velkou pohromu. Královnina pýcha došla až tak daleko, že se vyvyšovala nad mořské bohyně Néreovny a tvrdila, že by nad nimi vyhrála v soutěži krásy. Mořský bůh Poseidón za trest seslal na království potopu a navíc mořskou obludu, která zemi těžce sužovala. Král vyhledal pomoc věštírny a její odpověď zněla jednoznačně: má-li být zachráněno království, musí být obludě obětována královská dcera Andromeda. A tak se stalo, že nahá Andromeda byla přikována ke skále na pobřeží a tam ponechána jako oběť obludě.\n\nTo bylo právě v době, kdy se hrdina Perseus vracel z nebezpečné cesty, na níž v těžkém boji usmrtil Gorgonu Medúsu a její smrtící hlavu nesl Polydektovi, králi na ostrově Serifos. Perseus měl ještě dary bohů, které mu pomáhaly - okřídlené střevíce, přilbu neviditelnosti a kouzelný meč. Když z výšky zahlédl nahou dívku na mořském břehu, snesl se na zem, kde nedaleko úzkostně sledovali svou dceru královští rodiče. Krátce s nimi promluvil a uzavřeli dohodu, že když Andromedu osvobodí, stane se jeho manželkou. Rodiče souhlasili a Perseus vybojoval s obludou dlouhý a těžký zápas. Nakonec se vítězství přiklonilo k Perseovi a Andromeda byla volná.\n\nV paláci se brzy nato konala královská svatba. Do hodovní síně však vtrhl bratr krále Kéfea Fíneus, který byl předtím s Andromedou zasnoubený. Když jí však hrozilo nebezpečí, ustoupil do ústraní a nechal ji svému osudu. Nyní se domáhal svých původních práv a přivedl si i velkou družinu vojáků, aby mu pomohli Persea odstranit. Příchod Fíneův umožnila královna Kassiopeia, která poté, co nebezpečí pro její dceru pominulo, chtěla Persea zradit.\n\nDošlo k boji, v němž se Perseus přesile statečně postavil a mnohé protivníky zdolal, když však přesila byla stále silná, Perseus vytáhl z mošny (zvané \"kibisis\") hlavu Medúsy a všech jeho dvěstě nepřátel včetně Fínea zkamenělo.\n\nNovomanželé potom odjeli na ostrov Serifos, kde žila Perseova matka Danaé a poté se vrátili do Argu, kde se Perseus stal králem. Andromeda mu porodila potomky jménem Persés, Alkaios, Élektryón, Sthenelos, Méstor, Heleios a Gorgofona.\n\nJejich pravnukem byl největší hrdina Héraklés.\n\nPo smrti bohové přenesli Andromedu, Kassiopeiu i Kéfea na oblohu jako souhvězdí.\n\n"}
{"id": "173342", "url": "https://cs.wikipedia.org/wiki?curid=173342", "title": "Rovinový dostih", "text": "Rovinový dostih\n\nRovinový dostih prověřuje výkonnost koní v rychlém cvalu na různé vzdálenosti. Na základě jejich výsledků jsou dostihoví koně zařazováni do chovu. Rovinový dostih je výkonnostní zkouška plemene zvaného anglický plnokrevník (anglicky \"Thoroughbread\"). Pouze koně tohoto plemene smí běhat rovinové dostihy v České republice, které vypisuje Jockey Club České republiky. V některých zemích se můžeme setkat i s dostihy angloarabů – polokrevníků a arabských plnokrevníků. Na jihovýchodě Spojených států amerických jsou oblíbené i dostihy plemene Quarterhorse na čtvrt míle.\n\nDnešní dostihy se vyvinuly z různých závodů pod sedlem nebo v zápřeži, první historické záznamy pochází už od Chetitů. Za kolébku moderních dostihů je považována Anglie, kde se první derby běželo roku 1780.\n\nPro dostihy se obvykle využívá anglický plnokrevník, arabský plnokrevník, nebo quarter horse, existují ale i dostihy otevřené všem koním bez ohledu na plemeno. Derby je určeno pro tříleté koně anglického plnokrevníka.\n\nAž na Oaks se všechny české klasické dostihy běhají na závodišti ve Velké Chuchli, Oaks se dříve běhalo v Karlových Varech, dnes se pořádá na Hippodromu Most. Obdoby těchto dostihů se běhají i v ostatních zemích a slouží k porovnání výkonnosti příslušníků plemene, tedy jako chovatelské zkoušky.\n\n\n"}
{"id": "173343", "url": "https://cs.wikipedia.org/wiki?curid=173343", "title": "Dostih", "text": "Dostih\n\nDostih je závod koní, ve kterém se účastníci snaží dostat do cíle jako první, a prokázat tak výkonnost koně, která je následně důležitá pro případné zařazení do chovu. Dostihy se pořádají i chrtí a klusácké, tento článek se však věnuje pouze dostihům cvalovým. Dostihy se v dnešní době pořádají na dostihových závodištích, každý dostih má určité propozice. \"Dostihový sport\" je samostatné sportovní odvětví, které se odlišuje od jezdeckého sportu.\n\nOd počátku 18. století se na popud britského krále Jakuba I. konaly první soutěže nejlepších koní. Kvůli nim nechal založit roku 1711 první moderní dostihové závodiště v Ascotu. V roce 1752 vznikla v Anglii organizace Jockey Club, jejíž náplní bylo dostihy řídit. Byl vypracován dostihový řád, který řešil systém soutěží a kategorií koní v různých věkových třídách. Tento systém pak zavedly i ostatní státy ve světě.\n\n\nKategorií se vyjadřuje kvalita koní v dostihu a finanční dotace dostihu. Od nejnižší jsou kategorie seřazeny:\n\nCvalové dostihy, stejně jako chov plnokrevníka, v ČR organizuje a kontroluje Jockey Club České republiky (JCČR). V těchto oblastech také zastupuje Českou republiku v zahraničí. JCČR vydává předpisy pro cvalové dostihy, povoluje pořádání dostihů, registruje majitele a vydává licence jezdcům a trenérům. Dále schvaluje propozice pořádaných dostihů, jmenuje handicapera, stanovuje poplatky pro účastníky dostihového provozu a může dočasně měnit Dostihový řád. Rozhodnutí a informace pak zveřejňuje ve Věstníku ČT. Vydává dostihovou ročenku, která obsahuje všechny výsledky a statistiky za uplynulou dostihovou sezónu.\n\nVšem těmto osobám vydává oprávnění k účasti v dostihovém provozu Jockey Club ČR. Majitel registrací u Jockey Clubu ČR získá právo své koně do dostihů přihlašovat, škrtat je a pobírat vyhrané ceny. Majitele může téměř ve všech věcech týkajících se účasti jeho svěřenců v dostizích zastupovat trenér, což jistě usnadňuje práci oběma stranám. Majitel si u Jockey Clubu ČR zaregistruje jméno své stáje, za kterou jeho koně startují. Dále si zaregistruje dostihové barvy, tzn. barevné provedení dresu a čapky, které nosí jezdec v dostihu. Pokud v dostihu startuje víc koní jednoho majitele, jsou odlišeni různou barvou čapky.\n\nTrenérům a jezdcům se uděluje licence na základě absolvování příslušných kurzů nebo studijních oborů. Dostihoví jezdci se dělí na jezdce z povolání a amatéry. Jezdci z povolání pak vždy před jménem nesou titul žák (ještě se učí na specializované škole), jezdec (již vyučený jezdec, který ještě nedosáhl 50 vítězství), nebo žokej (vyučený jezdec, který dosáhl 50 vítězství). Titul žokej se uděluje zvlášť v rovinových a překážkových dostizích. Jeden jezdec tedy může nést titul jezdec na rovinách a žokej na překážkách nebo obráceně. Za odježdění dostihu profesionální jezdec dostává jízdné stanovené Jockey Clubem ČR, v případě vítězství jeho dvojnásobek plus procenta z výhry. Další odměny, podíl z vyhrané ceny nebo cestovné záleží na dohodě mezi jezdcem a majitelem. Amatéři za jízdu v dostihu nárok na mzdu nebo odměnu nemají. Mohou pouze převzít čestné ceny a majitel koně jim může proplatit cestovní náklady.\n\nPořadatel dostihů vypracuje propozice každého dostihu, které obsahují informace o dostihu a podmínky pro účast koní v něm. Tyto propozice jsou schváleny Jockey Clubem ČR a zveřejněny ve Věstníku ČT. Když je pro daného koně vybrán vhodný dostih, majitel nebo trenér podá přihlášku, která mimo jiné obsahuje identifikační údaje daného dostihu, jméno koně a jeho věk, nesenou hmotnost dle propozic a název stáje. Současně také zaplatí zápisné stanovené v propozicích. Po uzávěrce přihlášek vydá pořadatel seznam přihlášených koní. Následuje oznámení koně do dostihu, se kterým je rovněž spojen poplatek. V oznámení startujících koní (OSK) se mimo jiné udává již i jméno jezdce, skutečně nesené zatížení a dostihové barvy. Na jeho základě se sestavuje startovní listina („startka“). Na ní už mají startující koně přidělená startovní čísla, která se určují losem. U koní, kteří mají problémy vydržet ve startovacích boxech delší dobu, lze požádat o přidělení nejvyššího startovního čísla, což ale taky znamená nejnevýhodnější startovní pozici. Koně lze za poplatek z dostihu opět škrtnout.\n\nPodobně jsou nastaveny podmínky i v ostatních zemích, z nichž každá má svoji dostihovou autoritu. Samozřejmě v určitých aspektech dostihového provozu existují odlišnosti.\n\nBěhem jednoho dostihového dne se na závodišti koná vždy několik dostihů, nejčastěji 7 až 10. Na průběh dostihů dohlíží dostihová komise, která je pro každý dostihový den ustavena pořadatelem z osob na seznamu JCČR oprávněných zastávat funkci předsedy nebo člena dostihové komise. Komise musí mít alespoň 3 členy včetně předsedy. K jejím úkolům patří především kontrola stavu dráhy, kontrola správnosti kursů dostihů, schvalování výsledků, řešení protestů proti průběhu dostihu a postihování přestupků.\n\nPřed dostihem se jezdec ve vážnici za přítomnosti trenéra zváží ve všem oblečení, s ochrannou vestou a sedlem s příslušenstvím, do hmotnostního zatížení se ale nezapočítávají přilba a bičík. Správnou hmotnost kontroluje rozhodčí u váhy. Trenér si pak sedlo vezme a koně nasedlá v sedlišti, které se nachází u padoku. V ČR se jako v dalších zemích může s povolením sedlat i mimo sedliště, v některých státech to není předepsáno, ale například Velká Británie žádné výjimky nepřipouští. V zahraničí a na českých závodištích s dostupnou technologií pověřený veterinář načte mikročip, který má kůň implantovaný pod kůží, a zkontroluje tak jeho totožnost. Koně pak provádí ošetřovatel v padoku. Diváci mají možnost si koně prohlédnout a podle toho, jak se jim líbí, popřípadě podle informací v dostihovém programu můžou tipovat umístění koní a třeba i uzavřít sázky.\nJezdci na pokyn rozhodčího u startu (startéra) opustí vážnici a přejdou do padoku, kde dostanou poslední pokyny od trenéra a majitele koně (tzv. ordre). Startér pak jezdce vyzve, aby nasedli, a koně odchází na dráhu ke zkušebnímu cvalu. V překážkových dostizích navíc musí koně absolvovat zkušební skok. V případě pádu nebo dvojího zastavení nebo vybočení před překážkou jsou vyloučeni. Zkušební cval a skok umožňují dostihové komisi, aby se přesvědčila, že kůň je zdravotně způsobilý dostih absolvovat.\nPak se jezdci s koňmi dostaví na místo startu. Rovinové dostihy se startují ze startovacích boxů. Startér dá pokyn k zavádění koní od nejnižšího startovacího čísla. Pokud některý kůň odmítá do boxu vstoupit, je na uvážení startéra, jak dlouho dobu mu poskytne, než dostih odstartuje případně bez něj. Startér pak dostih odstartuje odmávnutím červeným praporkem a otevřením předních dvířek boxů. Pokud je start bez problémů, a tedy platný, pomocný startér, který stojí v cílové rovině a drží nad hlavou bílý praporek, také praporkem mávne dolů. Pokud by start regulérní nebyl, oba startéři nechávají praporky nahoře a upozorňují jezdce, aby se vrátili k jeho opakování.\nPřekážkové dostihy a rovinové dostihy na závodištích bez startovacích boxů se startují praporkem. Startér koně srovná pokud možno do řady a odmávne start praporkem.\nKůň, který jako první nosem protne linii cíle, vítězí. Určení pořadí koní v cíli má na starosti rozhodčí u cíle. Ihned po doběhu se jezdci umístění na dotovaných pozicích a jezdec na první nedotované pozici (v některých zemích všichni jezdci) musí jít odvážit, opět se stejnou výstrojí jako před dostihem. Pokud proti průběhu dostihu nebyl podán protest a je potvrzeno, že umístění koně nesli předepsané zatížení, doběh schválí dostihová komise, a výsledek je oficiálně platný.\nV některých zemích je každý vítěz podroben antidopingové zkoušce, pro kterou se jako vzorek odebírá moč, popřípadě krev. V ČR mají JCČR a dostihová komise právo, nechat před nebo po dostihu odebrat vzorky koním, kteří figurují na OSK.\n\nPo oficiálním schválení výsledku se přikročí k dekorování vítězů. Ceny jsou v cílové rovině nebo v padoku pro vítěze předány jezdci, majiteli a trenérovi vítězného koně.\n\nMajitel vítěze dostává nejvýš polovinu z ceny (dotace) dostihu. Majitelé umístěných koní, tedy koní na zbylých dotovaných místech, si mezi sebe podle propozic rozdělí zbylou část dotace. V ČR se umístěním většinou myslí druhé až páté místo, při Velké pardubické se ale ceny rozdělují mezi prvních sedm koní. Pro prvních pět míst se používá pojem „tabule“. Umístit se „na tabuli“ tedy znamená být mezi prvními pěti.\n\nŽeny a muži soutěží v tomto druhu sportu společně (obdobně jako je tomu u jezdectví). Některých dostihů se zúčastní hřebci, klisny a valaši společně, některé dostihy jsou vypisovány pouze pro klisny - například Jarní cena klisen.\n\n"}
{"id": "173344", "url": "https://cs.wikipedia.org/wiki?curid=173344", "title": "Propozice dostihu", "text": "Propozice dostihu\n\nPropozice dostihu jsou závazná pravidla pořádání dostihu pro koně.\n\nPropozice obsahují název a číslo dostihu, kategorii dostihu, pro jaké koně je dostih určen, dotaci dostihu a její dělení mezi vítěze a umístěné koně (obvykle v poměru 10:5:3:2), čestné ceny, zápisné, délku dráhy, případně další podmínky - například povinnou slavnostní přehlídku koní před dostihem. \n\n"}
{"id": "173346", "url": "https://cs.wikipedia.org/wiki?curid=173346", "title": "Dostihy (rozcestník)", "text": "Dostihy (rozcestník)\n\nDostihy může být:\n"}
{"id": "173347", "url": "https://cs.wikipedia.org/wiki?curid=173347", "title": "Kassiopeia", "text": "Kassiopeia\n\nKassiopeia (řecky Κασσιόπη, latinsky \"Cassiope\") je v řecké mytologii manželkou aithiopského krále Kéfea a matkou Andromedy.\n\nKrálovna Kassiopeia byla pyšná, ješitná a navíc chlubivá. To přineslo jí i celé zemi velkou pohromu: když veřejně prohlašovala, že její kráse a kráse její dcery se nemohou mořské nyfmy ani přiblížit, natož s ní soupeřit. Nymfy si stěžovaly vládci moří bohu Poseidónovi. Ten pýchu potrestal tím, že na zemi seslal potopu a navíc mořskou obludu, která zemi sužovala a ničila. Král vyhledal pomoc věštírny a její odpověď zněla jednoznačně: má-li být zachráněno království, musí být obludě obětována královská dcera Andromeda. A tak se stalo, že nahá Andromeda byla přikována ke skále na pobřeží a tam ponechána jako oběť obludě. Nenašel se nikdo, kdo by ubohé dívce pomohl.\n\nV té době se hrdina Perseus vracel z nebezpečné cesty, na níž v těžkém boji usmrtil Gorgonu Medúsu a její smrtící hlavu nesl Polydektovi, králi na ostrově Serifos. Perseus měl ještě u sebe dary bohů, které mu pomáhaly – okřídlené střevíce, přilbu neviditelnosti a kouzelný meč. Když z výšky zahlédl nahou dívku na mořském břehu, snesl se na zem, kde nedaleko úzkostně sledovali svou dceru královští rodiče. Krátce s nimi promluvil a uzavřel dohodu, že Andromedu osvobodí za slib, že se stane jeho manželkou. Rodiče souhlasili a Perseus vybojoval s obludou dlouhý a těžký zápas. Nakonec se vítězství přiklonilo k Perseovi a Andromeda byla volná.\n\nV paláci se brzy nato konala královská svatba. Do hodovní síně však vtrhl králův bratr Fíneus, jemuž byla Andromeda zaslíbena. Když jí však hrozilo nebezpečí, ustoupil do ústraní a nechal ji svému osudu. Nyní se i s pomocí zrádné královny Kassiopeie domáhal svých původních práv. Přišel s velkou družinou vojáků, aby Persea odstranili.\n\nDošlo k boji, v němž se Perseus přesile statečně postavil a mnohé protivníky zdolal, když však přesila byla stále silná, vytáhl z mošny (zvané \"kibisis\") hlavu Medúsy a všech jeho dvě stě nepřátel včetně Fínea zkamenělo.\n\nNovomanželé potom odjeli na ostrov Serifos, kde žila Perseova matka Danaé a poté se vrátili do Argu, kde se Perseus stal králem.\n\nPo smrti Persea bohové (jmenovitě Poseidón) přenesli Andromedu, Kassiopeiu i Kéfea na oblohu jako souhvězdí. Jediná Kassiopeia, prý za svou proradnost, je svázána v košíku, který se v některých ročních obdobích obrací tak, že královna vypadá směšně. Ovšem září jasně jako souhvězdí v Mléčné dráze.\n\n"}
{"id": "173348", "url": "https://cs.wikipedia.org/wiki?curid=173348", "title": "Isabela Portugalská", "text": "Isabela Portugalská\n\nIsabela Portugalská (24. října 1503 Lisabon – 1. května 1539 Toledo) byla rodem portugalská infantka a sňatkem se španělským králem Karlem I. (známým spíše jako Karel V., císař Svaté říše římské) španělská královna a císařovna Svaté říše římské.\n\nIsabela se narodila jako druhé dítě/první dcera z druhého manželství portugalského krále Manuela I. se španělskou infantkou Marií Aragonskou (1482-1517), dcerou Katolických Veličenstev Isabely Kastilské a Ferdinanda II. Aragonského. Dostalo se jí vynikající výchovy a vzdělání, byla však považována i za jednu z nejkrásnějších žen své doby; portrétovali ji takoví umělci jako byl Tizian nebo Leone Leoni. Jako taková byla velmi žádoucí nevěstou.\n\nPo smrti Manuela I. a nástupu jejího bratra Jana III. na portugalský trůn téměř hned začalo vyjednávání o manželství mezi rody vládnoucími ve Španělsku a v Portugalsku. Po sňatkovém dispenzu uděleném papežem Klementem VII. si Jan III. v roce 1525 vzal za manželku sestru Karla V. a svou sestřenici Kateřinu Habsburskou, pro Isabelu pak byl dohodnut sňatek s jejím bratrancem Karlem I.; tento dvojitý sňatek mezi příslušníky dynastií vládnoucích na Pyreneském poloostrově, byl především pro Španělsko a jeho ekonomiku velmi důležitý. Jednání se protáhla kvůli sporným nárokům na kolonii Moluky; nakonec bylo Isabele vyčleněno štědré státní věno 900.000 doblas (zlatých). Za pomoci těchto prostředků mohl posléze Karel realizovat řadu svých politických záměrů (jako např. své italské tažení. Jak bylo v té době zvykem, byl nejprve roku 1525 uzavřen sňatek per procurationem (v zastoupení), vlastní svatba se pak konala 11. března 1526 v Alcázaru v Seville. Svému manželovi, jednomu z nejmocnějších lidí tehdejšího světa, porodila šest dětí; narození posledního zaplatila životem.\n\nJelikož král pobýval často na cestách, stala se Isabela třikrát španělskou regentkou (v letech 1528, 1535 a 1538). Toto odloučení od svého manžela nesla velmi těžce stejně jako úmrtí syna Ferdinanda. Cítila se osamocená, i když kolem sebe měla portugalské poddané.\nZemřela po předčasném porodu posledního dítěte zřejmě na chřipku nebo na zápal plic. Pohřbena byla v El Escorialu. Ačkoliv se jednalo o politicky motivovaný dynastický svazek, Isabela a Karel měli šťastné a spokojené manželství a Karel se po její smrti, jež ho hluboce zasáhla, už neoženil.\n\nZ manželství Isabely a Karla vzešlo sedm potomků, jen tři z nich se však dožili dospělosti.\n\n"}
{"id": "173352", "url": "https://cs.wikipedia.org/wiki?curid=173352", "title": "Juruá", "text": "Juruá\n\nJuruá ( , ) je řeka v Peru a v západní Brazílii (státy Acre, Amazonas). Je pravým přítokem Amazonky. Je 3 280 km dlouhá (podle některých pramenů pouze 2 410 km). Povodí má rozlohu 200 000 km².\n\nPramení v Peru v předhůří Peruánských And (La Montaña). Na středním a dolním toku protéká ve velmi členitém korytě Amazonskou nížinou. Největším přítokem je zprava Tarauacá.\n\nZdrojem vody jsou převážně dešťové srážky. Nejvodnější je od ledna do května naopak nejméně vody má od srpna do října. Průměrný průtok činí přibližně 6000 m³/s.\n\nLodní doprava je rozvinutá od města Cruzeiro do Sul ve státě Acre.\n"}
{"id": "173354", "url": "https://cs.wikipedia.org/wiki?curid=173354", "title": "Nová latina", "text": "Nová latina\n\nNová latina (\"Lingua Neolatina\") je novověká verze latiny používaná hlavně v kladistice a systematice mezinárodního vědeckého slovníku. Termín přešel do obecného užívání mezi jazykovědci a přírodovědci ke konci devadesátých let devatenáctého století.\n\nPojem „nová latina“ označuje jazyk používaný k vědeckým či literárním účelům po skončení renesance (za její konec se často považuje rok 1600), ačkoliv např. redaktoři sbírky latinské literatury \"The I Tatti Renaissance Library\", vydávané Harvardovou univerzitou, označují texty v renesanční latině také jako \"Neo-Latin\".\n\nPravděpodobně nejdůležitějším dílem nové latiny a hlavní příčinou vydávání slovníků nových latinských slov, ke kterému v současné době dochází, je Binominální nomenklatura a klasifikační systém živých organizmů navržený Carlem Linném. \n\nDůležitá vědecká díla v moderní latině ve své době napsali Isaac Newton a Gottfried Leibniz. V době, která je pokládána za počátky nové latiny byly vědecké práce psány latinsky, aby se jim dostalo mezinárodního uplatnění. Z jiného důvodu byla latina v roce 1886 použita v díle o sexuálních odchylkách Richarda von Krafft-Ebing s názvem \"Psychopathia Sexualis\". Některé části této knihy jsou psány latinsky, aby se popisy sexuálních praktik nešířily mezi nevzdělané, protože v době vydání knihy znalost latiny už značně upadla.\n\nNa počátku porenesančního období byla latina v západní Evropě obecně přijímaným a upřednostňovaným předmětem základního vzdělání a tomu odpovídalo také místo, které zaujímala v kultuře. Všechny univerzity v přijímacích podmínkách požadovaly latinu a často i starou řečtinu. Ve školách se díky přetrvávajícímu vlivu renesančních humanistů vyučovala většinou klasická latina, jejíž slovní zásoba a gramatika byly převzaty výhradně z období starého Říma, i když se příliš nehodily k psaní o soudobých tématech.\n\nVinou rozdílných tradic v latinské výslovnosti, která se v různých státech liší, latina postupně ztratila svůj význam jako mezinárodní dorozumívací prostředek. Lidé, kteří se pokoušejí hovořit latinsky, často používají tzv. makarónskou latinu, která je promíchaná slovy z jiných současných jazyků. Podle klasicistního pojetí humanistických učitelů bylo přidávání nových slov vnímáno jako škodlivý solecismus, nikoliv jako zdroj obohacení živého jazyka. Nespokojenost s úrovní latinského vzdělání byla často probíraným tématem. Ve skutečnosti však latina upadala právě vinou vyučování strnulé klasické formy a upřednostňování klasických norem před volnějším současnějším jazykem, ke kterému by směřovala.\n\nLatina se sice vyučovala, ale mimo školu se užívala málokdy a mnozí studenti hned zapomínali, co se naučili. Svoje výsadní postavení ve vzdělávacím systému si udržela do druhé poloviny devatenáctého století, kdy se její význam začal stále více zpochybňovat. Filosofie vzdělávání ve dvacátém století, jako např. ta, kterou prosazoval John Dewey, její význam pomíjejí.\n\nPřesto bylo v latině dále psáno velké množství převážně teologických prací římsko-katolických autorů. Až do šedesátých let dvacátého století římsko-katoličtí kněží studovali teologii z latinských knih, i když ve většině seminářů se vyučovalo v místním jazyce. Latinsky se dosud mluví na mezinárodních shromážděních vedoucích představitelů katolické církve, jako jsou koncily nebo konkláve za účelem volby nového papeže.\n\nJeden z posledních literátů, kteří vytvořili rozsáhlejší uznávané dílo v latině byl John Milton (1608 – 1674). Další pozdější autoři, jako např. Max Beerbohm a Arthur Rimbaud psali latinské verše, ale jednalo se spíše o školní nebo ojedinělé práce. Ve dvacátém a dvacátém prvním století bylo do latiny přeloženo několik, většinou dětských, knih. Mezi jinými:\n\n\nTyto překlady většinou vznikly jako učební pomůcky nebo ukázky schopností svých překladatelů. Henry Beard napsal sérii knih o \"Latině pro každou příležitost\", kde se pokouší najít latinské ekvivalenty k soudobým populárním frázím. Rozhlasové zprávy v latině vysílá pod názvem Nuntii Latini finská národní společnost Yleisradio.\n\n\n\n"}
{"id": "173355", "url": "https://cs.wikipedia.org/wiki?curid=173355", "title": "Lesostep", "text": "Lesostep\n\nNa severní hranici stepi s geobiomem opadavého listnatého lesa se vytvořila přechodná lesostep. V dnešní době jsou lesostepi přeměněny v pole. Slunečné, teplé a poměrně suché léto přechází do studené zimy se slabou sněhovou pokrývkou, charakteristické jsou silné větry.\n\nBiom a vegetační formace mírného pásu s převládajícími porosty travin a bylin (kavyl, kostřava, šalvěj, sasanka, kosatec, tulipán). Stromy a keře se vyskytují zřídka.\n\nTypická fauna: drobní hlodavci a ptáci (drop, křepelka, bažant).\n"}
{"id": "173359", "url": "https://cs.wikipedia.org/wiki?curid=173359", "title": "John Densmore", "text": "John Densmore\n\nJohn Paul Densmore (* 1. prosince 1944, Los Angeles) byl v letech 1965 - 1973 bubeníkem skupiny The Doors. Dříve se učil hrát na klavír. Začínal v kapele \"Psychedelic Rangers\" s Robbym Kriegerem. V roce 1967 se přidali k The Doors. Po rozpadu The Doors hrál s Robbym Kriegerem v kapele The Butts Band. \n\nV současnosti působí v indiánsko-jazzovém seskupení s názvem \"Tribal Jazz\". V roce 2006 vyhrál soudní spor nad zbylými žijícími členy The Doors, klávesistou Rayem Manzarekem a kytaristou Robbym Kriegerem, že jejich projekt na obnovení skupiny nesmí používat jméno Doors a jejich výdělky se musely zařadit do majetku této rockové skupiny.\n\n"}
{"id": "173360", "url": "https://cs.wikipedia.org/wiki?curid=173360", "title": "Cval", "text": "Cval\n\nCval je spolu s krokem a klusem jedním ze základních, přirozených chodů koně. Má tři fáze.\n\nSkládá se z řady skoků.Je to třídobý chod.Je nejrychlejším a nejnamáhavějším chodem koně, který koně využívají k útěku před nebezpečím. Rozlišujeme cval vlevo, který má nohosled: pravá zadní - současně levá zadní a pravá přední - levá přední - fáze vznosu (kdy se země nedotýká ani jedna končetina) a cval vpravo s nohosledem: levá zadní - současně pravá zadní a levá přední - pravá přední - fáze vznosu. Cval je nejrychlejší ze základních chodů koně - přibližně 30 km/h na jízdárně, 40 km/h v terénu. Při dostizích i 50-60 km/h. Při takto rychlém cvalu může zadní noha dopadat na zem dříve než přední, pak se cval označuje jako trysk. Druhem cvalového skoku je i skok přes překážku (přes překážky je ale možné skákat i v klusu).\n\nPři práci na jízdárně a hlavně při drezurních soutěžích rozlišujeme:\npracovní cval: základní cval pro práci na jízdárně, spíš pomalejší, není vyžadováno takové shromáždění.\nShromážděný cval: nejvznosnější a nejpomalejší cval, kdy co největší podíl váhy nesou zadní končetiny, záď je snížená, ohnutí zadních končetin je větší, pohyb budí dojem směru do kopce.\nStřední cval: cvalové skoky jsou delší, fáze vznosu trvá déle, kůň musí celkově prodloužit rámec.\nProdloužený cval: maximální možné prodloužení cvalových skoků. Nezáleží na rychlosti, ale na délce cvalových skoků.\n\nKontracval je požadovaný cval na opačnou stranu, než je pro koně přirozené (např. cval vlevo na oblouku doprava), předvádí se v drezurních soutěžích.\n\nKřižování znamená, že kůň cválá předními končetinami na jinou stranu než zadními - například levá zadní - pravá zadní + pravá přední - levá přední, přičemž správně by mělo být levá zadní - pravá zadní + levá přední - pravá přední. Tento cval je pro jezdce nepohodlný, negativně ovlivňuje stabilitu koně a má nežádoucí vliv na další rozvoj koně. Odbornou a trpělivou prací na lonži lze odstranit. Vyskytuje se hlavně u mladých nebo nepřiježděných koní.\n"}
{"id": "173361", "url": "https://cs.wikipedia.org/wiki?curid=173361", "title": "Kéfeus", "text": "Kéfeus\n\nKéfeus (řecky Κηφέας, latinsky \"Cepheus\") je v řecké mytologii synem egyptského krále Béla a jeho manželky Anchinoy. Byl aithiopským králem.\n\nSe svou manželkou, královnou Kassiopeiou, měl krásnou dceru Andromedu. Pro manželčinu pýchu a chlubivost, v níž urazila mořské nymfy tvrzením, že jejich krása se její nemůže ani jen přiblížit, natož rovnat, bylo celé království potrestáno bohem moří Poseidónem. Seslal na zemi potopu a navíc mořskou příšeru, která zemi sužovala a ničila.\n\nKrál se dotázal ve věštírně o radu a bylo mu řečeno, že zemi zachrání jenom to, bude-li obludě obětována královská dcera Andromeda. A v království se nenašel nikdo, kdo by princeznu zachránil. Nenabídl to ani králův bratr Fíneus, jemuž byla Andromeda odedávna přislíbena.\n\nTou dobou se hrdina Perseus se vracel z nebezpečné cesty, na níž v těžkém boji usmrtil Gorgonu Medúsu a její smrtící hlavu nesl Polydektovi, králi na ostrově Serifos. Perseus měl ještě u sebe dary bohů - okřídlené střevíce, přilbu neviditelnosti a kouzelný meč. Když z výšky zahlédl nahou dívku na mořském břehu, snesl se na zem, kde nedaleko úzkostně sledovali svou dceru královští rodiče. Krátce s nimi promluvil a uzavřel dohodu, že Andromedu osvobodí stane-li se jeho manželkou. Rodiče souhlasili a Perseus vybojoval s obludou dlouhý a těžký zápas. Nakonec se vítězství přiklonilo k Perseovi a Andromeda byla volná.\n\nV paláci se brzy nato konala královská svatba. Královna Kassiopeia zradila svůj slib Perseovi, povolala na svatební hostinu bývalého nápadníka Fínea i s oddílem jeho vojska a vzplanul boj. Perseus se statečně postavil, avšak přesila nepřátel byla tak velká, že musel zasáhnout osudově. Vykřikl na své přátele, aby odvrátili zrak, z mošny vytáhl hlavu Medúsy a v okamžiku Fíneus a jeho vojsko zkameněli.\n\nPo Kéfeovi je pojmenováno souhvězdí severní oblohy Cefeus.\n\n"}
{"id": "173370", "url": "https://cs.wikipedia.org/wiki?curid=173370", "title": "Fíneus", "text": "Fíneus\n\nFíneus (řecky Φινέας, latinsky \"Phineus\") je v řecké mytologii jméno dvou postav s problematickým osudem.\n\nŠlo o bratra aithiopského krále Kéfea, který byl také nápadníkem jeho dcery Andromedy, jež mu byla přislíbena za manželku. Její matka, královna Kassiopeia, přivedla svou pýchou na království trest boha moří Poseidóna. Ten seslal na zemi potopu a navíc mořskou příšeru, jíž musela být pro záchranu království obětována krásná Andromeda. V království se nenašel nikdo, kdo by ji před příšerou zachránil, nenabídl se ani její ženich Fíneus.\n\nAndromedu zachránil hrdina Perseus, který při návratu z těžké a daleké cesty nesl hlavu Gorgony Medúsy. Uviděl přikovanou Andromedu na mořském břehu, se svými kouzelnými střevíci slétl na břeh a od ukrytých královských rodičů se dozvěděl celou historii. Slíbil, že jejich dceru zachrání, dají-li mu ji za ženu. Dostal slib a v těžkém boji obludu přemohl.\n\nByla uspořádána královská svatba. Na svatební hostinu však vtrhl se svým vojskem Fíneus, podporován zradou královny Kassiopeie. Chtěl získat Andromedu silou. Perseus se statečně vrhl do boje, avšak přesila byla natolik velká, že neváhal a vytáhl na nepřátele z mošny hlavu Medúsy a v okamžiku byli všichni z kamene. Fíneus se odvrátil a prosil Persea o milost, jenže Perseus mu hlavu Medúsy dal před obličej, takže také zkameněl.\n\nPerseus a Andromeda odešli na Serifos, později se vrátili do rodného Argu, kde Perseus dlouho a spravedlivě vládl. První z jeho pěti synů Persés byl prapředkem všech pozdějších perských králů. Z Perseova rodu pochází také největší starořecký hrdina Héraklés.\n\nDruhý Fíneus byl thrácký král. Šlo o syna sídónského krále Agénora a jeho sourozenci byli bratři Kadmos, Foiníx, Kilix, Thasos a sestra Európa. Jeho první manželkou byla Kleopatra, dcera boha severního větru Borea. Tu však zapudil a oženil se s krásnou, ale špatnou Eidotheou, dcerou mořského boha Prótea.\n\nFíneus měl věštecký dar, jelikož ho však zneužíval, zbavili ho bohové trůnu a navíc ho potrestali slepotou. Jeho druhá manželka mu namluvila, že za tento trest bohů mohou jeho synové z prvního manželství. Fíneus uvěřil, dal je vsadit do temného žaláře nebo dokonce je nechal oslepit a zaživa zakopat. Za tento hrůzný čin jej bohové znovu potrestali, seslali na něj neukojitelný hlad. A tak pokaždé, kdy usedl ke stolu, přiletěly příšerné Harpyje, napůl ženy a napůl ptáci, část jídla mu sežraly a zbytek pokálely.\n\nKdyž už byl Fíneus na kost vyhublý, připluli do jeho království Argonauti cestou na výpravě za zlatým rounem. Okřídlení bratři Kalaís a Zétés, bratři jeho první manželky Kleopatry. Ti nejprve zachránili své synovce a potom svými křídly a kouzelnými šípy zahnali Harpyje navždy pryč.\n\nFíneus se za to Argonautům odvděčil - dal jim dobré rady na další cestu, jak se uchránit před číhajícím nebezpečím cestou do Kolchidy a jak se poté šťastně vrátit domů.\n\n"}
{"id": "173373", "url": "https://cs.wikipedia.org/wiki?curid=173373", "title": "Jari", "text": "Jari\n\nJari může znamenat:\n\n"}
{"id": "173378", "url": "https://cs.wikipedia.org/wiki?curid=173378", "title": "Jari (řeka)", "text": "Jari (řeka)\n\nJari ( ) je řeka v severovýchodní Brazílii. Tvoří hranici mezi státy Pará a Amapá). Je levým přítokem Amazonky. Je 1 000 km dlouhá.\n\nPramení na Guyanské vysočině v části Serra do Tumucumaque u hranice se Surinamem a teče na jih. Do Amazonky se vlévá na začátku její delty u ostrova Ilha Grande de Gurupa. Největším přítokem je Ipitinga zprava. Na řece se nacházejí mnohé peřeje, z nichž nejvýznamnější jsou Mucuru a Macaranduba. Největší město na řece je Monte Dourado.\n\nZdrojem vody jsou převážně dešťové srážky. Nejvodnější je od června do srpna naopak nejméně vody má od listopadu do března.\n"}
{"id": "173385", "url": "https://cs.wikipedia.org/wiki?curid=173385", "title": "Ed Hunter", "text": "Ed Hunter\n\nEd Hunter je videohra (střílečka), vydaná roku 1999 a doprovázená hudbou heavy metalové skupiny Iron Maiden. Úkolem je dostat se z vězení za maskota skupiny – Eddieho.\n\nBalení obsahuje 3 CD. Na prvním se nachází 14 skladeb, na druhém 6 skladeb a instalační program pro hru a třetí CD obsahuje data ke hře. Seznam skladeb se údajně skládá z 20 písní, které fanoušci na oficiálním webu skupiny zvolili jako nejlepší.\n\nAmerické vydání obsahuje nově nahranou, skrytou bonusovou skladbu „Wrathchild“, kterou zpívá Bruce Dickinson. Ta byla tou dobou vydána jako limitovaný singl ‚Wrathchild with Bruce Dickinson‘.\n\n"}
{"id": "173392", "url": "https://cs.wikipedia.org/wiki?curid=173392", "title": "Tchao-jüan (město)", "text": "Tchao-jüan (město)\n\nTchao-jüan (tradiční znaky: 桃園; tongyong pinyin: Táoyuán; hanyu pinyin: Táoyuán; český překlad: \"zahrada broskvoní\") je město v Čínské republice, leží v severní části ostrova Tchaj-wan. Ve správním systému Čínské republiky je hlavním městem okresu Tchao-jüan. Rozkládá se na ploše 34,80 km² a má 386 988 obyvatel (duben 2007).\n\nMěsto je přímo napojeno na \"Národní dálnici č. 1\" (), která vede ze severu na jih ostrova po jeho západní straně, a na krátkou \"Národní dálnici č. 2\" ().\n\n\n"}
{"id": "173393", "url": "https://cs.wikipedia.org/wiki?curid=173393", "title": "Suprafenestra", "text": "Suprafenestra\n\nSuprafenestra (z lat.) je ozdobný prvek barokní, rokokové a neoklasické architektury, umístěný nad oknem (jak říká už sám název), obvykle pod římsou. Někdy se označuje i jako supraporta, což je obdobný prvek nad branou nebo dveřmi. \n\nTvar suprafenestry zpravidla výrazně spoluurčuje tvar nadokenní římsy, která je obvyklou součástí suprafenester. Nadokenní římsa má často trojúhelný, obdélný, půloválný či půlkruhový tvar. Prostor mezi nadokenní římsou a horní hranou okenního otvoru (který bývá téměř vždy orámován šambránou) vyplňuje zpravidla figurální či ornamentální reliéf. Častou součástí suprafenester je též dvojice konzolek. Především v baroku dosahovaly suprafenestry velice bohatých, fantastických tvarů.\n\n\n"}
{"id": "173397", "url": "https://cs.wikipedia.org/wiki?curid=173397", "title": "Mistrovství světa konstruktérů F1", "text": "Mistrovství světa konstruktérů F1\n\nMistrovství světa konstruktérů Formule 1, také Pohár konstruktérů Formule 1 (anglicky \"Formula One World Constructors' Championship\", zkratka \"WCC\") je vyhlašován mezinárodní automobilovou federací a je hodnocen pomocí bodového systému, který byl několikrát měněn. Poprvé byl pohár konstruktérů udělen v roce 1958 a vítězem se stal poprvé a naposledy vůz stáje Vanwall.\n\nTrofej, která až do roku 1981 byla označována za Pohár (“Constructors’ Cup”) je hodnocena bodovým ziskem obou pilotů z týmu. Před rokem 1979, v mnohých ročnících byl do poháru započítáván jen lepší z pilotů v jednotlivém závodě. \n\nZatím v šampionátu uspělo 14 týmů a 4 státy: Velká Británie, Itálie, Francie a Rakousko. Ferrari je tým s největším počtem titulů, s 15 poháry, včetně 6 pohárů získaných v řadě za sebou v letech 1999 - 2004. Jen ve dvou případech se stalo, že tým zvítězil v poháru se čtyřmi odlišnými modely, (Cooper v roce 1960 a Lotus v roce 1970), zatímco Ferrari získalo dva tituly po sobě se stejným modelem, to bylo v letech 1976 a 1977.\n\n\n\n\n\n"}
{"id": "173399", "url": "https://cs.wikipedia.org/wiki?curid=173399", "title": "Moše Kacav", "text": "Moše Kacav\n\nMoše Kacav (: , rodným jménem Mūsā Qasāb, : ; 5. prosince 1945, Jazd, Írán) je bývalý izraelský politik, který v letech 2000 až 2007 zastával úřad izraelského prezidenta. Stal se vůbec prvním izraelským prezidentem pocházejícím z pravicové politické strany. Předtím byl více než dvacet let poslancem izraelského parlamentu a v 80. a 90. letech zastával různé ministerské posty v izraelské vládě.\n\nNa prezidentský úřad rezignoval v červenci 2007 kvůli znásilnění své podřízené. V prosinci 2010 byl shledán vinným ve dvou případech znásilnění a sexuálního obtěžování dalších žen. V březnu 2011 byl odsouzen k sedmiletému odnětí svobody. V prosinci 2016 byl předčasně propuštěn po odpykání pěti let a patnácti dnů ze svého trestu.\n\nNarodil se ve městě Jazd v centrálním Íránu, a když mu byl rok, přestěhovala se jeho rodina do Teheránu. V roce 1951 ve svých pěti letech s rodiči přesídlil do Izraele. Tam zprvu žili v přistěhovaleckém stanovém táboře u města Ašdod. V zimě 1951 tábor zasáhlo několik povodní, v jejichž důsledku zemřel Kacavův dvouměsíční bratr Sijon. Po studiu na zemědělské škole v mládežnické vesnici Ben Šemen a na škole v mošavu Be'er Tuvja nastoupil na povinnou vojenskou službu u izraelské armády. Nejprve sloužil u signálního sboru (C4I), následně byl přiřazen na velitelství obrněného sboru.\n\nV roce 1968 začal studovat ekonomii a historii na Hebrejské univerzitě v Jeruzalémě a během studií vyučoval historii a matematiku na střední škole. O rok později se oženil s Gilou Perdanovou, s níž měl později pět dětí. Rovněž v roce 1969 se se stal ve dvaceti čtyřech letech starostou Kirjat Mal'achi. V roce 1971 absolvoval a získal bakalářský titul.\n\nV květnu 1977 byl v parlamentních volbách zvolen poslancem za stranu Likud. Tehdy došlo v Izraeli k politické revoluci, neboť po více než třiceti letech od vzniku státu se stala poprvé vítězem voleb pravicová politická strana. Poslanecký mandát následně zastával v sedmi po sobě jdoucích funkčních obdobích více než dvacet let. Za tu dobu se angažoval v četných parlamentních výborech (především v prvním funkčním období), s důrazem na vzdělání a kulturu, ale i řady dalších.\n\nV srpnu 1981 se stal náměstkem ministra bydlení a výstavby ve druhé Beginově vládě. Svůj první ministerský post však získal až v září 1984 ve vládě národní jednoty (jak pod vedením Šimona Perese, tak Jicchaka Šamira), v níž zastával post ministra práce a sociální péče. Tuto funkci zastával až do voleb v roce 1988, po nichž stanul v čele ministerstva dopravy. V této funkci působil do roku 1992, kdy pravice prohrála volby. Do vlády se opětovně dostal až v roce 1996 za první Netanjahuovy vlády, kde zastával pozici místopředsedy vlády, ministra turismu a ministra bez portfeje.\n\nV polovině července 2000 rezignoval prezident Ezer Weizman, v důsledku čehož se ještě koncem téhož měsíce konaly nové prezidentské volby. Kacava do nich navrhla jeho strana Likud a jeho protivníkem se stal Šimon Peres, navržený aliancí Jeden Izrael. Pro absenci většiny hlasů v prvním kole volby bylo přistoupeno k druhému, v němž Kacav nad Peresem překvapivě zvítězil většinou 63 hlasů ku 57. Slavnostní přísahu složil 1. srpna a stal se tak vůbec prvním pravicovým prezidentem v dějinách země a zároveň prvním izraelským prezidentem, který nastoupil sedmiletý funkční mandát.\n\nV roce 2003 během státní návštěvy Itálie požádal Vatikán, aby navrátil cennosti údajně dovezené do Říma po pádu Jeruzaléma v roce 70 n. l. V dubnu 2005 se zúčastnil pohřbu papeže Jana Pavla II., kde v důsledku abecedního zasedacího pořádku seděl v blízkosti íránského prezidenta Muhammada Chátamího, který se narodil nedaleko Kacavova rodiště v Jazdu. Po pohřbu tisku sdělil, že si s Chátamím potřásl rukou a hovořili persky. Ten to však později popřel.\n\nV červenci 2006 se Kacav obrátil na generálního prokurátora Menachema Mazuze s informací, že je vydírán zaměstnankyní. Vyšetřování se však rychle obrátilo proti němu samému, jelikož zaměstnankyně (označovaná jako „A“) vznesla obvinění sexuálního charakteru. Tvrdila, že v době, kdy pod Kacavem pracovala na ministerstvu turismu, ji dvakrát znásilnil a sexuálně obtěžoval. Postupně byl Kacav obviněn ze znásilnění a sexuálního obtěžování až deseti žen. Dne 22. srpna prohledala policie jeho dům a zabavila mu počítače a řadu dokumentů. Prezident byl vyzván k rezignaci či přerušení svého mandátu. Následující den byl vyslechnut policií.\n\nDne 7. září, poté, co již obdržela stížnosti nejméně čtyř žen, se policie rozhodla, že má dostatek důkazů pro obžalování. Podle policie celkem sedm žen svědčilo proti Kacavovi a mezi obvinění bylo „porušení důvěry, podvod a podílení se na nelegálním odposlouchávání“. Dne 18. září prokurátor Mazuz oznámil, že pravděpodobnost, že se prezident stal obětí spiknutí je „dosti malá“. O tři dny později se počet žen svědčících proti prezidentovi rozrostl na osm.\n\nDne 15. října policie oznámila, že u pěti žen nebude stížnost dále prošetřována, neboť promlčecí lhůta již vypršela. Dne 29. října bylo Kacavovi doporučeno, aby odstoupil. Ten i nadále veškerá obvinění popíral a oznámil, že rezignuje, pokud bude obviněn.\n\nV úterý 23. ledna 2007 vydala kancelář zástupce generálního prokurátora prohlášení, že má dostatek důkazů, aby jej mohla obžalovat a generální prokurátor doporučil prezidenta obžalovat. Oznámil, že uvažuje o obvinění prezidenta ze znásilnění, sexuálního obtěžování, porušení důvěry, maření vyšetřování, obtěžování svědka a podvod. Vzhledem k tomu, že je prezident po dobu výkonu úřadu chráněn imunitou, by mohl být souzen až po vypršení funkčního období v srpnu 2007 či po své rezignaci. Konečné rozhodnutí o obžalování mělo být vyneseno po slyšení, kde měl mít Kacav možnost přednést svoji verzi.\n\nO den později prezident uspořádal tiskovou konferenci, na níž obvinil novináře z toho, že jej pronásledují a odsuzují, aniž by byly předloženy všechny důkazy. Tvrdil, že média byla vůči jeho prezidentství nepřátelská od samého začátku. Dále obvinil televizní kanál 2 z pořádání honu na čarodějnice. Oznámil svůj úmysl dočasně přerušit prezidentský úřad, ale odmítl rezignovat, dokud nebude obžalován. Kacavův projev vyvolal šok a odsouzení, jak od novinářů, tak od politiků a právníků. V rozhovoru, který jen pár minut po tiskové konferenci poskytl premiér Ehud Olmert, vyzval prezidenta k rezignaci.\n\nDne 25. ledna schválil Kneset prezidentovi tříměsíční přerušení úřadu. Zastupující prezidentkou se stala předsedkyně Knesetu Dalia Iciková.\n\nDne 7. března ztroskotal pokus o impeachment.\n\nKoncem června 2007 dosáhli Kacavovi právníci dohody o přiznání viny se státní prokuraturou, na jejímž základě by se Kacav přiznal k několika případům sexuálního obtěžování a nevhodného chování a obdržel pouze podmíněný trest. Dále by zaplatil kompenzaci dvěma obětem. Obvinění ze znásilnění vznesená zaměstnankyní „A“ by bylo staženo, stejně tak jako obvinění z vydírání vznesené Kacavem. Dohoda vyvolala nevoli mezi izraelským obyvatelstvem, především pak mezi organizacemi bojujícími za práva žen. Podle průzkumu veřejného mínění se 70 % respondentů stavělo proti dohodě. Odpůrci též zorganizovali protestní demonstraci na Rabinově náměstí v Tel Avivu. Generální prokurátor tvrdil, že dohoda ušetří prezidentský úřad potupy, zatímco Kacavovi právníci ji přijali, aby se vyhnuli náročnému soudnímu procesu.\n\nNa základě dohody s prokuraturou nakonec Kacav rezignoval 1. července (jeho sedmiletý mandát měl skončit 15. července). Ještě předtím se 13. června konaly prezidentské volby, v nichž zvítězil Kacavův někdejší protivník Šimon Peres.\n\nDne 30. října prokuratura oznámila Nejvyššímu soudu, že změnila názor na obžalování na základě důkazů od dvou klíčových svědků. Odvolávala se přitom na schůzku s Kacavovými právníky, kteří poukázali na rozpory ve výpovědích, včetně zapáleného dopisu jedné z žen poté, co se měly uskutečnit dvě údajná znásilnění. Tento krok prokuratury vedl k ostré kritice ze strany Kacavových právních zástupců. V dubnu 2008 Kacav odvolal dohodu o přiznání viny. Podle jednoho ze svých advokátů, Avigdora Feldmana, věřil, že prokuratura nemá dostatek důkazů, které by jej usvědčily.\n\nNakonec se tak ale stalo a v roce 2008 Kacav odmítl nabídku soudu, že by byl souzen „pouze“ na základě sexuálního obtěžování. Dne 30. prosince 2010 byl nakonec odsouzen za dvojnásobné znásilnění a sexuální obtěžování a překážení výkonu spravedlnosti. 7. prosince 2011 nastoupil výkon trestu ve věznici Ma'asijahu. Kacav je nejvýše postavený izraelský činitel, který byl poslán za mříže. V průběhu výkonu trestu požádal třikrát o zkrácení trestu. Jeho žádosti bylo vyhověno v roce 2016 poté, co uznal své zločiny a vyjádřil lítost nad svými činy. Z vězení byl propuštěn 21. prosince 2016 po odpykání pěti let a patnácti dnů ze svého sedmiletého trestu odnětí svobody.\n\n"}
{"id": "173405", "url": "https://cs.wikipedia.org/wiki?curid=173405", "title": "Třetí makedonská válka", "text": "Třetí makedonská válka\n\nTřetí makedonská válka (171 až 168 př. n. l.) byla konfliktem, v němž se střetli Římané s makedonským králem Perseem.\n\nPo skončení syrské války proti Antiochovi III. Římané nespouštěli záležitosti na východě ze zřetele, avšak situace na severu a na západě si žádala více pozornosti. Povstání Keltů v Předalpské Galii bylo opět potlačeno. K upevnění své vlády nad touto provincií, ji Římané protkali sítí silnic, a na místě keltských oppid založili latinské kolonie. Dále na západě, v Hispánii, musel Řím již od konce druhé punské války takřka neustále čelit odporu místních keltiberských kmenů. Otec bratrů Gracchů, Tiberius Sempronius Gracchus, dokázal v roce 179 př. n. l. na krátký čas tyto boje ukončit, propuknutí dalších nepokojů však již bylo na obzoru.\n\nV Hispánii se Římané museli potýkat se značnými obtížemi, ovšem jejich postavení v Řecku nebylo o mnoho lepší. Vztahy mezi Římem a Makedonií byly už od skončení prvních dvou makedonských válek nenapravitelně poškozeny. Filip V. Makedonský přenesl svoji nenávist k Římanům na svého talentovaného a ambiciózního syna, Persea, který nastoupil na makedonský královský trůn po smrti svého otce v roce 179 př. n. l. Netrvalo dlouho a nový makedonský král začal podrývat římskou autoritu v oblasti. Uzavřel spojenectví se Seleukovci, odhodlanými nepřáteli Říma z dob syrské války, a uhradil dluhy představitelů řeckých měst. Tím oslabil postavení římského senátu a bohatých římských obchodníků, kteří finančně podporovali místní vládce, již se tak stávali závislými na půjčkách Římanů. Perseus se rovněž vojensky angažoval v oblastech na severu Makedonie a pronikl také na jih do Řecka, čímž porušil podmínky mírové smlouvy uzavřené po porážce v druhé makedonské válce. Dále se pokusil obnovit spojenectví s achájským svazem a ostatními státy v Řecku. Všechny tyto kroky makedonského krále prohloubily vzájemnou rivalitu mezi Perseem a jeho úhlavním nepřítelem pergamským králem Eumenem II.\n\nV roce 172 př. n. l. obvinil Eumenés, loajální římský spojenec, Persea z útoku na pergamské území. Římský senát dal však za pravdu Perseovi, neboť většina senátorů nebyla nadšená vyhlídkou na novou válku. Avšak mezi senátory brzy převládlo někdejší ostře proti-makedonské stanovisko, k čemuž přispěl sám Perseus, když se neúspěšně pokusil Eumena zavraždit a navíc nadále zasahoval v Ilýrii. Římská reakce byla navzdory původní nechuti k válce velmi pohotová. Legie byly vyslány do Epeiru, kde měly zabezpečit přístupové cesty pro invazi do Makedonie. Současně vyslal senát diplomaty do řeckých obcí k zajištění podpory a loajality Helénů.\n\nNa jaře roku 171 př. n. l. byla Makedonii konečně vyhlášena válka. Římské vojsko proniklo do Bojótie a zamezilo místním obcím, které otevřeně sympatizovaly s Perseem, byť jen uvažovat o povstání. Konzul Publius Licinius Crassus pak postoupil s legiemi do Thesálie, kde však utrpěl v menším střetnutí u Kallikinu porážku. Následnou Perseovu mírovou nabídku Římané odmítli. Crassus obvinil Aitóly, kterým Římané již od války s Antiochem nedůvěřovali, z věrolomnosti a několik jejich vůdců dal uvěznit. Praetoři Gaius Lucretius Gallus a Lucius Hortensius vyplenili několik řeckých obcí, přičemž nehleděli na to, zda šlo o nepřátele či spojence Římanů, čímž mezi Helény roznítili neutuchající nenávist vůči Římu.\n\nS tím, jak padala obvinění a rozsudky nad zkorumpovanými římskými důstojníky za jejich chování ke spojencům, se válka změnila ve vnitropolitický boj v senátu. Římské vojsko bylo v této době pouhou nedisciplinovanou masou drancující bezbranná řecká města. Konzulové v letech 170 a 169 př. n. l. Aulus Hostilius Mancinus a Quintus Marcius Philippus učinili jen málo pro to, aby efektivně ohrozili Persea. Římané se na místo vedení války s Makedonií spokojovali s olupováním Řecka o veškeré jeho bohatství, které zde byli schopni nalézt a shromáždit.\n\nRok 168 př. n. l. přinesl konečné rozhodnutí. Lucius Aemilius Paullus, konzul pro tento rok, přicestoval do Řecka a okamžitě se vrhl do výcviku a reorganizace římské armády. Paullus přinutil Persea obratným manévrováním ke svedení bitvy poblíž města Pydna. Zde byli 22. června 168 př. n. l. Makedonci zastiženi Římany na nerovném terénu znevýhodňujícím těžkopádnou makedonskou falangu. Římané zmasakrovali kolem 20 000 Makedonců a dalších 6 000 vzali do zajetí. Perseovi se sice podařilo uniknout, nicméně jeho zbývající spojenci se ihned poddali Římu, načež královi nezbylo než kapitulovat.\n\nPerseus byl potupně veden Římem v Paullově triumfu a později byl poslán do exilu v malém italském městě Alba Fucens, kde ve velice ubohých podmínkách strávil v zajetí zbytek svých dnů. Římané se však nespokojili pouze s potrestáním Persea. Příliš mnoho místních vládců se zavázalo pomáhat makedonskému králi, tudíž mohli kdykoliv vyvolávat potíže, čemuž hodlali Římané předejít. Makedonie byla rozdělena do čtyř klientských republik, kterým bylo zakázáno vzájemně spolu obchodovat a udržovat mezi sebou diplomatické styky. Mnoho příslušníků makedonské vládnoucí vrstvy, úředníků a jinak významných osob bylo zbaveno moci a posláno do italského vyhnanství. Podobným způsobem naložili Římané krátce poté také s královstvím Perseova spojence, ilyrského vládce Gentia.\n\nOvšem největší obětí římského vítězství se stal Epeiros. Paullus potřeboval nějaký odstrašující příklad, kterým by Helénům a okolním státům jasně demonstroval, co se stane, bude-li se někdo protivit vůli Římanů. Jako záminku využil Paullus náklonnost Epeiru k Perseovi. 70 epeirských měst muselo Římanům vydat všechno své zlato a stříbro, aby odvrátilo římskou pomstu. Když města takto vydala veškerý svůj majetek, Paullus nedbaje svých dřívějších slibů, v nichž jim zaručoval ochranu, nechal nařídit útok. Římané následně zbořili jejich hradby, načež zajali a pobili tolik lidí, kolik jen mohli. Výsledkem byl ohromný masakr, v němž nespočet Epeiroťanů přišel o život a přes 150 000 z nich bylo prodáno do otroctví.\n\nPorážka Makedonců v tomto třetím konfliktu s římskou republikou znamenala konec vlády dynastie Antigonovců a zánik helénistického makedonského království vůbec. V důsledku toho starověké řecké státy definitivně pozbyly svoji svobodu a staly se poddanými Římanů. Tato skutečnost byla pak zpečetěna zničením Korintu o dvacet let později.\n\n\n"}
{"id": "173413", "url": "https://cs.wikipedia.org/wiki?curid=173413", "title": "Babel (film)", "text": "Babel (film)\n\nBabel (v češtině \"Babylón\") je mexicko - americký film z roku 2006, který režíroval Alejandro González Iñárritu, který natočil také filmy \"Amores Perros\" a \"21 gramů\". Snímek obdržel ocenění Zlatý glóbus a byl nominován mezi nejlepší filmy pro udělování Oscara 2007. Získal celkem 7 nominací. Film byl poprvé promítnut na festivalu v Cannes v roce 2006.\n\nDěj filmu začíná v jižním Maroku (Afrika), kde berberský venkovan jménem Hassan (Boubker Ait El Caid) prodává svému sousedovi Abdullahu (Said Tarchini) pušku značky Winchester, kterou chce pastevec používat ke střílení šakalů, kteří zabíjí jeho kozy. Abdullah má dva nedospělé syny Yussefa a Ahmeda, kterým pušku ponechá s tím, aby zabili při pastvě koz nejméně tři šakaly a odjíždí na nákup do města. Chlapci zkouší zabít potulující se zvířata, ale přes veškerou snahu se jim to nedaří a starší z nich začíná pochybovat o větě prodávajícího Hassana, že lze s touto puškou trefit cíl na vzdálenost tří kilometrů. Mladší z bratrů, který střílí lépe se rozhodne, že svého bratra přesvědčí o opaku a zamíří na auto, projíždějící v údolí pod nimi horskou silnicí. Po minele zamíří na protijedoucí autobus, který k překvapení obou trefuje.\n\nDěj se přesouvá do San Diega, kde se mexická chůva Amelia (Adriana Barraza} stará o dvě děti, Mikela a Debbie, chlapce a holčičku, jejichž rodiče Richard (Brad Pitt) a Suzan (Cate Blanchettová) jsou na dovolené v Maroku. Jak už děj napovídá spojitost se střelbou na autobus a dovolenou obou rodičů má spojitost. Kulka zasáhne Suzan do ramene a po chvíli dohadů se autobus s americkými turisty obrací a jede zpět do bližší vesnice pro lékařskou pomoc. Jelikož však ve vesnici je jen zvěrolékař, který Suzan jen ránu zašije, aby nevykrvácela je zřejmé, že manželé stráví v Maroku delší dobu, než předpokládali, obzvláště, když jim při čekání na pomoc odjedou spolucestující s autobusem, aby stihli svá letadla. Richard tak musí neustále volat na ambasádu a také Amelii, aby se postarala o nic netušící děti. Ta však slíbila přijet svému synovi do Mexika na svatbu a protože pro děti nesehnala hlídání, rozhodla se je vzít s sebou přes hranice, kam je odváží její synovec Santiago (Gael García Bernal).\n\nMezitím příběh přeskočí do Japonska, kde hluchá dívka Chieko (Rinko Kikuchi), která po sebevraždě své matky žije jen se svým otcem Yasujiro (Kôji Yakusho), bývalým lovcem divoké zvěře a marně hledá svou první lásku a to i fyzickou. Zde film popisuje nelehkost života mladé dívky s handicapem v moderním velkoměstě. Postupem času se Chieko nedaří uskutečnit svůj cíl ani s jedním vytipovaným partnerem a „svádějící útoky“ nenachází odezvu ani u stejně starých vrstevníků, ani u mnohem staršího zubaře, nebo později policisty, který navštíví jejich domov ohledně licence na pušku značky Winchester, kterou vlastnil její otec.\n\nChlapci, kteří po střelbě zahnali stádo ovcí zpět domů o svém činu nikomu neřekli a ponechali si jej pro sebe. Mezitím se v médiích spekuluje o teroristickém útoku a začíná vyšetřování. Marocká policie objevuje na hoře prázdné nábojnice u nichž je i kozí trus. Začíná tedy objíždět místní pastevce. Po Hassanovi, který nejprve dřívější vlastnictví pušky tají, jede vyšetřovatel s patrolou k rodině Abdullaha. Cestou potká jeho syny Yussefa a Ahmeda, jdoucí na trh s vysušenými kožkami a ti jej záměrně posílají na opačnou stranu. Sami pak utíkají domů a otci vyříkají celý příběh. Ten po potrestání vezme pušku a oba hochy a jdou se skrýt do hor, nechavše doma ženu a její dceru.\n\nAmelie dorazí do Mexika s oběma dětmi a vychutnává si hostinu, zatímco děti poznávají pro ně netypickou mexickou kulturu. Pozdě k ránu nasedá Amelie s dětmi do Santiagova automobilu, aby je odvezl zpět do San Diega. Santiago je mírně opilý a nejen proto žádá Améliin syn matku, aby zůstala přes noc. Ta ovšem trvá na odjezdu, neboť děti musí být druhý den na sportovním tréninku. Přiopilý Santiago je při běžné hraniční kontrole nervózní a tak se policista rozhodne udělat důkladnou kontrolu a nařizuje Santiagovi, aby ho doprovázel na odstavné parkoviště. Santiago zpanikaří a policistovi ujíždí. Ihned ho začnou pronásledovat dvě policejní auta. Po čase zamíří Santiago do pouště podél cesty a policejní auta „setřese“, vyloží Amélii i obě děti s tím, že se pro ně vrátí a ujíždí do tmy.\n\nAmélii se podaří najít v poušti pohraniční hlídku, ta najde děti, které nechala chůva samotné, když odešla hledat silnici. Později je odsouzena k vyhoštění z USA za nelegální práci. Pro Suzan nakonec do marocké vesnice přiletí helikoptéra, která ji přesune do města, kde prodělá operaci a uzdraví se. Abdullaha se syny dostihne v horách policie a při vzájemné přestřelce je zastřelen starší z chlapců. Chieko po neúspěšném svádění policisty, hledajícího původ pušky v Maroku, kterou dostal Hassan od jejího otce darem při dovolené, trpí nad svým vlastním osudem.\n\n\n"}
{"id": "173414", "url": "https://cs.wikipedia.org/wiki?curid=173414", "title": "Manažerský informační systém", "text": "Manažerský informační systém\n\nManažerský informační systém (\"Management Information System, MIS\") je informační systém, který zpracovává nesetříděné údaje z databází, dle požadavků (dotazů) uživatele, za účelem zkvalitnění vedení organizace. Výsledky dotazů se zobrazují v grafech, tabulkách nebo sestavách (reportech).\n\nMIS tvoří lidé, zařízení a procedury na sběr, třídění, analýzu, interpretaci a distribuci včasných a přesných informací pro marketingové rozhodování.\n\nPosláním MIS je integrovat (shromažďovat) informace na jedno místo a především poskytovat je v použitelné formě.\n\n\nMIS shrnuje 3 základní skupiny informací, které mapují\n\nFASMI (Fast Analysis of Shared Multidimensional Information) nesetříděné, získané údaje jsou zpracovány tak, že je\n\n\nNesplňuje-li systém uvedené požadavky, není pravděpodobně přínosným systémem, ale pouze zatěžujícím balastem firmy.\n\n"}
{"id": "173415", "url": "https://cs.wikipedia.org/wiki?curid=173415", "title": "Seznam dílů seriálu Červený trpaslík", "text": "Seznam dílů seriálu Červený trpaslík\n\nToto je seznam dílů seriálu \"Červený trpaslík\". Britský sci-fi sitcom \"Červený trpaslík\" je vysílán od roku 1988. Prvních šest řad, každá se šesti epizodami, vzniklo mezi lety 1988 a 1993. Po přestávce byly v letech 1997 a 1999 natočeny další dvě osmidílné série. Trojdílná minisérie \"Zpátky na Zemi\", později označená jako devátá řada, byla poprvé odvysílána v roce 2009. Premiéra desáté série se šesti díly proběhla ve Velké Británii v roce 2012. Další dvě řady, rovněž šestidílné, se dočkaly premiéry v letech 2016 a 2017. Dosud bylo odvysíláno dílů seriálu.\n\nV Česku byl seriál vysílán poprvé v letech 1999 a 2000 v České televizi (prvních osm řad s 52 epizodami). Minisérie \"Zpátky na Zemi\" se v programu téže televize objevila v roce 2010, desátá řada měla českou premiéru v roce 2013, jedenáctá a dvanáctá v letech 2018 a 2019.\n\n<section begin=\"řady\" />\n<section end=\"řady\" />\n\nDosud bylo odvysíláno <section begin=\"ep\" />73<section end=\"ep\" /> dílů seriálu.\n\n"}
{"id": "173420", "url": "https://cs.wikipedia.org/wiki?curid=173420", "title": "Saratovský most", "text": "Saratovský most\n\nSaratovský most ( ) je most přes řeku Volhu v ruském Saratovu.\nStavět se začal v roce 1958, otevřen byl roku 1965. S celkovou délkou 2825,8 m byl v té době nejdelším mostem v SSSR. Přes most také vedla meziměstská trolejbusová trať, spojující Saratov a Engels. 23. března 2004 však již byla trať v havarijním stavu a došlo zde k pádu několika sloupů, na které je zavěšeno trolejové vedení. Po této nehodě již provoz nebyl obnoven.\n\n"}
{"id": "173426", "url": "https://cs.wikipedia.org/wiki?curid=173426", "title": "Artur Fischer", "text": "Artur Fischer\n\nArtur Fischer (31. prosince 1919 Tumlingen, dnes část města Waldachtal ve Schwarzwaldu – 27. ledna 2016) byl německý vynálezce, podnikatel a zakladatel firmy Artur Fischer GmbH & Co.KG.\n\nArtur Fischer se narodil jako nejstarší syn v rodině krejčího Georga a Pauliny Fischerových. V letech 1930 až 1933 navštěvoval reálku v Dornstettenu. Poté se vyučil stavebním zámečníkem u zámečnického mistra Wilhelma Müssiga ve Stuttgartu. Z Hitlerjugend vystoupil. Jeho přáním při nástupu vojenské služby bylo stát se letcem nebo alespoň důstojníkem, ale díky tomu, že nosil brýle a také kvůli chybějící maturitě se mu tento sen nevyplmnil. Místo toho sloužil jako letecký mechanik u Jagdgeschwader 52. S touto jednotkou se účastnil bitvy u Stalingradu. Z obklíčeného „kotle“ podle vlastních slov „unikl posledním letadlem“. Na italské frontě padl do britského zajetí, z nějž se mu podařilo uprchnout. V roce 1946 se vrátil domů, kde začal pracovat v konstrukční kanceláři Edgara Rößgera. Zde však nebyl spokojen. \n\n27. května 1947 se ve Freudenstadtu oženil s Ritou Gonser (1925–2013), dcerou Maxe a Wilhelminy Gonser ze sousedního Lützenhardtu.\nV roce 1948 založil v Hörschweileru malou dílnu \"Artur Fischer GmbH & Co. KG\". Ta se postupem času rozrostla a stala se známou jako fischerwerke. \n\nArtur Fischer je držitelem 1136 patentů a 5867 chráněných vzorů (stav ke konci roku 2013). Na konci roku 2013 měla firma fischerwerke celkově registrováno více než 8700 patentů). Thomas Alva Edison, kterého chtěl Artur Fischer překonat, měl na svém „kontě“ 1093 patentů.\n\nK nejznámějším vynálezům Artura Fischera patří \"Fischer S\" nylonová hmoždinka z roku 1958, stavebnice fischertechnik (1965 obdoba Lega, ale více technicky zaměřená).\n\nV roce 2012 dosáhly pobočky Fischer Group po celém světě obratu přes 618 miliónů eur, většinu díky produkci kotevní a upevňovací techniky. Společnost, kterou vede od roku 1980 syn Klaus Fischer, produkovala v roce 2004 jen v jediném závodě ve Waldachtalu sedm miliónů hmoždinek každý den.\n\nV roce 1986 byl oceněn Medailí Rudolfa Diesela. V roce 1990 byl Artur Fischer vyznamenán \"Prstenem Wernera von Siemense\". Získal též Řád za zásluhy Bádenska-Württemberska. V roce 2014 získal za celoživotní dílo cenu European Inventor Award.\n\n\n"}
{"id": "173427", "url": "https://cs.wikipedia.org/wiki?curid=173427", "title": "Napětí", "text": "Napětí\n\nNapětí je fyzikální veličina, pomocí které je charakterizován stav kontinua podrobeného vnějšímu silovému působení. Napětí se však používá také v jiných významech, např. často je tímto pojmem myšleno elektrické napětí.\n\n"}
{"id": "173433", "url": "https://cs.wikipedia.org/wiki?curid=173433", "title": "Maria (I Like It Loud)", "text": "Maria (I Like It Loud)\n\nMaria (I Like It Loud) (Marie (Mám to rád nahlas)) je píseň německé skupiny Scooter z alba The Stadium Techno Experience z roku 2003. Jako singl vyšla píseň v roce 2003. Singl i videoklip vznikl ve spolupráci s hardcorovým producentem Marcem Acardipanem a jeho MCm Dickem Rulesem. Refrén se stává u fanoušků velmi populárním a často zní na koncertech Scooteru. Singl obsahuje i videoklip, making of, behind the scenes, fotky a texty.\n\n\n"}
{"id": "173477", "url": "https://cs.wikipedia.org/wiki?curid=173477", "title": "Krok (pohyb koně)", "text": "Krok (pohyb koně)\n\nKrok je nejpřirozenějším chodem koně. Průměrná rychlost je 6-8 km/h.\n\nJe to čtyřfázový chod, nohosled končetin je následující: pravá zadní – pravá přední – levá zadní – levá přední.\n\nRozlišujeme:\n\nVšichni začáteční jezdci se nejdříve učí jezdit krokem. Je důležité získat jistotu v sedle a udržet rovnováhu, správný plný i stehenní sed. Když tohle jezdec zvládá, může začít postupně klusat, cválat či přejít s koněm do trysku.\n\n"}
{"id": "173515", "url": "https://cs.wikipedia.org/wiki?curid=173515", "title": "Klus", "text": "Klus\n\nKlus je společně s krokem a cvalem jedním ze základních chodů koně. Průměrná rychlost v klusu je 14–18 km/h, ale závodní klusáci v klusáckých dostizích urazí kilometr i za něco málo přes jednu minutu. Nohosled je následující: současně levá přední a pravá zadní – vznos – současně pravá přední a levá zadní noha – vznos. Jezdec může vysedat. Tyto dva typy se nazývají střední klus lehký a pracovní. Posloucháte-li zvuk, uslyšíte v rámci jednoho kroku pouze dva údery kopyt. Klus je dvoudobý chod.\n\nJezdec koně tzv. „posbírá“ na otěž a lehce pobídne přitlačením holení k sedlu, dosedá na vnější přední nohu. Vysedání by mělo být pružné a nenásilné. Častým chybováním je, že jezdec přepadává dopředu.\n\nTento chod je pomalejší, nevysedáme. Udržujeme lehké přilnutí, sedem pružně vyrovnáváme pohyb koně – holení pobídneme jenom jednorázově, když kůň samovolně zpomalí. Měli bychom být uvolněnější v kyčlích, nedržet se koleny, uvolnit stehna, trup je vzpřímený.\n\nJezdí se zpravidla na dlouhých stěnách jízdárny nebo na diagonále v prodlouženém držení otěží a s lehkým přilnutím v mírně odlehčeném sedu. Pobízení holení nepřeháníme – nejde o zrychlení, ale o prodloužení chodu. Používá se zejména v drezurních úlohách.\n"}
{"id": "173517", "url": "https://cs.wikipedia.org/wiki?curid=173517", "title": "Klasická řádová architektura", "text": "Klasická řádová architektura\n\nKlasická řádová architektura (nebo jen řádová architektura, též systém sloupových řádů) je termín používaný pro architektonický systém vycházející z klasické řecké antické architektury. Je charakterizován sloupy a kladím (překladem).\n\nZákladem klasické řádové architektury je systém vertikálních nosných článků – sloupů či pilířů – a horizontálních nesených článků v podobě překladu neboli kladí. Proto se také tento systém často nazývá „systémem sloupových řádů“, neboť sloup je jakousi základní jednotkou celého systému. Určuje výšku a mohutnost stavby. Počet sloupů je v tomto systému základní jednotkou. Aby byla stavba dle antických představ „krásná“, musí jich být na průčelí vždy sudý počet, ideálně šest, osm nebo deset.\n\nV antickém Řecku obsahoval tento systém tři základní řády:\n\n\nTyto tři řády byly už v antice podle jejich charakteru přiřazovány charakteru božstev, kterým byla zasvěcena patřičná svatyně. Hřmotný a těžký dórský řád náleží mužům, válečníkům. Proto jsou v tomto stylu stavěny například chrámy boha Dia, ale také Palas Athény (Athénská akropole), bohyně války. Iónského řádu se používalo pro chrámy ženských božstev.\n\nUž antice vznikla také tzv. řádová superpozice tj. pokud jsou jednotlivé řády použity na jedné budově (např. na vícepodlažní arkádě, řadí se v přesném pořadí na sebe: (odspodu) dórský, iónský a korintský.\n\nUž v antice (Řím) také začalo být toto tvarosloví používáno ne jako nosné konstrukce, ale jako architektonická dekorace nosných stěn, což je přístup běžný pak v renesanci, baroku i později. Římská archirektura také do jisté míry pozměnila tvarosloví tří základních řeckých řádů.\n\nŘímská architektura obohatila antické řády o dva další, kterými jsou:\n\n\n\nPřesně definovaná a poměrně složitá pravila použití těchto prvků byla „kodifikována“ v knize římského architekta 1. stol. Vitruvia nazvané Deset knih o architektuře.\n\nPo pádu římské říše došlo také k rozvratu pravidel o „správném“ způsobu stavění.\n\nStavitelé následujících epoch se však snažili na antický způsob dle svých možností navázat. Poprvé se tak stalo v době tzv. Karolinské renesance za Karla Velikého, později se o totéž pokusil kolem roku 1000 císař Ota III. v tzv. Otonském období. V jedenáctém a dvanáctém století používal klasické řádové tvarosloví tzv. románský sloh.\n\nGotický sloh však přinesl zcela nový způsob stavění a také zcela odlišné architektonické tvarosloví. Antické a antikizující prvky se proto dostávají na řadu až v pozdním středověku v souvislosti se stále sílícími snahami o vědomý návrat k antickému dědictví.\n\nSoučástí humanistického návratu k antice v Itálii patnáctého století bylo i intenzivní studium antické architektury. Jako rozbuška proto zapůsobil objev a vydání tiskem Vitruviových Deseti knih o architektuře. Renesanční architekti používali Vitruvioných pravidel velmi důsledně a snažili se také vytvářet pravidla tam, kde Vitruvius pravidla nezanechal. Renesance je tak místem velmi čilé teoretické práce. V rychlém sledu za sebou vychází řada knih o architektuře (Palladio, Alberti, Vignola, Serlio), které se staly takřka povinnou výbavou každého architekta i vzdělaného šlechtice.\n\nNové prvky v architekruře využívající klasické řády:\n\n\n\nRustikový řád byl chápán jako řád „země“. v řádové superpozici byl kladen nejníže a byl v té době nesmírně oblíbený. Často byl používán nejen pro architektonické ztvárnění přízemí jednotlivých staveb, ale také pro různé grotty a další vybavení zahrad.\n\nBarokní architekti, například Francesco Borromini nebo náš Jan Blažej Santini používali řádovou architekturu velice nedogmaticky, ale přitom nikoli libovolně, nýbrž nesmírně rafinovaně a s přesně vypočteným záměrem. Borromini dokonce studoval pozdní antickou architekturu a nacházel v ní vynikající předlohy a inspirace pro své vlastní stavby. V podání těchto architektů je také jako klasický řád používáno i „ordine gotico“, neboli „gotický řád“ a to s plným vědomím důsledků, včetně zařazení tohoto gotického řádu do systému řádové superpozice.\n\nKlasicismus přichází s naprostou negací barokní kultury a umění. Jako mnohokrát poté, snaží se i klasicismus o návrat ke kořenům, to jest k podobě, kterou měla architektura v antice, přesněji v klasickém Řecku. Klasicistní architektura proto nakládá s jednotlivými řády tak, jak s nimi bylo či mělo být nakládáno v antice. V podstatě proto odvrhla také mladší řády a užívala pouze tří řádů klasického Řecka.\nPři stavbě veřejných reprezentativních budov se klasicismus uplatňoval až do poloviny 20. století, například v USA (National Gallery of Art ve Washingtonu) a řádovou architekturu používala také nacistická architektura a socialistický realismus (sorela).\nK sloupovým řádům se opět vrací období neoslohů a velmi tvůrčím způsobem i řada moderních architektů. Například Josip Plečnik na Pražském hradě nebo Josef Gočár ve svém domě U Černé Matky Boží v Praze používali řádové tvarosloví, byť velice originálně.\n\nKonec řádové architektury však znamenalo rozšíření funkcionalismu (od 30. let 20. století). Dnes se proto řádové architektury v novostavbách užívá pouze v realizacích pochybné kvality, jakými jsou například vily novodobých bohatců (podnikatelské baroko). Do jisté míry však došlo k použití prvků řádové architektury v postmoderní architektuře žáků Louise Kahna.\n\n"}
{"id": "173542", "url": "https://cs.wikipedia.org/wiki?curid=173542", "title": "Dálčice", "text": "Dálčice\n\nDálčice () jsou 4 kilometry vzdálenou místní částí městyse Vilémova. Vesnice se rozkládá v nadmořské výšce 436 m a v současné době ji obývá 29 lidí.\n\nVůbec poprvé se o malé osadě začalo hovořit v 17. století v souvislosti s jejich majitelkou Kateřinou Dálčickou. Za probíhajících česko-uherských válek byla vesnice zničena. Se vznikem obecní samosprávy byly Dálčice spojeny s nedalekou obcí Kraborovice.\n"}
{"id": "173552", "url": "https://cs.wikipedia.org/wiki?curid=173552", "title": "Enfiláda", "text": "Enfiláda\n\nEnfiláda, někdy také anfiláda, se používá především v barokní architektuře a znamená nejen funkční, ale i optické propojení jednotlivých, za sebou řazených místností. Dveře jednotlivých místností jsou řazeny přesně za sebou v jedné ose, takže se v případě, že jsou otevřeny všechny dveře najednou, vytvoří efektní průhled, který bývá zpravidla zakončen oknem nebo jiným, architektonicky ztvárněným prvkem, například nikou. \n\nEnfiláda bývá zpravidla vedena středem jednotlivých místností, ale může být umístěna také mimo tuto osu, většinou pak při stěně, v níž jsou prolomena okna.\n"}
{"id": "173555", "url": "https://cs.wikipedia.org/wiki?curid=173555", "title": "Dvojbradlí", "text": "Dvojbradlí\n\nDvojbradlí je druh parkurové překážky. Skládá se z několika břeven nad sebou, v určité vzdálenosti, za nimi je jedno další břevno (jeho vzdálenost určuje šířku skoku). Zadní břevno musí být výš než nejvyšší přední. Oproti tomu oxer má obě břevna ve stejné výšce. Jiný název pro dvojbradlí je také \"nepravý oxer\" nebo také anglicky \" Doublebar \" ( čti: Dablbar )\n"}
{"id": "173571", "url": "https://cs.wikipedia.org/wiki?curid=173571", "title": "Vallée De Larmes", "text": "Vallée De Larmes\n\nVallée de Larmes \"(Údolí slz)\" je skladba německé hudební skupiny Scooter. Jako singl vyšla 9. února 1994 (1. singl kapely). Singl nebyl vydán na studiovém albu ...And the Beat Goes On! Jako jediný singl kapely je plně instrumentální a nebyl k němu natočen ani videoklip. Skupina se k singlu příliš nehlásí a za svůj debutový singl považuje spíše následující Hyper Hyper.\n\nB-side singlu (Cosmos) je obsažen také na studiovém albu ...And the Beat Goes On!, avšak zde hraje verze zcela bez vokálů.\n\nNa obálce singlu je prostý černomodrý nápisna bílém pozadí.\n\nV době vydání byl Scooter koncipován pouze jako projekt, nicméně singl zaznamenal úspěch v německých tanečních žebříčcích, proto se z projektu postupně začala vyvíjet regulérní kapela.\n\n"}
{"id": "173572", "url": "https://cs.wikipedia.org/wiki?curid=173572", "title": "Torysa", "text": "Torysa\n\nTorysa je řeka na východním Slovensku (Prešovský a Košický kraj). Délka jejího toku je 129 km. Povodí má rozlohu 1349 km².\n\nPramení v Levočských vrších pod Škapovou, severozápadně od obce Torysky, teče zpočátku na jihozápad, později se stáčí na sever a na východ a potom se velkým obloukem stáčí na jih. Teče širokým údolím mezi Čergovem a Slanskými vrchy na levém břehu a Levočskými vrchy a Šarišskou vrchovinou na pravém břehu. Protéká městy Lipany, Sabinov, Veľký Šariš, Prešov. Vlévá se do Hornádu jižně od obce Nižná Hutka, jihovýchodně od Košic, v Košické kotlině. Největšími přítoky jsou zleva Ľutinka, Sekčov a Delňa, zprava Slavkovský potok.\n\nPrůměrný průtok vody činí 8,2 m³/s.\n"}
{"id": "173636", "url": "https://cs.wikipedia.org/wiki?curid=173636", "title": "Information Technology Infrastructure Library", "text": "Information Technology Infrastructure Library\n\nInformation Technology Infrastructure Library (ITIL) je soubor praxí prověřených konceptů a postupů, které umožňují lépe plánovat, využívat a zkvalitňovat využití informačních technologií (IT), a to jak ze strany dodavatelů IT služeb, tak i z pohledu zákazníků. Projekt vznikl ve Velké Británii v letech 1985 až 1995 a kromě Velké Británie byl využíván i v Nizozemsku. V letech 2000 – 2004 byl projekt přepracován, novou verzi 2 (ITIL V2) začaly využívat společnosti v mnoha zemích jako standard v poskytování IT služeb. V roce 2007 vznikla rozšířená třetí verze (ITIL V3).\nJe to metodika založená na procesním řízení organizace a je určena hlavně pro střední a vyšší management.\n\nKoncem roku 2011 byly ve verzi  ITIL V3 realizované změny a verze byla označená jako ITIL 2011 Edition. Vůči původnímu vydání ITIL V3 z roku 2007 změny proběhly především ve sjednocení osnovy všech 5 ústředních knih a tím se zpřehlednily struktury popisu procesů, aktivit, rolí a funkcí.\n\nNázvy publikací zůstaly nezměněny, ale již se v ITILu nepoužívá označení V3.\n\nZákladní princip ITIL V3 je postaven na řízení životního cyklu služby IT, resp. na řízení hodnoty, kterou informační technologie poskytují svým zákazníkům, tj. odběratelům služeb IT. Ve vydaných 5 ústředních knihách popisuje ITIL V3 až 26 procesů.\n\n\nKnihovna ITILv2 je rozdělena do několika částí, zaměřených na specifickou oblast řízení IT služeb, které odpovídají klíčovým procesům v IT oddělení a vzájemně se prolínají. Dodávka IT služeb (IT Service Delivery) a Podpora IT služeb (IT service Support) se běžně dohromady označují jako IT Service Management (ITSM).\n\n\nITIL přináší moderní, procesně orientovaný přístup k řízení IT služeb (na rozdíl od tradičního funkčně-liniového řízení). Proces je logický sled činností transformujících nějaký vstup na nějaký výstup, přičemž plnění jednotlivých činností v procesu je zajišťováno rolemi s jasně definovanými odpovědnostmi. Celý proces je řízen, monitorován, měřen, vyhodnocován a neustále vylepšován, což je odpovědností vlastníka procesu.\n\nTento rys vyplývá přímo ze samotné podstaty ITSM; všechny procesy se navrhují s ohledem na potřeby zákazníka, tzn. každá aktivita, každý úkon v každém procesu musí přinášet nějakou přidanou hodnotu pro zákazníka - pokud ne, pak je taková činnost nadbytečná. Součástí přístupu k zákazníkovi je i správné definování SLA s OLA.\n\nJednoznačná terminologie je někdy málo doceňovanou nebo úplně opomíjenou charakteristikou ITIL, ale jen do té doby, než budeme poprvé v praxi řešit nedorozumění plynoucí z toho, že někdo používá stejný termín v jiném významu, než očekáváme.\n\nRámec ITSM procesů podle ITIL je nezávislý na jakékoliv platformě. Dokonce je možné ITIL použít i pro navržení procesů (úplně mimo oblast ICT) v jakékoliv firmě, která podniká ve službách.\n\nKnihovna je volně dostupná, což znamená, že každý si může knihy ITIL koupit a procesy ITSM podle ITIL ve svém podniku implementovat, aniž by musel platit jakékoliv další licenční poplatky. Tato skutečnost mj. přispěla k rychlému celosvětovému rozšíření ITIL.\n\n"}
{"id": "173637", "url": "https://cs.wikipedia.org/wiki?curid=173637", "title": "Everytime", "text": "Everytime\n\nEverytime \"(Kdykoli)\" je píseň, kterou napsala a vydala americká zpěvačka Britney Spears. Singl se objevil na jejím albu nazvaném In the Zone.\nRežisér David LaChapelle natočil k této písni velmi kontroverzní videoklip. V původní dosud nezveřejněné verzi se měla Britney Spears předávkovat prášky, zapít je alkoholem a následkem předávkování zemřít. Ale protesty fanoušků a veřejnosti ho donutily natočit druhou snesitelnější verzi. I přesto existují dvě veze, ta americká je oproti celosvětové chudší o některé záběry a je v ní méně krve.\n\nKlip začíná příjezdem Britney a jejího přítele (kterého hraje Stephen Dorff) do hotelu v Las Vegas. Zde je pronásledují reportéři. Jeden zpravodaj Britney zraní, ale nikdo si toho nevšimne. V hotelu se pak mezi párem strhne hádka a přítel Britney hodí vázu s květinami na zem, Britney se naštve a zmizí v koupelně. Zatímco se koupe ve vaně zjistí, že je na hlavě zraněná, ztratí vědomí a ponoří se do vany. Po chvíli Britney nalézá ve vaně její přítel, ale ta už prožívá jakousi reinkarnaci a její duch prochází nemocnicí, kde se jí snaží lékaři marně zachránit. Když nahlédne do pokoje, kde se narodilo miminko Britney umírá.\n\nV úplném závěru klipu se Britney probudí ve vaně a usmívá se. Tento konec má symbolizovat vzácnost života.\n\nEverytime se umístila v USA na patnáctém místě. Celosvětově se stejně jako písni Toxic velmi dařilo. Téměř ve všech zemích se probojovala do Top 10.\n"}
{"id": "173640", "url": "https://cs.wikipedia.org/wiki?curid=173640", "title": "Poslední skotský král (film)", "text": "Poslední skotský král (film)\n\nPoslední skotský král (anglicky \"The Last King of Scotland\") je britský film z roku 2006, natočený podle stejnojmenné knihy Gilese Fodena. Příběh pojednává o cestě mladého skotského lékaře do Ugandy v 70. letech 20. století za vlády despotického generála Idi Amina, s kterým se jeho životní osud na čas spojí.\n\nV roli generála se objevuje Forest Whitaker, který byl za svůj výkon oceněn Oscarem. Lékaře Nicholase Garrigana pak hraje skotský herec James McAvoy. Česká premiéra proběhla 8. února 2007.\n\nNicholas Garrigan (James McAvoy) se rozhodne po malé oslavě jeho promoce změnit svůj život a odcestovat na lékařskou praxi do světa a vymanit se tak z nudného života s rodiči ve Skotsku. Z náhodného zabodnutí prstu do glóbusu dá přednost pro něj zcela neznámé Ugandě před Kanadou, kterou „trefil“ první.\n\nCestou na ugandský venkov, kterou absolvuje autobusem, se Nicholas seznamuje s místní kulturou i ženami, které jsou jeho vášní. V zapadlé malé nemocnici, svém novém působišti, nabírá lékařské zkušenosti. V té době nedaleko probíhá míting generála Amina (Forest Whitaker), který se zrovna dere k politické i vojenské moci země. Nicholas spolu se svou anglickou kolegyní Sarou (Gillian Anderson) se jedou na akci podívat. Zatímco Sara je k projevům a celému Aminovu divadlu skeptická, Nicholas je nadšen. Později akci na její popud opouštějí předčasně. Během návratu do nemocnice je dožene vojenská ozbrojená hlídka s tím, že měl generál nehodu a potřebují lékaře.\n\nAmin, jehož vůz se srazil s krávou, je ošetřován Nicholasem, zatímco majitelé zvířete, které řve bolestí, se ho snaží uklidnit. Nervózní Nicholas je několikrát prosí, ať trápící se zvíře zabijí. Když se nic neděje vytrhne překvapenému generálovi, jemuž obvazoval ruku, pistoli z jeho opasku a zvíře zastřelí. V tu chvíli na něj míří několik samopalů a rozpálený Amin na něho vykřikne, co si to jako Brit dovoluje. Nicholas uvědomíc si vážnost celé situace jakoby mimoděk pronese, že je Skot, nikoli Brit, což mu zachrání život, neboť generál má pro Skotsko slabost a situace se uklidní. Pak se zase Nicholas se sestrou vrací zpět.\n\nPo čase si pro Nicholase přijede Aminův poradce a odveze ho vládním vozem do Kampaly a jeho paláce. Tam se ho zeptá, chce-li být jeho osobním lékařem. Po krátkém rozhodování souhlasí. Časem se stávají blízkými přáteli. Nicholas si užívá luxusu darovaného již od Amina - prezidenta a nic netuší o jeho hrůzovládě. Honosí se umělým titulem „Poslední skotský král“, účastní se skotských přehlídek ugandské armády, žije nad poměry. Postupem se však seznamuje se záhadnými praktikami svého chlebodárce i s jeho vlastností nikomu nevěřit. K tomu všemu prožívá tajný románek s Kay (Kerry Washington), jednou z Aminových žen, který vyúsťuje v její otěhotnění. Kvůli shodě událostí nemůže dojít k plánovanému potratu a Nicholasova milenka utíká do své rodné vesnice za nejistou pomocí šamana. V těchto událostech se vše začíná obracet proti mladému lékaři. Je mu prohledán byt, sebrán britský pas a nahrazen nepoužitelným ugandským, čímž se mu zavírá cesta ze země. Postupné uzavírání hranic, vyhoštění cizích státních příslušníků, informační embargo a další věci kolem Aminova režimu otevírají Nicholasovi oči a jeho jediným přáním je dostat se ze země.\n\nPo neúspěšném pokusu odstranit Amina pomocí pilulek, které diktátor užívá, se Nicholase během tiskové konference u příležitosti přistání uneseného letadla Air France na letišti v Entebbe zmocní Aminovi strážci a mučí ho. Amin mu vyčte jeho poměr se svou ženou Kay, o kterém se dozvěděl, a nechá ho napospas svým osobní strážcům. Mezitím před novináři prohlašuje, že pro unesené jsou připravena dvě letadla, která je dopraví domů.\n\nAminovi strážci jdou po Nicholasově omdlení celý akt zapít s tím, že se k němu vrátí. Nicholase mezitím vzkřísí jeho přítel z nemocnice, ugandský doktor Junju (David Oyelowo), který celý průběh sledoval z úkrytu. Poskytne Nicholasovi základní ošetření, aby byl schopen se dostat k letadlu připravenému pro unesené, což se mu také podaří. Sám za to však zaplatí životem - když Amin zjistí, že Garriganovi pomáhal utéci, nechá ho zastřelit.\n\n\n"}
{"id": "173641", "url": "https://cs.wikipedia.org/wiki?curid=173641", "title": "Jílec", "text": "Jílec\n\nJílec je část meče, ale i jiných zbraní, která slouží k jejich uchopení a ovládání. Jílec se skládá ze záštity, která je často křížová, rukojeti a hlavice. Součástí jílce může být i rikaso, není však příliš časté. K záštitě nebo hlavici může být také připevněný řemínek nebo střapec.\n\nHlavice, neboli hruška, je zvětšená část na vršku rukojeti. Původně byly navržené, aby zabránily vyklouznutí meče z ruky. Okolo 11. století se v Evropě vyráběly hrušky natolik těžké, že zároveň sloužily jako protizávaží čepele.\n\nHlavice se objevovaly v různých tvarech, mezi které patřily zploštěné koule, půlměsíce, kotouče, kola a zvířecí či ptačí hlavy. Často jsou vyrývané či vykládané různými vzory a příležitostně pozlacené a vysázené drahými kameny. Ewart Oakeshott představil systém klasifikace středověkých tvarů hlavic ve své knize \"The Sword in the Age of Chivalry\" (1964). Tento systém se tak tematikou zařadil vedle jeho již zpracované typologie čepelí. Typy Hlavic podle Oakeshotta jsou označeny velkými písmeny A-Z a podtypy jsou pak označeny číslicemi.\n\nRukojeť slouží k uchopení meče. Většinou byla ze dřeva nebo kovu a často potažená neopracovanou pevnou kůží. Žraločí kůže se ukázala být nejvíce odolná v mírném podnebí, ale její stav se zhoršoval v teplém klimatu a proto začala být ve druhé polovině 19. století populární guma. U spousty typů mečů se místo toho zvolila kůže rejnočí. Ať už byl materiál pro potažení rukojeti jakýkoli, většinou k ní byl přilepený a ještě připevněný drátkem, který byl ve spirále kolem rukojeti obtočen.\n\nTo, že křížová záštíta chrání celou šermířovu roku před protivníkovým mečem, je mylná domněnka. Záštíta, která chrání celou ruku je zapotřebí teprve až po odložení štítu a obrněné rukavice. Křížová záštíta však chránila šermířovu ruku před útoky, kdy nepřítel záměrně nechal sklouznout čepel po meči s úmyslem useknout nebo poranit ruku.\n\nProtože se vždy používaly ve spojení se štítem, rané meče neměly opravdovou záštítu, ale spíše jakýsi typ zarážky, která zabraňoval, aby ruka při výpadech sklouzávala k čepeli.\n\nOd 11. století se záštíty evropských mečů začaly vyrábět ve tvaru rovného prutu (později známé jako quillon, která byla kolmá k čepeli.\n\nPočínaje 16. stoletím začaly být záštíty v Evropě čím dál propracovanější s dodatečnými smyčkami, zákrutami či záhyby, které chrání ruku. Jedinému zahnutému prutu podél prstů (zhruba paralelně s rukojetí/čepelí a kolmo k jakékoli křížové záštítě) se říkalo chránič kloubů.\n\nPruty mohly být také doplněny či nahrazeny kovovými destičkami, které mohly být ozdobené ornamenty. Takový návrh později dostal oblíbené označení \"koš\" a mečů s jílci ve tvaru koše je velké množství.\n\nZaměření na výpadové útoky s rapíry a kordy zároveň odhalil zranitelnost na útoky tohoto typu. Do 17. století začaly být vyráběny záštíty, které obsahovaly pevný štít o průměru okolo dvou palců, který obklopoval celou čepel. Starší typy této záštíty si zachovaly quillon, který byl u novějších typů odstraněn a tento typ získal označení číška. Tento novější typ se stal základem záštít moderních fleretů a kordů.\n\nRikaso je tupá část meče těsně pod záštítou. U vyvinutějších jílců je chráněné prodloužením záštíty.\n\nŘemínek na jílci, někdy také označován jako popruh či střapec, je tenké lanko omotané kolem ruky, aby nedošlo k vyklouznutí a ztrátě meče. Řemínek bývá nejčastěji z kůže, ale někdy také ze tkaného zlata, stříbrných prutů a častěji z kovové krajky. Přestože mají praktické využití, často sloužily jako dekorace. Například Britská armáda si ke konci 19. století pro důstojníky pěchoty osvojila bílý kožený řemínek s velkým uzlem tvaru žaludu, který byl zhotoven ze zlatého drátku. Tento typ žaludových střapců měl třásně na konci zajištěn tak, že se vlákna nemohla rozdělit, zaplést se do sebe nebo se ztratit. Spousta řemínků byla také hedvábných a do látky byl ve specifických vzorcích všit kovový drátek z kvalitní ozdobné slitiny zlata nebo stříbra.\n\nUmění a historie střapců jsou známé pod francouzským \"passementerie\" či německým \"Posamenten\". Vojenská výroba řemeslníků zvaných \"passementiers\" (výrobců okrasných stužek, krajek, šňůrek nebo nášivek) je zjevná v katalozích různých vojenských uniform a korunovačních insignií z předešlých století. Širší forma umění \"passementerie\" s odděleními jako jsou Dekorace, Duchovenstvo a šlechta, Čalounění, Armáda či Vozy a livreje je pokryta v několika knihách na toto téma, z nichž žádná není v angličtině či češtině.\n\nIndické meče měly střapec provlečený očkem na konci hlavice.\n\nČínské meče, jak \"ťien\", tak \"dao\", také často měly připevněné lanka nebo střapce. Na východě měly řemínky jak dekorativní, tak praktickou funkci a zacházení se střapcem je součástí některých \"jian\" představení.\n\nKroužek na jílci není nutnou součástí zbraně a slouží pouze jako ozdoba.\n"}
{"id": "173645", "url": "https://cs.wikipedia.org/wiki?curid=173645", "title": "Krok", "text": "Krok\n\nKrok má více významů:\n\n\n\n"}
{"id": "173668", "url": "https://cs.wikipedia.org/wiki?curid=173668", "title": "Džbánov (okres Ústí nad Orlicí)", "text": "Džbánov (okres Ústí nad Orlicí)\n\nDžbánov (), v názvu katastrálního území Džbánov u Vysokého Mýta, je obec a vesnice v okrese Ústí nad Orlicí v Pardubickém kraji, asi 3 km jihojihovýchodně od města Vysoké Mýto. Žije zde obyvatel.\n\nPrvní písemná zmínka o obci pochází z roku 1304.\n\nDo 31. prosince 1988 byla vesnice pod názvem \"Džbánov u Vysokého Mýta\" samostatnou obcí. Přívlastek ji odlišoval od obce Džbánov (s názvem bez přívlastku) v témž okrese na katastrálním území Džbánov u Litomyšle, která se od 1. července 1985 připojila k obci Voděrady.\n\nOd 1. ledna 1989 do 23. listopadu 1990 byl Džbánov části města Vysoké Mýto. Ke dni voleb 24. listopadu 1990 se pod názvem Džbánov opět osamostatnil.\n\nZ Vysokého Mýta jezdí do obce autobus, linka Vysoké Mýto-Nové Hrady. Asi 500 metrů od obce se nalézá železniční zastávka \"Džbánov\", která leží na trati Choceň–Litomyšl.\n\n\n"}
{"id": "173676", "url": "https://cs.wikipedia.org/wiki?curid=173676", "title": "Fauna Česka", "text": "Fauna Česka\n\nFauna České republiky zahrnuje zejména druhy živočichů běžné pro holarktickou oblast, palearktickou oblast, eurosibiřskou oblast a evropskou oblast, ale vyskytují se druhy i z jiných oblastí.\n\nDruhy zde žijící jsou typické druhy pro biom opadavých a smíšených lesů mírného pásu.\n\nV Česku žije nejméně 28124 druhů bezobratlých.\n\nCelkový počet druhů živočichů v Česku je odhadován asi na 40 000 druhů.\n\n\n\n\n"}
{"id": "173689", "url": "https://cs.wikipedia.org/wiki?curid=173689", "title": "Šambrána", "text": "Šambrána\n\nŠambrána, řidčeji též \"obálka\", je ozdobný architektonický prvek, který rámuje a tím zdůrazňuje okna či dveře na vnější fasádě. Pro kamenné orámování, které není pouze dekorativní, se užívá název ostění. \n\nŠambrána je zpravidla plastická, profilovaná, orámovaná lištou či jednoduše plochá. Může být také pouze malovaná. Pokud není okno vybaveno podokenní římsou je šambrána vedena po všech čtyřech stranách otvoru, pokud je podokenní římsa použita, nebo pokud se jedná o dveře, bránu atp. je šambrána vedena pouze po zbylých třech stranách otvoru. Pokud je rámování otvoru vytesáno z kamene či dřeva, jedná se o ostění. \n\nVedle nejběžnějšího tvaru, který jednoduše rámuje otvor, může mít šambrána i složitější podobu, například použitím odsazení v rozích, které vytváří charakteristický útvar tzv. \"uší\". Především v baroku bývá šambrána doplněna bohatým štukovým dekorem a to především v prostoru nad okenním otvorem. Tento výzdobný prvek se nazývá suprafenestra. \n\n\n"}
{"id": "173691", "url": "https://cs.wikipedia.org/wiki?curid=173691", "title": "Berliner Verkehrsbetriebe", "text": "Berliner Verkehrsbetriebe\n\nBerliner Verkehrsbetriebe (což by bylo možné do češtiny přeložit jako \"Berlínská dopravní společnost\") je hlavním provozovatelem dopravy na území Berlína. Označován bývá zkratkou BVG. Zajišťuje provoz metra, tramvají, S-Bahnu a městské autobusové dopravy. Též provozuje i nemnoho lodních linek.\n\nSoučasný dopravce vznikl roku 1992 spojením východo- (BVB) a západo- (BVG) berlínského dopravního podniku. Původ dnešní společnosti sahá až do roku 1929, kdy byly sloučeny mnohé soukromé dopravní firmy v jeden městský monopol.\n\nCharakteristickým rysem dopravce je žlutá barva, ve které mají nátěr téměř všechna vozidla vlastněná DVB (nejedná-li se samozřejmě o reklamní).\n\n"}
{"id": "173737", "url": "https://cs.wikipedia.org/wiki?curid=173737", "title": "Podokenní římsa", "text": "Podokenní římsa\n\nPodokenní římsa je (zpravidla profilovaný) architektonický prvek používaný v klasické řádové architektuře. Jak říká i název, tvoří tento prvek spodní hranu okenního otvoru. Může být nesen konzolemi. Je-li římsa průběžná, nazývá se buďto jako \"průběžná podokenní římsa\", častěji však parapetní římsa, někdy též \"římsa poprsní\".\n\n"}
{"id": "173741", "url": "https://cs.wikipedia.org/wiki?curid=173741", "title": "Vinary (okres Ústí nad Orlicí)", "text": "Vinary (okres Ústí nad Orlicí)\n\nVinary () jsou obec v okrese Ústí nad Orlicí v Pardubickém kraji. Nacházejí se na severním okraji Svitavské pahorkatiny, zhruba 7 km západně od Vysokého Mýta. Vesnicí protéká Bětnický potok (nevelký levý přítok řeky Loučné) a prochází jí silnice II/305. Žije zde obyvatel. Do konce roku 2006 patřila obec do okresu Chrudim.\n\nPrvní písemná zmínka je z roku 1433, ale vznik obce je odhadován o několik let dříve. Obec patřila rodu Dobřikovských z Dobřikova a jmenovala se tehdy Vinaře a víno se zde vskutku pěstovalo.\n\n\n"}
{"id": "173755", "url": "https://cs.wikipedia.org/wiki?curid=173755", "title": "Supraporta", "text": "Supraporta\n\nSupraporta je architektonický prvek, který je v klasické řádové architektuře umístěn nade dveřmi, bránou atp. (jak říká už sám název). Tento prvek je tudíž analogickým prvkem suprafenestry v případě oken. Pro obojí se též používá termín fronton.\n\nSuprafenestra má zpravidla trojúhelný, obdélný, půloválný či půlkruhový tvar. Především v baroku dosahovaly suprafenestry velice bohatých a fantastických tvarů. Často je nesena konzolemi nebo je umístěna nad šambránou, případně je její součástí. Součástí supraporty může být ornamentální či figurální reliéf.\n\nPokud je tento prvek nesen sloupy, polosloupy či pilastry, jedná se o edikulu. Pokud jsou sloupy volné a tvoří jakousi předsíň, používá se termín portikus.\n"}
{"id": "173767", "url": "https://cs.wikipedia.org/wiki?curid=173767", "title": "Karl-Marx-Allee", "text": "Karl-Marx-Allee\n\nKarl-Marx-Allee (\"třída Karla Marxe\") je třída v Berlíně, v jeho východní části (tj. bývalém Východním Berlíně). Podobá se ruským prospektům. Nachází se v centru města, spojuje čtvrti Berlin Friedrichshain a Mitte.\n\nJe ukázkou socialistického realismu v německé metropoli. Celková její délka je okolo dvou kilometrů, šířka pak průměrně dosahuje 89 m. Z obou stran \"Karl-Marx-Allee\" se nacházejí osmipatrové budovy, ve kterých byly umístěny různé obchody a služby.\n\nPůvodní název této třídy byl \"Große Frankfurter Straße\", pak mezi lety 1949 a 1961 \"Stalinalee\". Právě na začátku 60. let v souvislosti s odstraňováním kultu osobnosti Josifa Stalina byla třída, stejně jako mnoho míst v tehdejším východním bloku, přejmenováno. Jednalo se o ikonu tzv. socialistické přestavby Německa (tedy její tehdy sovětské zóny). Ulici a její okolí navrhli tehdejší architekti Henselmann, Hartmann, Hopp, Leucht, Paulick a Souradny. Výstavba celé Karl-Marx-Allee s přilehlým okolím začala v roce 1952 a skončila zhruba o osm let později.\n\nV červnu roku 1953 zde začala stávka, která později přerostla v protest proti komunistické moci v sovětském sektoru Německa; vzbouřili se dělníci, kteří pracovali na přestavbě a obnově města. Nepokoje se odsud rozšířily do celé země, což si vynutilo jejich potlačení silou, tedy východoněmeckými pořádkovými silami a následně i sovětskými vojsky. Během celé akce, která byla velmi brutální, zahynulo zhruba kolem sta lidí (oficiální odhad hovořil o 51, neoficiální až o 260 lidech), mnoho dalších lidí bylo zraněno.\n\nV pozdějších dobách existence NDR se zde konaly prvomájové průvody či vojenské přehlídky, při nichž tehdejší komunistický režim představoval svoji moc a slávu.\n"}
{"id": "173804", "url": "https://cs.wikipedia.org/wiki?curid=173804", "title": "Thomas Hardy", "text": "Thomas Hardy\n\nThomas Hardy (2. června, 1840, Upper Bockhampton, hrabství Dorset, Anglie – 11. ledna, 1928) byl anglický spisovatel - romanopisec, autor povídek a básník. Původním povoláním byl architekt. Jeho díla mají naturalistický charakter. Ve svých dílech, na rozdíl od Charlese Dickense, volí prostředí venkova. V mnoha románech podává kritiku anglické společnosti, která je k nemajetným lidem velmi krutá. Jeho romány jsou smutné a často končí tragicky, postavy podléhají v zápase nejen s přírodními silami, ale i nespravedlivostí společnosti.\n\nNarodil se ve vesničce Upper Bockhampton na jihozápadě Anglie v hrabství Dorset. Otec pracoval jako kameník a místní stavitel. Matka byla velmi sečtělá a doplňovala Hardymu znalosti načerpané ve škole. Když ve svých 16 letech ukončil školní docházku, nastoupil jako učeň k Johnu Hicksovi, místnímu staviteli. Ještě než v roce 1862 odešel do Londýna, učil se v Dorchestru stavitelem. V Londýně se přihlásil na King's College London. Získal zde ocenění od Královského institutu britských architektů (Royal Institute of British Architects) a Asociace architektů (Architectural Association). Londýn nebyl pro něj nikdy domovem a když se po pěti letech vrátil zpět do Dorsetu, rozhodl se, že se bude věnovat psaní.\n\nKdyž v roce 1870 pracoval na rekonstrukci farního kostela v St. Juliot v Cornwallu, seznámil se s Emmou Lavinií Giffordovou. Zamiloval se do ní a v roce 1874 se s ní oženil. Ačkoliv se svou ženou později již nežil, její smrt v roce 1912 jej velice ranila. Vypravil se do Cornwallu, aby zde znovu navštívil místa spojená s jejich námluvami. V roce 1914 se oženil se svojí o čtyřicet let mladší sekretářkou Florence Dugdaleovou, se kterou se seznámil v roce 1905 a která psala rovněž knihy pro mládež. Hardy však neustále myslel na Emmino náhlé úmrtí, smutek se snažil překonat psaním poezie.\n\nV prosinci roku 1927 onemocněl zánětem pohrudnice a v roce 1928 zemřel. Na smrtelné posteli nadiktoval své ženě poslední báseň. Jeho pohřeb 16. ledna ve Westminsterském opatství se stal kontroverzní událostí. On sám, jeho rodina a přátelé si přáli, aby byl pohřben ve Stinsfordu ve stejném hrobě jako jeho žena Emma. Vykonavatel jeho závěti Sir Sydney Carlyle Cockerell však trval na tom, že má být pochován v Poet's Corner, v části chrámu, kde byli pohřbeni básníci, spisovatelé a dramatici. Obě strany se domluvily na kompromisu; jeho srdce bylo pohřbeno ve Stinsfordu a popel uložen v Poet's Corner.\n\nPro jeho první román \"The Poor Man and the Lady\", který byl dokončen v roce 1867, se nepodařilo najít vydavatele. Autor pak rukopis zničil, zachovaly se z něj jen části. Jeho mentor, přítel a zároveň i redaktor prvních jeho beletristických prací, viktoriánský básník a romanopisec George Meredith jej přesvědčil, aby pokračoval v psaní. Anonymně byly tedy vydány romány \"Desperate Remedies\" (1871) a \"Under the Greenwood Tree\" (1872). V roce 1873 vyšla pod jeho vlastním jménem kniha \"A Pair of Blue Eyes\".\n\nV roce 1874 byl vydán román \"Daleko od hlučícího davu\" (\"Far From the Madding Crowd\"). Kniha byla velmi úspěšná, teprve poté přestal pracovat jako stavitel a soustředil se na literaturu. Během následujících více než pětadvaceti let vzniklo dalších deset románů.\n\nS rodinou se přestěhoval z Londýna do Yeovil a později do Sturminster Newton, kde napsal \"Rodákův návrat\" (\"The Return of the Native\", 1878). V roce 1885 se stěhovali naposledy a sice do Max Gate, do domu nedaleko od Dorchestru, který navrhl on sám a postavil jej jeho bratr. Zde napsal romány \"Starosta casterbridgeský\" (\"The Mayor of Casterbridge\", 1886), \"Lesáci\" (\"The Woodlanders\", 1887) a \"Tess z d’Urbervillů\" (\"Tess of the d´Urbervilles,\" 1891\")\". Poslední se díky soucitnému obrazu „padlé ženy“ stal terčem kritiky a nesměl být vydán. Jeho podtitulem \"A Pure Woman: Faithfully Presented\" měl v úmyslu šokovat viktoriánskou střední třídu.\n\nOdezvou na jeho další román \"Neblahý Juda\" (\"Jude the Obscure\", vydán 1895), bylo díky otevřenému pojetí sexu ještě větší pobouření a román byl kritiky často nazýván „Nemravný Juda“ (\"Jude the Obscene\"). Kniha byla odsouzena za kritiku manželství a jelikož se Emma Hardyová domnívala, že bude \"Neblahý Juda\" chápán jako autobiografie, zapříčinil román napětí v jeho již tak velmi složitém manželství. Někteří knihkupci prodávali knihu v neprůhledných papírových sáčcích a wakefieldský biskup znechucený \"drzostí a necudností\" autora vrhnul román do ohně (asi ze zoufalství nad tím, že nemohl upálit autora samého, jak poznamenal Hardy se šibeničním humorem v pozdějším doslovu).\n\n\n"}
{"id": "173806", "url": "https://cs.wikipedia.org/wiki?curid=173806", "title": "Banánová válka (EU-USA)", "text": "Banánová válka (EU-USA)\n\nTzv. Banánová válka (\"Banana import dispute\") je název pro obchodní spor mezi USA a EU ohledně importu banánů do EU. Spor začal po podpisu dohody z Lome a dohody z Cotonou v roce 1993. Tyto dohody upřednostňovaly členy AKT (77 afrických, karibských a tichomořských zemí) tím, že jim dovolovaly prodávat banány na trhu EU bez kvót. Oficiálním důvodem pro toto zvýhodnění byla „nedostatečná kvalita“ latinskoamerických banánů. V důsledku tlaků ze strany velkých amerických společností Chiquita a Dole, které prostřednictvím vlády spojených států žalovali EU u WTO. V roce 1997 EU prohrála tento spor a USA v rámci odvetné akce uvalila cla, což ovlivnilo importované zboží v celkové výši 191 miliónů dolarů. Clo bylo především zaměřené na luxusní zboží (italský sýr, dánská šunka, francouzské kabelky). Spor skončil v roce 2001 podpisem dohody, ve které si EU vymínila přechodné období do roku 2006 do kterého umožní svým bývalým koloniím importovat banány bez cel do výše 750 tis. tun banánů za rok na jednu zemi.\n\nV lednu 2005 EU rozhodla, že producenti banánů z Jižní a Střední Ameriky budou platit clo ve výši 230 eur za tunu. Proto se státy jako Ekvádor, Kolumbie, Kostarika, Guatemala, Honduras, Panama a Nikaragua započaly arbitráž s EU u WTO. V září 2005 bylo clo redukováno na 187 eur za tunu. Současná výše cla je 176 eur za tunu. Cíl těchto zemí byl však 140 euro za tunu. Spor byl ukončen na konferenci WTO v Hongkongu v prosinci 2005, kde došlo ke kompromisu.\n\n"}
{"id": "173808", "url": "https://cs.wikipedia.org/wiki?curid=173808", "title": "CRC karty", "text": "CRC karty\n\nCRC karty (zkratka z Class-Responsibility-Collaboration,tj. třída-zodpovědnost-spolupráce) jsou nástrojem používaném při návrhu objektově orientovaného softwaru. Jedná se o jednoduchou techniku používanou při brainstormingu, kdy se s pomocí procházení scénářů tým snaží definovat jaké se budou v systému vyskytovat třídy a jak budou interagovat.\n\nCRC karta není nic jiného než obyčejný kartotéční lístek, který obsahuje záhlaví se jménem třídy, jmény jejích podtříd a nadtříd a dva sloupce. Levý se zodpovědnostmi třídy a pravý pro jména tříd, s jejichž pomocí bude třída tuto zodpovědnost realizovat.\n\nKarty jsou vytvářeny při brainstormingových sezeních. Jako počátek lze vzít specifikaci programu a z podstatných jmen vytvořit třídy a ze sloves odpovědnosti. Další karty, zodpovědnosti a vazby mezi třídami (stejně jako změny v jichž hotových kartách) se pak odhalí při procházení scénářů a diskuse nad nimi.\n\nPoužívání malých karet udržuje komplexitu návrhu na minimu. Nutí zabývat se zásadními věcmi a zabraňuje zabřednutí do přílišných detailů ve chvíli, kdy takové detaily jsou spíše kontraproduktivní. Také nutí návrháře, aby třídám nedával příliš mnoho zodpovědností. Díky tomu, že jsou karty malé, lze je snadno rozložit například na stole a přerovnávat je podle potřeba při diskusi s ostatními členy týmu.\n\nCRC karty jsou výtvorem Warda Cunninghama.\n\n"}
{"id": "173810", "url": "https://cs.wikipedia.org/wiki?curid=173810", "title": "Šum", "text": "Šum\n\nV běžném slova smyslu znamená šum zvukové nebo hlukové znečištění. V elektronice se termín šum používá k označení elektronického signálu korespondujícího s akustickým šumem (v audiosystémech), nebo signálu korespondujícího s vizuálním šumem, který může být viditelný jako „sníh“ na špatných televizních nebo video snímcích. Ve zpracovávání signálu může šum znamenat data bez významu, tedy data, která nejsou použita pro přenos signálu a jsou jen produkována jako nechtěný vedlejší produkt jiných aktivit. V informační teorii ale může šum být považován za informaci. V širším slova smyslu může být zrno filmu nebo třeba reklama na webu považována za šum. O problematice šumu obecně komunikačního viz níže.\n\nV elektrotechnice (v zesilovačích) rozeznáváme tyto druhy šumu:\n\nDopadem fotonu na snímací prvek se vyzáří jeho energie, světlocitlivá buňka vygeneruje příslušně velký elektrický signál (úměrný energii fotonu – dle vlnové délky světla). Generovaný elektrický signál může být ovlivněn i jiným elektromagnetickým zářením (rádiové vlny, mikrovlny) nebo teplotou polovodičových součástek a integrovaných obvodů – vznikne šum (na fotografii znatelný jako různobarevné zrnění). Šum může vzniknout také vlivem nerovnoměrností struktury, teplotními kmity krystalové mřížky nebo při transportu náboje ze senzoru. Zvláště patrný je při špatných světelných podmínkách. To je způsobeno především tím, že pro dostatečnou expozici je třeba vyšší citlivosti, tedy vyšší zesílení. Tím vynikne i tepelný šum na vstupním čipu kamery. Proto vyšší ISO přináší i vyšší šum. Aby šum neovlivnil kvalitu obrazu, musí být poměr signálu k šumu dostatečně velký.\n\nKomunikační šum je rušivý signál, který v průběhu komunikace mění a poškozuje přenášenou zprávu. Dochází tím k různě významnému zkreslení informace. Možnost vyslání sdělení bez šumu je prakticky jen hypotetickým konstruktem.\n\nZ hlediska psychologie dělíme šumy na vnitřní (které souvisejí s fyziopsychickými faktory – vady sluchu, nervozita) a vnější (typicky je to jakýkoliv hluk). V přeneseném slova smyslu se komunikační šum používá pro označení překážky, která v procesu komunikace vedla k nedorozumění.\n\nDle De Vita rozdělujeme komunikační šum následovně:\n\n\nVšechny informace, které poskytujeme nebo přijímáme, přitom procházejí určitým \"filtrem\". Ten je založen na kombinaci znalostí, kulturních zákonitostí, postojů, emočních proměnných atp. V různých situacích na základě filtrování volíme různé tzv. řečové registry.\n\nPro lepší porozumění a odstranění šumu je vhodné řídit se základními pravidly pro efektivní komunikaci. K těm nejzákladnějším patří postup od známých informací k méně známým.\n\nJako odstup od šumu (anglicky: signal to noise (S/N) ratio) se označuje parametr audio nebo video zařízení, který udává, kolikrát můžeme signál v plném rozsahu (full scale) snížit, než se dostane na úroveň šumu. Udává se v decibelech. Za každé snížení amplitudy původního signálu na polovinu, se tomuto parametru přičítá 6 decibelů. Například hodnota 48 dB znamená poměr maximální amplitudy signálu k šumu 2:1, tj. 256:1.\n\n\n\n"}
{"id": "173811", "url": "https://cs.wikipedia.org/wiki?curid=173811", "title": "Chlebovník obecný", "text": "Chlebovník obecný\n\nChlebovník obecný (\"Artocarpus altilis\") je strom z čeledi morušovníkovitých, pocházející z ostrovů ve východní části Indického oceánu a západní části Tichého oceánu.\n\n\nChlebovník dorůstá do výšky 20 metrů. Všechny části stromu obsahují latex, šťávu podobnou mléku. Ta se používá na utěsnění lodí a člunů.\n\nJe to jednodomá rostlina, tj. se samčími i samičími květy na každém stromě. Za sezónu vyprodukuje jediný strom až 800 plodů. Vejcovité plody grapefruitového tvaru mají drsný povrch. Plod se skládá z mnoha nažek, z nichž každá je obklopená dužnatým květným obalem a roste na dužnaté stopce. Některé selektivně pěstované odrůdy mají plody bez jader.\n\nPůvodně pochází z ostrovů ve východní části Indického oceánu a západní části Tichého oceánu, pěstuje se ale také v ostatních tropických regionech. Poprvé plody sesbíral a rozšířil poručík William Bligh jako jeden z botanických vzorků posbíraných posádkou lodi Bounty na konci 18. století. Expedice měla za úkol najít laciný a vysoce energetický zdroj potravy pro britské otroky v Karibiku.\n\nChlebovník je základní potravou v mnoha tropických regionech. Je to rostlina bohatá na škrob a před požíváním se opéká, peče, smaží nebo vaří. Takto tepelně zpracovaný připomíná brambory nebo čerstvě upečený chléb (odtud název chlebovník).\n\nProtože stromy chlebovníku rodí jen v určitém období roku, je důležité dobré uskladnění plodů. Jednou z tradičních technik uchovávání je zakopání oloupaných a umytých plodů do jámy vystlané listy. Plody zde pak několik týdnů kvasí a produkují nakyslou lepkavou hmotu. Takto uložené plody mohou vydržet i více než rok. Obsah některých jam byl údajně jedlý i po více než třiceti letech od zakopání.\n\nTepelně upravený chlebovník se dá buď přímo jíst nebo použít v různých jiných jídlech. Běžným pokrmem je směs vařené nebo kvašené chlebovníkové kaše a kokosového mléka, zapečená v banánových listech. Celé plody je též možno opékat na otevřeném ohni, následně vydlabat a naplnit jiným jídlem, například kokosovým mlékem, cukrem a máslem, pečeným masem nebo i ovocem. Takto naplněný plod je možno dále tepelně upravovat. Chuť náplně tak pronikne do dužiny chlebovníku.\n\nNa Srí Lance se chlebovník běžně používá jako kari. Sušený chlebovník s cukrem se též podává jako dezert.\n\n"}
{"id": "173813", "url": "https://cs.wikipedia.org/wiki?curid=173813", "title": "Vakokrt písečný", "text": "Vakokrt písečný\n\nVakokrt písečný (\"Notoryctes typhlops\") je australský vačnatec z čeledi vakokrtovitých. Lze jej snadno poznat podle tvaru těla podobného krtkovi, podle zlatožluté barvy a chybějících očí a ušních boltců. V tom se nápadně podobá jihoafrickému zlatokrtovi.\n\nVakokrt žije v pouštních a stepních oblastech centrální a západní Austrálie, kde dává přednost písčitým oblastem.\n\nDélka vakokrta písečného je 12 až 18 cm. Jeho hmotnost je 40 až 70 g. Délka ocasu: 2 – 2,5 cm.\n\nAčkoliv vakokrt písečný zaujímá místo pravých krtků, v mnohých ohledech se od nich liší. Nehrabe celou přední končetinou, nýbrž pouze dvěma rozšířenými drápy. Také nehloubí stálé nory, nýbrž jakoby pluje pískem: ten se za ním hned bortí. Zahrabává se do půdy do hloubky 2,5 metrů. Živí se houbami, půdním hmyzem a plazy.\n\nJeho způsob života je jen málo prozkoumán a o jeho rozmnožování se neví téměř nic. Vak samice, ve kterém nosí 1–2 mláďata, má otvor vzadu; to omezuje možnost jeho znečištění pískem při hrabání. \n"}
{"id": "173821", "url": "https://cs.wikipedia.org/wiki?curid=173821", "title": "Malý Magellanův oblak", "text": "Malý Magellanův oblak\n\nMalý Magellanův oblak nebo též Malé Magellanovo mračno (SMC, NGC 292, PGC 3085) je trpasličí nepravidelná galaxie (typu IrrI) v souhvězdí Tukana vzdálená asi 200 000 světelných let. Obsahuje několik stovek miliónů hvězd. Struktura této galaxie je nepravidelná, má náznak galaktické příčky.\n\nTato galaxie společně s Velkým Magellanovým oblakem je pojmenována po portugalském mořeplavci Fernandu Magellanovi. Pojmenoval je tak na jeho počest písař jeho výpravy Antonio Pigafetta. Obě galaxie byly však známy dávno předtím.\n\nGalaxie \"Malý Magellanův oblak\" patří do místní skupiny galaxií a je gravitačně vázaná s Galaxií, kterou společně s Velkým Magellanovým oblakem obíhá po kruhové dráze. Vlivem slapových sil je deformována – důkazem je takzvaný Magellanův proud – oblak vodíku, který je projevem začínajícího galaktického kanibalismu. Je pozorován ve vodíkové čáře 21 cm a spojuje oba Magellanovy oblaky a dosahuje až ke Galaxii. Tento oblak byl zachycen gravitací Galaxie při jejich blízkém průchodu kolem ní asi před 500 miliony let.\n\nV letech 1893 až 1906 zkoumala americká astronomka Henrietta Swan Leavittová fotografické desky tohoto objektu a objevila na nich dva a půl tisíce proměnných hvězd. Šestnáct z nich pak později určila jako cefeidy, do té doby známé jen z Galaxie. Tento objev, společně s dalším výzkumem, vedl k tomu, že v roce 1912 odhalila vztah mezi periodou jejich světelných změn a průměrnou svítivostí. To umožňuje určit jejich absolutní hvězdnou velikost a pomocí modulu vzdálenosti pak přesně i jejich vzdálenost.\n\n\n"}
{"id": "173822", "url": "https://cs.wikipedia.org/wiki?curid=173822", "title": "Thrasymachos z Chalkedónu", "text": "Thrasymachos z Chalkedónu\n\nThrasymachos z Chalkedónu (řecky ) (asi 459 př. n. l. – 400 př. n. l.) byl antický řecký sofista. Je známý díky stejnojmenné postavě v Platónově díle Políteiá (Ústava).\n\nByl občanem Chalkedónu na Bosporu. Působil pravděpodobně jako sofista v Athénách, což však není spolehlivě doloženo. \n\nJe mu připisováno zintenzivnění rytmických prvků v řeckém řečnictví, zejména užití metrického rytmu v próze, a také větší důraz na vyjádření emocí pomocí pohybu a gest.\n\nSoučasný jeho význam vychází zejména z Platónova díla Políteiá, ve kterém vystupuje jako postava.\n\nTato postava tvrdí, že spravedlnost spočívá v prospěchu silnějšího, a proto se všude stále děje nespravedlnost. Z toho vyvozuje, že se bohové o lidi nestarají, jelikož všechny nespravedlnosti přehlížejí.\n\nPolíteiá 338 ř.: φημὶ γὰρ ἐγὼ εἰ̂ναι τὸ δίκαιον οὐκ ἄλλο τι ἢ τὸ του̂ κρείττονος συμφέρον, \"(Tak tvrdím, že spravedlnost není ničím jiným, než potřebou silnějšího.)\"\n\n\n"}
{"id": "173824", "url": "https://cs.wikipedia.org/wiki?curid=173824", "title": "Údolí (rozcestník)", "text": "Údolí (rozcestník)\n\nÚdolí může znamenat:\n\nNázvy částí obcí v Česku: \n\nSlovo \"údolí\" ve svém názvu dále obsahují tato sídla v Česku: \n\nSlovo \"údolí\" dále obsahují názvy:\n\n"}
{"id": "173825", "url": "https://cs.wikipedia.org/wiki?curid=173825", "title": "Kusu liščí", "text": "Kusu liščí\n\nKusu liščí (\"Trichosurus vulpecula\") je středně velký vačnatec, poznáme ho podle ocasu, který je chundelatý na rozdíl od blízce příbuzného vakoplcha drobného.\n\nV celé východní Austrálii. Některé poddruhy ve střední Austrálii, jihozápadní Austrálii a na Tasmánii, vysazen byl na Novém Zélandu. V oblastech se stromovým podrostem.\nDélka kusu liščího je 35 až 55 cm. Jeho hmotnost je 1,5 až 4,5 kg.\n\nJe asi nejběžnějším, ale zřejmě též nejrůzněji zbarveným vačnatcem Austrálie, zbarvení může být v různých odstínech hnědé, běžní jsou i černí jedinci. Vyskytuje se zejména v deštném lese, ale žije i na okrajích velkých měst jako Sydney nebo Melbourne. Jižní populace jsou odolné proti chladu. Jsou často loveni pro svou kvalitní kožešinu tzv. adelaidská činčila. Mají noční aktivitu. Je všežravcem, živí se hmyzem, ptačími vejci a mláďaty, listím, výhonky, plody všeho druhu a vybírá i popelnice. Každý rok rodí většinou jedno mládě, které se 4 až 5 měsíců zdržuje v matčině vaku a pak zůstává několik měsíců s matkou. Dožívají se 14-15 let.\n\nDnes je rozšířena a chová se jen v párech nebo menších skupinkách.\n\nPatří k raritně chovaným druhům. V rámci Evropy je k vidění jen v necelé desítce zoo. V Česku je tento druh chován v Zoo Jihlava a Zoo Plzeň. Do roku 2011 byl chován v Zoo Praha, kde byl vystavován v pavilonu Indonéská džungle. Z českých zoo byl tento druh v minulosti zaznamenán rovněž v Zoo Hluboká, Zoo Chleby a Zoo Olomouc.\n\n"}
{"id": "173834", "url": "https://cs.wikipedia.org/wiki?curid=173834", "title": "Atomová absorpční spektrometrie", "text": "Atomová absorpční spektrometrie\n\nAtomová absorpční spektrometrie neboli atomová absorpční spektroskopie (zkratka AAS) je spektrometrická analytická metoda sloužící ke stanovení obsahu stopových i významných koncentrací jednotlivých prvků v analyzovaném roztoku. Metodou lze analyzovat přes 60 prvků periodické tabulky s citlivostí od setin do stovek ppm. Největší rozmach zaznamenala technika v 60. – 80. letech 20. století, kdy patřila k nejcitlivějším a nejvíce užívaným instrumentálním analytickým technikám. Ve forenzní chemii se používá zejména k detekci těžkých kovů a zbytků střeliva.\n\nRoztok analytického vzorku je zmlžen a vzniklý aerosol je zaveden do plamene nebo grafitového atomizátoru, kde se roztok okamžitě odpaří a rozruší se chemické vazby v molekulách přítomných sloučenin. Podmínky atomizace jsou přitom voleny tak, aby co největší populace měřených atomů (obecně Me) zůstala v neutrálním stavu a nedocházelo k ionizaci za vzniku nabitých částic typu Me.\n\nPlamenem prochází paprsek světla ze speciální výbojky, jehož fotony jsou při setkání s atomy analyzovaného prvku absorbovány a atom prvku přechází do příslušného vzbuzeného stavu. Dochází tak k úbytku intenzity procházejícího světla a tento úbytek je dán Lambert-Beerovým zákonem ve tvaru:\n\nkde \"I\" je intenzita budícího záření, \"I\" je intenzita záření po průchodu absorbujícím prostředím (plamenem), \"k\" je atomový absorpční koeficient pro danou absorpční čáru, \"n\" je počet atomů analyzovaného prvku v jednotce objemu a \"l\" je délka absorpční vrstvy (délka hořáku, vytvářejícího plamen).\n\nV praxi se pak jako měřená veličina používá logaritmus úbytku světelné energie nazvaný absorbance A, pro niž platí vztah:\n\nPro absorbanci pak platí velmi jednoduchá lineární závislost na koncentraci atomů měřeného prvku. Všechny AAS spektrometry proto udávají měřený signál v jednotkách absorbance po matematickém zpracování skutečně měřených intenzit procházejícího světla.\n\nMěřicí systém metody AAS se skládá ze 3 základních součástí:\n\n\nKromě toho je každý přístroj vybaven zařízením, které provádí transport kapalného vzorku do měrné cely a výpočetním systémem, který řídí běh celé analýzy a vyhodnocuje naměřené signály, které převádí přímo do požadovaných jednotek (např. koncentrace měřeného prvku ve vzorku).\n\nTransport do plamene probíhá obvykle pomocí pneumatického kapilárního zmlžovače, který pomocí průtoku spalovacího plynu a oxidačního činidla způsobí nasávání roztoku měřeného vzorku nebo pomocí ultrazvukového rozprašování roztoku vzorku.\n\nČasto je takto vzniklý aerosol dále upravován tak, aby vstupující částice (kapičky) měly pokud možno jednotnou velikost. Proud nasávaného vzorku je proto naváděn proti pevné překážce (skleněná kulička) o kterou se dále rozbíjí na jemnější částice nebo je homogenizován průchodem přes jiný homogenizátor (například rychle rotující plastovou vrtulku). Podle druhu a poměru paliva a oxidovadla lze dosáhnout různých teplot.\n\nTento atomizátor je tvořen grafitovou trubicí (kyvetou), která je vyhřívána elektrickým proudem. Měřené záření prochází rovnoběžně s osou této trubice.\n\nVzorek se vnáší pomocí mikropipety automatického dávkovače přímo na vnitřní stěnu trubice nebo na speciální grafitovou destičku - platformu. Dávkované množství vzorku se obvykle pohybuje v rozsahu objemů 5 - 50 μl, pro dosažení extrémních citlivostí lze pak provést opakované dávkování vzorku tak, že se nadávkovaný vzorek opatrně odpaří při teplotách kolem 100 °C a po ochlazení kyvety se dávkování opakuje, možno i několikanásobně.\n\nModerní dávkovače jsou konstruovány tak, aby celý proces dávkování byl plně řízen počítačem a umožňují analýzu několika desítek vzorků bez zásahu obsluhy, včetně nakalibrování příslušné metody a případného opakování analýzy s nižším dávkovaným objemem vzorku v případě neočekávané vysokého signálu.\n\nSpeciálním případem je generování plynných hydridů a jejich dávkování do plamene. Tento postup vede ke zvýšení citlivosti analýzy, má však řadu omezení - je použitelný pouze v omezené skupině prvků jako arsen, selen, antimon, cín nebo bismut a současně nesmí analyzovaný roztok obsahovat významné koncentrace těžkých kovů. Jako redukční činidlo se zde používá roztok Tetrahydridiboritanu sodného (NaBH), který po okyselení uvolňuje nascentní vodík s mimořádně silnými redukčními účinky.\n\nSpeciálním případem je zde generace studených par rtuti, kterou lze poměrně snadno vyredukovat z analyzovaného roztoku již uvedeným borohydridem nebo levnějším chloridem cínatým (SnCl). Ze zkušenosti však vyplývá, že v případě použití chloridu cínatého se redukční aparatura již nemůže použít pro analýzu cínu, protože je prakticky nemožné ji vyčistit tak, aby nevykazovala vysoký signál pro cín i v případě analýzy ultračisté deionizované vody.\n\nZákladním požadavkem na zdroj měřeného záření je jeho relativně vysoká intenzita v oblasti měřených vlnových délek a především pak časová stabilita zdroje. Intenzita vyzařovaného záření by se pro praktické účely neměla měnit o více než 1 % v časovém intervalu řádově desítek sekund. Proto se v praxi používají převážně jednoúčelové výbojky, které nevyzařují kontinuální spektrum, ale září především v oblastech vlnových délek měřených spektrálních čar.\n\nNejstarším a současně nejčastěji používaným zdrojem elektromagnetického záření v AAS je výbojka s dutou katodou (anglicky \"Hollow cathode lamp\"), zkratka HCL.\n\nJe tvořena skleněným pláštěm o průměru 30 - 50 mm a délce okolo 12 cm, ve kterém je umístěna dutá katoda z analyzovaného prvku, představující dutý váleček o průměru několika milimetrů a anoda z běžného kovu. Skleněná nádoba je dobře vakuově zatěsněna a je naplněna inertním plynem (neon, argon) pod tlakem 100 - 200 Pa. V případě, že na obě elektrody vložíme napětí v řádu několika tisíc voltů, dojde ke vzniku doutnavého výboje a kladně nabité ionty vzácného plynu jsou přitahovány ke katodě, na kterou narážejí vysokou rychlostí. Srážkami se z povrchu katody uvolňují atomy analyzovaného prvku, které se srážejí s dalšími letícími ionty a excitují se do vyššího energetického stavu. Při návratu do stabilního stavu pak vyzařují elektromagnetické záření, jehož vlnová délka odpovídá energetickému rozdílu mezi excitovaným a normálním stavem daného atomu. Prakticky tak získáme čárové spektrum o několika desítkách spektrálních linií, které jsou pro každý prvek charakteristické a jejich vlnová délka je určována stavbou elektronového obalu analyzovaného prvku.\n\nJistou nevýhodou praktického používání HCL je nutnost výměny lampy při přechodu na analýzu jiného prvku a také fakt, že potřeba nákupu více výbojek zvyšuje náklady na analýzy. Tento nedostatek se výrobci snaží eliminovat výrobou tzv. multielementálních lamp, jejichž anoda je tvořena slitinou několika definovaných kovů. Na trhu jsou dnes i výbojky s možností analyzovat až 6 prvků bez výměny HCL, což v kombinaci se. Jistou nevýhodou těchto lamp však může být snížení citlivosti, protože jejich emisi na měřené vlnové délce snižuje současná excitace všech atomů kovů v anodě a tím dochází k faktickému snížení emitovaného výkonu na požadované analytické linii.\n\nDalším typem zdroje záření pro AAS je bezelektrodová výbojka (anglicky \"Electrodeless Discharge Lamp\"), zkratka EDL.\n\nUvedené zařízení funguje na principu výboje ve vysokofrekvenčním elektromagnetickém poli. Zdrojem záření je křemenná baňka naplněná vzácným plynem obsahující několik miligramů těkavé sloučeniny (obvykle halogenidů) analyzovaného prvku. Baňka je umístěna v cívce vysokofrekvenčního zdroje, které po přívodu energie vytvoří stabilní prstencový výboj a dojde k vyzáření spektrálních čar stejně jako u lamp typu HCL. Obvyklá frekvence zdrojů vysokofrekvenčních zdrojů činí 27 MHz.\n\nTyto výbojky mají vyšší životnost a poskytují vyšší intenzitu záření než odpovídající klasické HCL. Lze je však vyrobit jen pro omezené množství prvků, protože musí být k dispozici snadno těkavá sloučenina analyzovaného prvku a tuto podmínku splňují především hydridotvorné prvky jako As Se, Sn, Sb, Bi, dále pak například fosfor, olovo, zinek a alkalické kovy. Z ekonomického hlediska je důležitá nezbytnost nákupu speciálního zdroje vysokofrekvenčního elektromagnetického pole, protože v klasických přístrojích AAS tento zdroj není automaticky zabudován.\n\nV současné doby se do praktického využití začínají dostávat kontinuální zdroje záření, které vyzařují vysokou energii v celém rozsahu měřeného spektra a dokonalejším optickým detektorem, který je srovnatelný s mřížkovými detektory používanými v metodě ICP-OES.\n\nZdrojem záření jsou v tomto případě vysokotlaké xenonové nebo deuteriové výbojky, uvažuje se i možnosti využít jako zdroj záření laserové diody. Optický systém je tvořen Echelle monochromátorem jako disperzním členem a detektorem může být například detektor využívající diodové pole - CCD detektor. V současné době se již začínají přístroje tohoto typu objevovat na trhu, prvním komerčně dodávaným přístrojem tohoto typu je spektrometr firmy Analytikjena.\n\nZásadní podmínkou pro měření koncentrace prvku metodou AAS je převedení atomů analyzovaného prvku do stavu Me, tedy do stavu, kdy se v měřeném médiu (plamen, plyn) vyskytují převážně nenabité volné atomy analytu. Pro každý z již zmíněných způsobů měření je tak nutné nalézt takové fyzikální podmínky, v nichž populace částic Me vykazuje maximum.\n\nV průběhu vývoje metody AAS se objevila řada kombinací spalovaného a oxidačního plynu, ale postupně se pro praktické využití omezilo pouze na 2 kombinace: 1. acetylen – vzduch a 2. acetylen – oxid dusný. Zároveň hořáky pro spalování uvedených plynů mají v současné době standardní délku 100 a 60 případně 50 mm, jsou však vždy nastavitelné z hlediska pozice průchodu měřeného světla různou oblastí plamene. Je to proto, že plamen ve svém těle vykazuje značně rozdílné fyzikální vlastnosti především z hlediska lokální teploty, ale i oxidačních schopností – můžeme zde nalézt zóny s výrazně redukčními nebo naopak oxidačními schopnostmi. Analytik pak musí pro konkrétní případ zvolit vždy tu oblast plamene, v níž převládá populace analyzovaných atomů Me, kdy je dosaženo maximální citlivosti stanovení. Další možností, jak ovlivnit citlivost stanovení je otočení hořáku kolem osy, čímž se sníží délka analyzované zóny. Tento postup se prakticky používá v případech, kdy je třeba analyzovat relativně koncentrované roztoky a je třeba se vyhnout jejich ředění.\n\nTeploty, dosahované při hoření plamene o různém složení:\nPlamen acetylen – vzduch je využíván pro analýzu velké většiny prvků a prakticky standardně je dodáván v délce 100 mm. Pro analýzu alkalických kovů se přitom volí ještě specifická varianta tzv. chudého plamene, kdy je množství acetylenu sníženo na minimum a teplota uvnitř plamene tak klesá pod 1000 °C. Je to proto, že alkalické kovy velmi snadno ionizují a vytvářejí ionty Me které snižují citlivost stanovení. Snížením teploty plamene lze dosáhnout výrazného snížení populace nabitých iontů v plameni. Podobně působí i přídavek tzv. iontových pufrů, tj. atomů, které jsou úmyslně přidány ve vysokém nadbytku vůči analyzovanému prvku a vytvářejí prostředí, které je z hlediska ionizace uniformní pro všechny přítomné prvky. Typickými iontovými pufry jsou sloučeniny cesia nebo lanthanu.\n\nPlamen oxid dusný – acetylen má výrazně vyšší teplotu – až 3 000 °C a užívá se především pro analýzu prvků, které vykazují tendenci k tvorbě stabilních oxidů jako hliník, zirkonium nebo kovy vzácných zemin. V určitých případech je vhodnější i potlačení vlivu prostředí - například pro analýzu vápníku vytváří značně stabilní signál nezávislý na složení matrice, která v plameni acetylen – vzduch výrazně mění parametry analýzy. Hořáky pro tento systém mají obvykle délku 60 mm případně 50 mm. Zároveň je z hlediska bezpečnosti provozu nezbytné zajistit spolehlivé zažehnutí a především zhasnutí plamene, kdy hrozí při nesprávném načasování jednotlivých kroků exploze uvnitř hořáku. Značný vliv na bezpečnost provozu a obsluhy má konstrukce zmlžovací komory a systém přívodů hořlavých plynů do ní.\n\nVyužiti techniky bezplamenné atomizace přináší zvýšení citlivosti stanovení až o několik řádů oproti plameni, je však nutno vyřešit řadu problémů spojených nespecifickou absorpcí světla způsobenou nerozloženými zbytky matrice vzorku a dalšími fyzikálními jevy.\n\nVlastní atomizátor je tvořen dutým válečkem o délce 30 – 50 mm a vnitřním průměru kolem 5 mm. V polovině délky válečku je malý otvor, který slouží pro dávkování vzorku do kyvety a odvod promývacího inertního plynu. Během vývoje metody byly prováděny experimenty s různými materiály pro výrobu atomizátorů (např. kovový wolfram), ale v současné se době se používá prakticky výlučně grafit, který má na povrchu vrstvu pyrolytického grafitu s vysokou mechanickou a termickou stabilitou. Materiál kyvety je chráněn před shořením v atmosférickém kyslíku proudem argonu, který ji obtéká zvenčí i uvnitř a odstraňuje tak současně z vnitřního prostoru zbytky po pyrolýze matrice. Změny teploty atomizátoru, nutné pro odpaření a atomizaci vzorku jsou docilovány průchodem elektrického proudu materiálem kyvety nebo jejím mikrovlnným ohřevem. Analytický signál je získáván průchodem světla vnitřním prostorem kyvety ve směru její podélné osy a měřením rozdílu absorpce světla zvolené vlnové délky před atomizací vzorku a v intervalu, kdy jsou atomy analyzovaného prvku odpařeny vysoko teplotou do vnitřního prostoru kyvety.\n\nTeplota kyvety v průběhu analýzy je řízena počítačem a skládá se z několika kroků.\n\n1. V prvním je odpařeno rozpouštědlo (obvykle voda a anorganické kyseliny) a teplota je zde volena tak, aby nedošlo k varu a analyzovaný materiál nebyl rozptýlen po stěnách kyvety.\n\n2. V druhém kroku je odstraňována matrice vzorku, především jsou pyrolyzovány přítomné organické sloučeniny nebo lze odpařit snadno těkavé anorganické soli. Pro lepší průběh pyrolýzy se obvykle ke vzorku přidává tzv. modifikátor matrice, tedy sloučenina, která napomáhá oxidaci organických sloučenin, převádí přítomné anorganické soli na těkavější sloučeniny nebo převádí analyzovaný prvek do vhodné formy. Nejobvyklejšími modifikátory matrice jsou chlorid palladnatý, dusičnan hořečnatý nebo fosforečnan amonný, ale ve specializovaných případech se setkáváme s mnoha dalšími sloučeninami.\n\n3. Ve třetím kroku dochází k atomizaci analyzované látky a měření absorpce světla jejími atomy. Proto se v tomto kroku zastavuje proud argonu, procházející vnitřkem kyveta, aby uvolněné atomy nebyly vyplachovány z měřeného prostoru.\nVýsledný signál má potom tvar píku a pro vyhodnocení obsahu prvku ve vzorku se měří buď jeho výška nebo plocha.\n\n4. Poslední krok slouží k vyčištění kyvety před dalším měřením a kyveta se při něm na několik sekund zahřívá až na teplotu 3 000 °C při maximálním průtoku argonu kyvetou.\n\n\n"}
{"id": "173835", "url": "https://cs.wikipedia.org/wiki?curid=173835", "title": "Těšínov", "text": "Těšínov\n\nNázev Těšínov má více sídel:\n"}
{"id": "173836", "url": "https://cs.wikipedia.org/wiki?curid=173836", "title": "Ferrari 248 F1", "text": "Ferrari 248 F1\n\nFerrari 248F1 je vůz Formule 1, který se účastnil mistrovství světa v roce 2006.\n\n\nRory Byrne zůstal u týmu pouze jako poradce a hlavní práce na vývoji vozu převzal Aldo Costa. Nový osmiválcový motor si vyžádal radikální změny z hlediska mechaniky a aerodynamiky. Šasi je celé nové, bylo také optimalizováno rozložení hmotnosti. Nová převodovka a diferenciál jsou konstruovány z kompozitních materiálů a bylo nutné je sladit s charakteristikou motoru V8. V počátku se monopost potýkal se značným chvěním, které se postupně normalizovalo. Největší pozornost byla soustředěna na Paola Martinelliho a Gillese Simona, kteří měli na starost vývoj nového osmiválcového motoru s uhlem sevření 90°. Vývoj tohoto motoru byl zahájen již v průběhu roku 2004 a na podzim 2005 byl dokončen. Na motoru samotném spolupracovalo také oddělení vývoje sportovních a cestovních vozů, které má větší zkušenosti se stavbou osmiválců. Během roku došlo k doladěni některých komponentů. Zadní přítlačné křídlo muselo být vyztuženo středovou výztuhou, rivalove nařkli Ferrari z toho, že se křídlo ohýbá a to odporuje pravidlům. Od Hockenheimu přibylo křídlo na zadní bočnici. Ferrari také přišlo s novinkou a to zadní krit kola, který vyvolal u konkurence bouři nevole, ale sportovní komisaři tuto část vozu neoznačili za nelegální. Značné změny si vyžádalo i zadní zavěšení, kde pouzdro převodovky a zkrutné tyče byly výrazně zaobleny. Z počátku sezóny se tým potýkal s vadnými ventily, které byly od Imoly zcela nahrazeny novými. K velké ceně Francie Ferrari nastoupilo se štíhlejším krytem motoru a také kominky a T křídlo na bočnicích, jenž byly na začátku sezony na sobě nezávislé komponenty, tvořily nadále nedělitelný celek. Další zvláštností bylo umístění zpětných zrcátek, které Ferrari připevnilo nad ústí náběhu chladičů. Zatímco ostatní experimentovali s kýlem do V nebo úplně bez něj, Ferrari zůstalo věrné klasickému řešení s jednoduchým kýlem.\n\n\n\n\n"}
{"id": "173837", "url": "https://cs.wikipedia.org/wiki?curid=173837", "title": "Hlavologie", "text": "Hlavologie\n\nHlavologie je fiktivní filozofie v knihách o Zeměploše od Terryho Pratchetta.\n\nV principu je hlavologie o přístupu k magii. Její objevitelkou a nejvýznamnější propagátorkou je Bábi Zlopočasná z hor Beraní hlavy.\n\nZákladní teze hlavologie je postavena na tvrzení, že lidé nevidí to, co ve skutečnosti je, ale upravují si svůj vjem podle svých představ a vžitých zvyklostí. Šikovná čarodějka tudíž nemusí ani kouzlit, stačí jen hlavologii používat (např. lidé nikdy neuvěří, že jste čarodějka, pokud nevypadáte tak, jak si čarodějku sami představují; pokud tak ovšem vypadáte, nemusíte ani umět čarovat).\nNa hlavologii je postaveno také léčení různých nemocí. Pacientovi je předložena např. voda s brusinkovou šťávou, ale je mu řečeno, že se jedná o měsíční svit rozpuštěný ve vílím víně. Pokud je totiž pacient ve své hlavě přesvědčen, že se díky tomuto „léku“ vyléčí, pak se skutečně vyléčí. (Díky hlavologii se dají léčivé účinky jakéhokoliv léku podstatně zvýšit, bude-li se tvrdit, že se vyrábí ve Švýcarsku).\n\nHlavologie pracuje i s lidskou představivostí. Nemusíte nutně lidem nic udělat, stačí je přimět, aby si dokázali sami představit, co by se jim mohlo stát, pokud vám nevyjdou vstříc.\n\nMezi zásadní nevýhody hlavologie patří, že působí pouze na lidi. Na zvířata či věci nefunguje.\n"}
{"id": "173838", "url": "https://cs.wikipedia.org/wiki?curid=173838", "title": "Seznam národních parků v Novém Jižním Walesu", "text": "Seznam národních parků v Novém Jižním Walesu\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "173843", "url": "https://cs.wikipedia.org/wiki?curid=173843", "title": "Xenofón", "text": "Xenofón\n\nXenofón (2. pád Xenofónta, \"starořecky: Ξενοφῶν\") (kolem 428–354 př. n. l., nebo 444/1–354 př. n. l. \"jiné zdroje se mohou lišit\") byl starořecký spisovatel, historik, filosof, vojevůdce, vojenský a politický teoretik a Sókratův žák. Protože zastával monarchistické názory a obdivoval Spartské zřízení, byl vypovězen z Athén. V roce 401 př. n. l. se zúčastnil výpravy řeckých žoldnéřů ve službách Kýra Mladšího do nástupnické války v Persii. O této výpravě napsal své nejznámější dílo \"Anabáze\" (termín anabasis znamená v staré řečtině cestu od pobřeží do vnitrozemí, vztahuje se tedy jen k první části výpravy, před Kýrovou smrtí u Kúnax). Svůj obdiv k silným vládcům vyjádřil v dílech \"O Kýrově vychování,\" \"Hierón a Agésilaos\", ke Spartě pak v díle \"Spartská ústava\". Filosofické spisy \"Obrana Sókratova\" a \"Vzpomínky na Sókrata\" jsou cennými prameny vědomostí o Sókratovi. S malým úspěchem navázal dílem \"Hellénika\" na historika Thúkýdida. Vyšší úrovně dosahuje v prakticky zaměřených dílech s tematikou jezdectví (\"O jezdectví, O výcviku jezdců\") nebo ekonomie (\"Oikonomikos\" - \"O hospodaření\"), \"O státních příjmech\" a jiných. Na konci života se mohl vrátit do Athén.\n\nPo Xenofónovi je pojmenován kráter Xenophon na odvrácené straně Měsíce.\n\nXenofón pocházel z bohaté athénské rodiny, patřící do Ercheiského dému. Jeho otec se jmenoval Gryllos a byl bohatým jezdcem. V mládí se zapojil do posledních střetnutí peloponéské války jako kavalerista. Možná bojoval i v bitvě u Arginús. V té době se seznámil s athénským filosofem Sókratem a stal se jeho posluchačem. Během oligarchické „Vlády třiceti“ působil ve skupině jezdců, o něž se tento režim opíral. Ve svých \"Řeckých dějinách\" se zmiňuje o krutých činech tohoto oddílu. Díky tomuto a svým konzervativním názorům byl však po svržení této vlády a obnovení demokracie donucen Athény opustit.\n\nRoku 401 př. n. l.\npřijal pozvání svého přítele Proxena, který v té době v Řecku verboval žoldnéřské vojsko, a připojil se společně s asi 13 000\ndalšími Řeky, mezi kterými byli i další jezdci a podpůrci oligarchie z Athén, k vojsku Kýra Mladšího. Ten se chtěl zmocnit trůnu svého bratra perského krále Artaxerxa II. a vypravil se s vojskem do centra Perské říše. Výprava však přes počáteční úspěchy ztroskotala, když Kýros Mladší padl v bitvě u Kunax ve střední Mezopotámii. Řeckých žoldnéřů zůstalo asi 10 000. Ubránili se zajetí a protože jejich vůdci byli úskokem perského satrapy Tissaferna zavražděni, vybrali si vůdce nové. Tehdy byl mezi velitele zvolen i Xenofón, který se do té doby dle svého vyjádření účastnil výpravy nikoli jako voják, ale spíše jako pozorovatel. Vojsko Řeků se v téměř bezvýchodné situaci rozhodlo pro návrat domů neznámým nepřátelským územím – povodím Tigridu přes východní Anatolii až do černomořského Trapezuntu.\n\nZáměr se zdařil a prořídlé vojsko po více než roce dorazilo do Byzantionu, které vojáci považovali za první řecké město kam výprava došla. Během pochodu se Xenofón vypracoval mezi hlavní velitele. Na černomořském pobřeží se bezúspěšně pokusil přimět vojsko k založení kolonie. Později příběh výpravy ztvárnil v knize \"Kýrú anábasis\", zkráceně \"Anábasis – Cesta vzhůru\". V Byzantiu došlo k rozštěpení vojska a Xenofónově střetu s dosavadním veltelem výpravy Cheirisofem ze Sparty. Většina vojska následovala Xenofóna, se kterým vstoupila do služeb Seutha II, krále thráckého Odryského království. Ten však nebyl schopen za službu platit penězi (zaplatil dobytkem), a proto se vojsko na žádost spartského velitele v Malé Asii Thibróna přesunulo přes moře do Pergamu, kde mu Xenofón odevzdal velení. Tímto okamžikem končí děj \"Anabáze\".\n\nXenofón však nadále setrval ve spartském vojsku v boji proti perským satrapům v Malé Asii (399–397 př. n. l. nebo až 394).\n\nMezitím byl v Athénách Sókratés popraven a Xenofón byl, možná v souvislosti se svým působením ve spartském vojsku, odsouzen k vyhnanství a byl mu konfiskován majetek. Xenofón tedy zůstal ve spartském vojsku krále Agésiláa II., kterého obdivoval. Stal se jedním ze starších důstojníků a zapojil se do boje proti perskému satrapovi Farnabazovi. Když se Agésiláova vojska zapojila do korintské války proti spojenectví Théb s Athénami, bojoval Xenofón v bitvě u Koróneie proti vlastním krajanům.\n\nZa své služby obdržel Xenofón statky ve Skillu v Élidě. Usadil se zde a řadu let žil poklidně se svou manželkou Filésií, která mu porodila dva syny: Grylla a Diodóra. Věnoval se svým statkům, lovu a literární činnosti. Poté co Sparta Skillos ztratila (371 př. n. l.), se uchýlil na Isthmos.\n\nVztahy mezi Spartou a Athénami se zlepšily v roce 365 př. n. l. a Xenofóntovo vypovězení bylo zrušeno. Vrátil se tedy do své vlasti. Jeho synové potom sloužili v Athénském vojsku, přičemž jeden z nich – Gryllos – padl v bitvě proti Thébám u Mantineie roku 365 př. n. l.. Devět let poté zemřel při návštěvě Korinthu i Xenofón.\n\nXenofón je představitelem typu athénského aristokrata. Ve svém pestrém životě spojil osud vojáka, statkáře a literáta v úctyhodné vyjádření řeckého ideálu kalokagathie. Byl odhodlaný dovést mužstvo zpět do vlasti a učinil tak. Útrapy expedice snášel i s posledním pohaněčem oslů, a proto byl jako velitel vojáky respektován. Nečinil delší kroky, kterým by ostatní nestačili.\n\nZastával velmi vyhraněné postoje vůči demokracii. V tomto smyslu byl též ovlivněn Sókratem, kterého athénská demokracie odsoudila k trestu smrti (možnost vyhnanství Sókratés odmítl). Ačkoli byl dlouho dobu jeho žákem a po celý svůj život byl na tuto skutečnost velmi hrdý, nedokázal ve svých dílech postihnout hloubku Sókratovy filosofie.\n\nJeho politické názory jej vedly k obdivu spartského zřízení. Stranil a důvěřoval spíše autoritativní politice mocných vládců, jak je patrné z jeho díla. Dlouhý čas sloužil ve vojsku spartského krále Ágesiláa, ke kterému cítil silnou náklonnost. Toto a jeho politické přesvědčení jej vedly i k boji proti vlastním krajanům. V otázce náboženské zůstal tradicionalistou. Důvěřoval v moc věšteb a obětí. Tyto stránky jeho smýšlení nedovolily, aby se historickou knihou \"Hellénika\" vyrovnal kritickému pohledu Thúkýdidovu.\n\nXenofón vynikl spíše praktickým přístupem, což se projevilo ve spisech o vojenství, o ekonomice a zejména ve slavném líčení Kýrovy expedice. V oblasti vojenství čerpal ze svých zkušeností a dával přednost tuhé disciplíně. Na druhou stranu věnoval značnou pozornost i prostým vojákům a jejich nelehkému osudu plnému nejistoty. Podobně filantropické názory zastával i v otázce postavení ženy ve společnosti. Na straně druhé se často projevuje velmi sebestředně.\n\nVyzdvihován je jeho způsob vyjádření děje a střídmý jazyk, který byl v antice pokládán za jeden z vrcholů attického písemnictví. Jeho knihy prostým a čtivým způsobem zprostředkovávají poznatky jak čistě praktického rázu, tak i etickou osvětu. Pro tuto vlastnost byl obdivován mnohými Římany.\n\nXenofóntovo dílo lze podle obsahu rozdělit na čtyři okruhy: historické spisy, filosofické, politické a odborné. U některých děl připisovaných tomuto autorovi v antice bylo po provedení jazykových expertíz Xenofóntovo autorství zpochybněno nebo zcela vyloučeno.\n\n\n\n\n\n\n\n\n\n\n\n\n\n\n\n"}
{"id": "173849", "url": "https://cs.wikipedia.org/wiki?curid=173849", "title": "Heinz Ludwig Arnold", "text": "Heinz Ludwig Arnold\n\nHeinz Ludwig Arnold (29. března 1940 Essen − 1. listopadu 2011 Göttingen) byl německý publicista a významný zprostředkovatel současné literatury.\n\nByl vydavatelem časopisu \"TEXT+KRITIK\", založeného roku 1963. Roku 1978 vydal slovník \"Kritisches Lexikon zur deutschsprachigen Gegenwartsliteratur\" (\"KLG\"), který je neustále doplňován. Roku 1983 také vydal \"Kritisches Lexikon zur fremdsprachigen Gegenwartsliteratur\" (KLfG). Je čestným profesorem na univerzitě v Göttingenu. V letech 1995–2000 vydával 11svazkovou antologii německé literatury: \"Die deutsche Literatur seit 1945\".\n\n"}
{"id": "173850", "url": "https://cs.wikipedia.org/wiki?curid=173850", "title": "Obráběcí stroj", "text": "Obráběcí stroj\n\nPod pojmem obráběcí stroj se rozumí specializovaný stroj zkonstruovaný pro třískové obrábění materiálu. Nejrozšířenější jsou obráběcí stroje na kovy, za nimi následují obráběcí stroje na dřevo, sklo, umělé hmoty, keramiku a další materiály. Důležitým znakem obráběcího stroje je \"třískové obrábění\", z čehož vyplývá, že mezi obráběcí stroje nepatří všechny tvářecí stroje (kupř. lisy, buchary, válcovací stolice a ohýbačky) dále pak i stroje jako ohraňovačky, strojní nůžky, leštičky, lapovací a (super) finišovací stroje apod.\n\nPůvodně se obráběcí stroje rozdělovaly podle hlavního řezného pohybu na stroje s pohybem a.) přímočarým (hoblovky, protahovačky, …), a b.) otáčivým (soustruhy, vrtačky, vyvrtávačky, frézky, brusky). Protože však existují obráběcí stroje, u nichž nelze jednoznačně určit, který z těchto pohybů je hlavní (typické jsou honovačky), bylo toto prvotní třídění strojů opuštěno a obráběcí stroje se nadále dělí na univerzální, speciální a jednoúčelové.\n\nUniverzální obráběcí stroje jsou ty, u nichž je možné obrábět obrobky různých druhů a rozměrů různými operacemi. Typickým univerzálním strojem je vodorovná vyvrtávačka, na níž je možné provádět řadu základních operací (vrtání, vyvrtávání, frézování, obtáčecí soustružení, řezání závitů, a s pomocí přídavných pomůcek a zařízení i protahování či obrážení). U některých obráběcích strojů zařazené do skupiny univerzální je počet realizovatelných operací menší – např. u konzolové frézky jde vždy jen frézování, nicméně volbou nástrojů a polohovacích přípravků může mít výsledný produkt dost složitý tvar. Ještě méně operací umí nepostradatelný obráběcí stroj – vrtačka.\n\nSpeciální obráběcí stroje jsou ty, na kterých se obrábějí jedinou operací plochy stejného druhu na obrobcích různých druhů a velikostí. Patří mezi ně např. stroje na výrobu ozubení.\n\nJednoúčelové obráběcí stroje jsou určeny pro stále stejné operace na stále stejném obrobku. Jsou určeny pro hromadnou výrobu nebo pro úzce specializované technologie (např. vrtání hlavní ať kanónů nebo ručních zbraní)\n\nCNC stroje jsou počítačem řízené moderní stroje na obrábění kovů, dřeva a jiných materiálů.\n\nObráběcí centra jsou 4 a více osé stroje, ve kterých je možné vyrábět produkty všech možných tvarů.\n\n\n\n\n\n\n\n\n\n\n\n\n"}
{"id": "173852", "url": "https://cs.wikipedia.org/wiki?curid=173852", "title": "Franz Karl Stanzel", "text": "Franz Karl Stanzel\n\nFranz Karl Stanzel (* 4. srpna 1923, Molln) je rakouský anglista a literární teoretik.\n\nStanzel byl profesorem v Göttingenu a Erlangenu. Dnes je emeritním profesorem anglistiky na univerzitě ve Štýrském Hradci.\n\nOd 50. let se Stanzel zabývá naratologií. Jeho model vyprávěcích situací se používá dodnes.\n\n"}
{"id": "173854", "url": "https://cs.wikipedia.org/wiki?curid=173854", "title": "Emil Staiger", "text": "Emil Staiger\n\nEmil Staiger (8. února 1908 Kreuzlingen – 28. dubna 1987 Horgen) byl švýcarský germanista, profesor na univerzitě v Curychu.\n\nPatří k významným představitelům směru literární teorie zvaného werkimanentní interpretace (werkimmanente Interpretation). Překládal také ze staré řečtiny.\n\n\n"}
{"id": "173862", "url": "https://cs.wikipedia.org/wiki?curid=173862", "title": "Bostonské pití čaje", "text": "Bostonské pití čaje\n\nBostonské pití čaje neboli Bostonský čajový dýchánek (anglicky \"Boston Tea Party\") byl protest amerických kolonistů proti britskému impériu, při kterém bylo v bostonském přístavu zničeno mnoho (přibližně 342) beden lisovaného čaje. Odehrálo se ve čtvrtek 16. prosince 1773 jako jeden z konfliktů směřujících k americké revoluci.\n\nKolkový zákon z roku 1765 (', povinnost lepit v Americe kolky na mnoho druhů zboží) a Townshendovy zákony z roku 1767 (', uvalení cel na dovoz mnohého běžně dováženého zboží do Ameriky) rozhněval americké kolonisty, protože výše nových daní neodpovídala míře jejich zastoupení v Parlamentu Spojeného království. Jedním z protestujících byl John Hancock. V roce 1768 byla Hancockova loď \"Liberty\" obsazena celníky a on sám byl obviněn z pašování. John Adams ho sice úspěšně obhájil, ale přesto však v následujících letech čelil stovkám podobných obvinění.\n\nHancock organizoval bojkot čaje, který z Číny dovážela britská Východoindická společnost ('), jejíž prodeje v koloniích rychle klesly z 145 000 kg na pouhých 240 kg. V roce 1773 se již společnost topila v dluzích, měla obrovské zásoby čaje a přitom žádné vyhlídky na obnovení prodeje, protože pašeráci jako Hancock dováželi čaj bez placení cel. Britská vláda proto přijala Čajový zákon ('), který dovoloval společnosti prodávat čaj v koloniích nezdaněný za ceny nižší, než za jaké jej nabízeli pašeráci.\n\nProtesty probíhaly jak ve Philadelphii, tak v New Yorku, ale do historie se zapsal Boston. Bostoňané pokládali nový zákon za pokus o opětovné potlačení práv Američanů. Samuel Adams a další požadovali, aby se jednatelé Východoindické společnosti a příjemci jí dováženého čaje vzdali svých postavení. Na sklady a domovy těch obchodníků, kteří se zdráhali, zaútočili.\n\nJako první z mnoha lodí přivážejících čaj Východoindické společnosti připlula na konci listopadu 1773 \"HMS Dartmouth\". Samuel Adams pobízel rostoucí dav požadavky na sérii protestních shromáždění. Na každý mítink přicházelo více a více lidí, a to jak z města, tak z okolí. Davy provolávaly odpor nejen k Britskému parlamentu, Východoindické společnosti, lodi \"HMS Dartmouth\", ale také ke guvernéru Thomasu Hutchinsonovi, který stále prosazoval vyložení čaje. V noci 16. prosince přišlo na protestní shromáždění ve Starém jižním kostele (\") zatím nejvíce lidí, zhruba 8000.\n\nPití čaje bylo také jednou z událostí Americké revoluce, jichž se zúčastnili svobodní zednáři. Místní členové se scházeli v Taverně Zeleného draka (\"), kde se údajně připravoval plán této akce. Členy lóže byli kromě jiných Paul Revere, John Hancock a Joseph Warren. V noci, kdy pití čaje proběhlo, se schůzka lóže neuskutečnila a v zápisu se objevilo jen stručné „Zabývali jsme se čajem.“\n\nDne 28. listopadu připlula do bostonského přístavu loď \"Dartmouth\" s nákladem čaje \"Darjeeling\", Samuel Adams a další radikálové byli odhodláni zabránit tomu, aby byl náklad čaje vyložen. Ve všech koloniích s výjimkou Massachusetts adresáti zásilek protestujícím ustoupili a lodě se i s čajem vrátily do Anglie. Bostonský guvernér Hutchinson byl však odhodlán vytrvat. Přesvědčil příjemce zásilek čaje, z nichž dva byli jeho synové, aby neustoupili.\n\nBritský Čajový zákon požadoval vyložení zboží a zaplacení daně do 20 dnů od přistání, poté mohli celní úředníci zboží zabavit. Samuel Adams svolal na 29. listopad 1773 veřejné shromáždění do Faneuil Hall, protože se dostavily tisíce lidí, bylo shromáždění přesunuto do většího Old South Meeting House. Shromáždění přijalo usnesení navržené Adamsem a založené na podobných vyhláškách přijatých dříve ve Philadephii. Požadovalo odplutí lodě zpět do Anglie bez zaplacení dovozního cla. Schůze také vyslala dvacet pět mužů, aby hlídkovali u lodi a zabránili vyložení nákladu.\n\nGuvernér Hutchinson odmítl udělit povolení k odplutí lodě bez zaplacení cla. Mezitím připluly do bostonského přístavu další dvě lodě s čajem, \"Beaver\" a \"Eleanor\"; čtvrtá loď \"William\" nedorazila, protože se stala obětí bouře. 16. prosince – posledního dne, kdy mohl Dartmouth zaplatit clo – se kolem Old South Meeting House shromáždilo asi sedm tisíc lidí. Když odrazila zpráva, že guvernér Hutchinson opět odmítl povolit lodím odjezd, prohlásil Adams, že „tato schůze nemůže již nic učinit pro záchranu vlasti“. Podle populární verze událostí byla tato formulace smluveným signálem k zahájení „čajového dýchánku“. Toto tvrzení se však v tisku objevilo až téměř po sto letech od samotné události, a to v Adamsově životopise sepsaném jeho pravnukem, který si zřejmě chybně vyložil dostupné záznamy. Podle líčení svědků lidé schůzi opustili až deset či patnáct minut po údajném Adamsově „signálu“ a Adams se je naopak pokoušel zastavit, protože schůze ještě nebyla u konce.\n\nZatímco se Samuel Adams snažil opět ovládnout schůzi, její účastníci už ji opouštěli a připravovali se k akci. Někteří si jen zahalili tvář – protože protestní akce byla nezákonná –, jiní se oblékli do předem připravených kostýmů příslušníků indiánského kmene Mohawků. To mělo podle některých výkladů symbolický význam: aktéři vzpoury tak upřednostňovali identifikaci s Amerikou před svým oficiálním statusem poddaných britské koruny.\n\nSkupina 30 až 150 mužů, někteří v uvedeném indiánském přestrojení, vnikla téhož večera na palubu všech tří lodí zakotvených u Griffinského přístaviště a během tří hodin vyhodila všech 342 beden s čajem do moře. Z přístavní hráze celému dění přihlížel tichý a ukázněný zástup.\n\nGuvernér Thomas Hutchinson byl událostí znechucen. \"„To je nejdrzejší krok, který se kdy v Americe odehrál,“\" mínil. Zejména si povšiml toho, že se události zúčastnilo tolik řádných obyvatel Bostonu. Se samotným zničením čaje však nesouhlasili ani mnozí američtí představitelé, například Benjamin Franklin i George Washington zastávali názor, že zničený čaj by měl být společnosti East India Company nahrazen. Nešlo přitom o symbolickou částku: cena byla v té době zhruba 9000 liber, v přepočtu na ceny roku 2014 asi 1,02 mil. GBP. Newyorský obchodník Robert Murray dokonce oslovil lorda Northa a nabídl, že spolu s třemi dalšími obchodníky ztráty uhradí, nabídka však byla odmítnuta.\n\nNení zcela jasné, zda se Samuel Adams účastnil plánování protestu, v každém případě však ihned vystoupil na jeho obranu. Zastával názor, že dýchánek nebyl činem chátry nerespektující zákon, ale zásadním protestem a jediným zbývajícím způsobem, jak mohl lid hájit svá ústavní práva. Pojmem „ústavní“ se odvolával k myšlence, že každá vláda se řídí ústavou, ať má psanou formu či ne, a dále že ústavu Velké Británie lze vyložit tak, že zapovídá ukládat někomu daně, aniž by měl v tomto procesu zastoupení. Například Listina práv z roku 1689 ustanovovala, že trvalé daně nelze uvalit bez parlamentu, a jiná precedenční ustanovení zase říkala, že aby byl parlament legitimní, musí skutečně reprezentovat lid, jemuž vládne. Jeho argumentace odpovídá tomu, že Bostonský čajový dýchánek nebyl protestem proti výši daně – tu Čajový zákon ve skutečnosti nezvýšil – ale proti způsobu, jakým Británie o obchodu v amerických koloniích rozhodla.\n\nV Británii byli událostí zděšeni i politici, kteří byli dosud americkým koloniím nakloněni, a akce tak proti koloniím sjednotila všechny strany. Vláda premiéra lorda Northa odpověděla uzavřením bostonského přístavu – jeho funkci převzal nedaleký Salem – a přijetím dalších zákonů nazývaných v Británii souhrnně Donucovací zákony (Coercive Acts), které však byly v amerických koloniích označovány dnes známějším názvem Nepřijatelné zákony (Intolerable Acts). Vedle uzavření přístavu v Bostonu se týkaly úpravy vlády v Massachusetts, možnosti přesunutí soudních sporů do Británie a také pravidel ubytovávání britského vojska v Americe.\n\nObyvatelé kolonií se na několika dalších místech bostonskou událostí inspirovali k podobným prostestům. Dne 19. října 1774 byla například v Annapolisu zapálena a zničena loď \"Peggy Stewart\", protože obchodovala s čajem, který se kolonisté rozhodli po britské reakci na Bostonský čajový dýchánek bojkotovat. V samotném Bostonu se podobná událost s ničením čaje opakovala již 7. března 1774, avšak vyhozeno bylo pouze 15 beden čaje.\n\nBostonská událost vedla k zostření vztahů s Británií, které se poté vláda snažila zmírnit. Již v únoru 1775 bylo v Británii přijato usnesení směřující k usmíření s koloniemi (tzv. Conciliatory Resolution), které ukončilo danění takových kolonií, jež v dostatečné míře přispívají k obraně impéria a k podpoře britských státních úředníků. Daň z čaje přestala platit s přijetím nového zákona o zdanění kolonií (Taxation of Colonies Act) roku 1778. Bostonské pití čaje však přesto přispělo k zaujetí vyhraněnějších postojů na straně vlastenců i loyalistů a bylo jednou z událostí, které předznamenaly Americkou revoluci za nezávislost.\n\n\n\n"}
{"id": "173866", "url": "https://cs.wikipedia.org/wiki?curid=173866", "title": "Billy Corgan", "text": "Billy Corgan\n\nWilliam Patrick „Billy\" Corgan, jr. (* 17. března 1967 v Elk Grove Village, stát Illinois, USA) je americký zpěvák, kytarista, skladatel a textař, který se proslavil zejména svým působením v kapele The Smashing Pumpkins. Na kytaru začínal hrát už v patnácti letech, mezi jeho vzory patřily kapely jako Black Sabbath, Judas Priest nebo Beatles. Odešel z vysoké školy bez diplomu protože ho ničila tamní přetvářka a nebyl moc populární.\nV té době zakládá se svými kamarády kapelu The Marked a odjíždí hledat štěstí na Floridu, po turné se však zklamaně vrací do Chicaga. Poté se už spřátelí s James Iha a zakládá The Smashing Pumpkins. Po téměř 14 letech se však po vnitřních problémech v kapele rozcházejí. Na to nastupuje jako hostující kytarista do New Order. Zanedlouho už zakládá další kapelu i s bývalým bubeníkem Smashing Pumpkins Jimmy Chamberlin nazvanou Zwan. S ní vydává roku 2003 první i poslední album Mary Star of the Sea a po světovém turné se opět rozcházejí. O dva roky později (2005) už vydává své sólové album TheFutureEmbrance- značně depresivní a zcela elektronické. Zároveň s vydáním sólové desky vychází v Chicago Tribute jeho výzva k reunionu The Smashing Pumpkins. Výzva se setká s úspěchem, a tak jedna z nejzásadnějších kapel devadesátých let vydá v červenci 2007 nové album Zeitgeist.\n\n"}
{"id": "173875", "url": "https://cs.wikipedia.org/wiki?curid=173875", "title": "Houska", "text": "Houska\n\nHouska (též žemle, oblastně bandur/bandor) je druh jemného pečiva, nejčastěji z pšeničné mouky, oválného tvaru. Původně vznikaly splétáním z několika pruhů těsta. Jednotlivé pruhy (prameny) tak vytvářejí typickou strukturu na povrchu housky. Tento typ housky se nazývá pletýnka/pletynka. Dnes se housky častěji vyrábějí lisováním, při kterém se zmíněná struktura napodobuje (taková houska se nazývá raženka). Oba typy bývají obvykle posypány solí a kořením, například mákem, kmínem či sezamem.\n\n\n"}
{"id": "173878", "url": "https://cs.wikipedia.org/wiki?curid=173878", "title": "Kobliha", "text": "Kobliha\n\nKobliha (nářečně \"koblih\", zdrobněle \"koblížek\") je pečivo z kynutého těsta, které se tepelně upravuje smažením. Kobliha má tvar lehce zploštělé koule, obvykle s ovocnou marmeládovou náplní. Jiné varianty náplně jsou např. pudink nebo nugát. Smaží se ve vysoké vrstvě oleje do tmavě zlaté barvy, hotová se obvykle sype cukrem, případně polévá cukrovou či čokoládovou polevou.\n\nTento dezert vystupuje jako hlavní postava v pohádce \"O Koblížkovi\".\n\nPod anglickým názvem donut (česky \"americká kobliha\") se skrývá zejména v USA oblíbené pečivo podobné koblize, ale ve tvaru prstence, někdy označované jako „kobliha s dírou“.\n\nUž staří Egypťané smažili koblihy. Původně se plnily mákem nebo medem.\n\nV roce 1690 je Rakušanka Cäcilie Krapf osmažila a prodávala ve svém obchodě. Byly plněné ovocnou směsí.\n\n"}
{"id": "173879", "url": "https://cs.wikipedia.org/wiki?curid=173879", "title": "Běžecké tretry", "text": "Běžecké tretry\n\nBěžecké tretry jsou speciální sportovní obuv, kterou používají atleti soutěžící na tartanu (a jiných umělých závodních površích) v lehké atletice. Podle typu jejich použití (skokanské, sprinterské, vrhačské atd.) se liší rozmístění, počet a velikost hřebů připevněných na podrážce každé boty.\n\nTretry se vyznačují extrémně nízkou hmotností (130 až 180 g) a několika ocelovými hřeby na přední ohybatelné přizpůsobivé části podrážky. Těchto vyměnitelných hřebů obvykle bývá podle běžecké disciplíny (4-10). Mezi nejznámější výrobce běžeckých treter patří Adidas, Nike či třeba New Balance, asics, Mizuno, Reebok, Brooks a Saucony.\n"}
{"id": "173883", "url": "https://cs.wikipedia.org/wiki?curid=173883", "title": "Josef Valčík", "text": "Josef Valčík\n\nJosef Valčík (2. listopadu 1914 Smolina – 18. června 1942 Praha) byl československý voják, příslušník protinacistického odboje během okupace Československa a příslušník výsadkové skupiny Silver A. Spolupracoval také se členy výsadku Anthropoid Jozefem Gabčíkem a Janem Kubišem na přípravě atentátu na zastupujícího říšského protektora R. Heydricha. Zemřel v boji s německými oddíly v kostele sv. Cyrila a Metoděje. V roce 2002 byl povýšen in memoriam do hodnosti plukovníka.\n\nNarodil se ve Smolině u Valašských Klobouk jako syn Jana Valčíka a Veroniky Valčíkové, rozené Bětíkové. Měl sedm sourozenců – tři bratry a čtyři sestry (Alois, Emil, Terezie, Františka, Marie, Antonín, Ludmila). Absolvoval tři třídy obecné a dva ročníky pokračovací školy ve Smolině a Lačnově, poté se vyučil koželuhem ve firmě Julia Matyáše ve Valašských Kloboukách. V letech 1934–1936 pracoval v Otrokovicích a Zlíně jako koželuh v Baťových závodech.\n\n1. října 1936 nastoupil základní vojenskou službu u 22. pěšího pluku v Jičíně, během níž získal hodnost četaře. V období po Mnichovské dohodě se jeho pluk přesunul do oblasti Krkonoš. Po okupaci Čech a Moravy německými vojsky 15. března 1939 byl propuštěn z armády a 22. března nastoupil znovu jako koželuh do Otrokovic.\n\nDo práce přišel naposledy 11. srpna 1939. Poté uprchl přes Slovensko, Maďarsko, Jugoslávii, Řecko, Turecko, Sýrii a Egypt. V roce 1940 se dostal do Francie. Ve městě Agde byl 6. března prezentován do československé zahraniční armády. Po napadení Francie bojoval proti německým vojskům jako příslušník 2. pěšího pluku. Ohrožené vojsko opustilo Francii 7. července 1940 z přístavu v Sète na egyptské lodi Mohamed Ali al Kebir. Přes Gibraltar, podél břehů Afriky byli českoslovenští vojáci transportováni do Liverpoolu, kde přistáli 13. července.\n\nZpočátku byl Valčík v rámci československých jednotek umístěn v provizorním stanovém táboře v Cholmondeley u Chesteru v blízkosti Liverpoolu. Po absolvování školy pro rotmistry byl 27. září 1940 jmenován výkonným rotmistrem 1. roty. V roce 1941 se dobrovolně přihlásil k plnění úkolů v okupovaném Československu, a proto byl zařazen do speciálních přípravných kurzů - nejprve prošel desetidenním paravýcvikem na letišti u Manchesteru a poté byl zařazen do Special Training School na farmě Cammus Darrah u jezera Morar ve Skotsku. Zde přebral zkušenosti speciálních britských jednotek commandos od příslušníků elitní Skotské gardy. Těsně před plánovaným odletem do protektorátu podstoupil ve dnech 21.–28. října 1941 jednotýdenní parašutistický kurs na letišti Ringway u Manchesteru. Další kursy absolvoval v sabotážní škole v Dunham House a v Bellasis u Dorkingu.\n\nBěhem svého výcviku prokázal svou vynikající výdrž a zručnost. Velitel školy major Edwards na něj napsal tento posudek:\n\n„\" ...Veselý, kamarádský, domýšlivý, někdy se přeceňující, smělý, příliš samostatný, s menším smyslem pro kolektivní práci, iniciativní, dobře pracuje v noci, spolehlivý… Silné konstrukce, s dobře vyvinutým svalstvem, schopný nejtěžších námah i dlouhých pochodů, dravý a zručný v ananském boji... Celkové hodnocení: tělesně i duševně vyspělý, odvážný, velmi vhodný k provádění samostatných úkolů za nejtěžších podmínek\".“\n\nKomplexní výcvik byl ukončen 22. října 1941, během něhož byl vybrán do výsadku Silver A. Jeho kolegy byli velitel skupiny nadporučík Alfréd Bartoš a telegrafista, svobodník Jiří Potůček.\n\nHlavním úkolem skupiny Silver A bylo udržování spojení s Anglií a předávání důležitých zpráv o dění v protektorátu prostřednictvím vysílačky (krycí jméno Libuše). Po několika nezdařených pokusech (29. října, 7. listopadu, 30. listopadu) byl výsadek proveden společně s účastníky skupin Anthropoid a Silver B v noci z 28. na 29. prosince 1941. Valčík vyskakoval z letadla jako poslední a po seskoku ztratil kontakt s oběma příslušníky své skupiny. Z důvodu navigační chyby výsadek nebyl proveden u Heřmanova Městce ale u Senic nedaleko Poděbrad. První člověk, za kterým se Valčík vydal, byl úředník městské spořitelny v Chrudimi František Burša. Ten byl však již v říjnu 1941 zatčen gestapem. Vydal se proto pěšky do Mikulovic, kde mu již pomohl dělník Adolf Švadlenka. Společně s ním, učitelem Josefem Janáčkem a řidičem Františkem Valentou se podařilo Valčíkovi ukrýt vysílačku a přijímač. Se svým velitelem Bartošem se setkal 31. prosince v Mikulovicích.\n\nV lednu 1942 se parašutistům podařilo získat křestní listy již zemřelých lidí, na jejichž základě jim byli vystaveny úřední doklady. Z Valčíka se tak stal Miroslav Šolc z Hodonína. Tyto doklady předal Alfrédu Bartošovi farář ČCE František Dobiáš na své faře v Semtěši. Dobiáš byl udán a zbytek války vězněn v koncentračních táborech (Terezín, Buchenwald, Dachau). Po válce se vrátil do Semtěše.\n\nDne 6. ledna 1942 se s členy skupiny Silver A setkal bývalý poručík československé armády Jindřich Vaško, který jim navrhl, aby byla jejich vysílačka Libuše umístěna v odlehlém lomu Hluboká nedaleko [Miřetic/Dachova] a obce Ležáky. K prvnímu oboustrannému spojení s Anglií došlo 15. ledna. O den později oznámilo londýnské ústředí povýšení všech tří členů výsadku, přičemž Valčík se stal podporučíkem. Současně jim byl udělen Československý válečný kříž za statečnost před nepřítelem.\n\nJosef Valčík se nakrátko usadil v prvotřídním pardubickém hotelu Veselka, jehož majitel Arnošt Košťál na sebe vzal riziko a s falešnými doklady jej zaměstnal jako pomocného číšníka. Kromě toho byl často posílán mimo Pardubicko. V polovině ledna byl vyslán do Prahy, aby navázal kontakt s odbojovou sokolskou organizací a pokusil se také vyhledat členy skupiny Anthropoid. To se mu povedlo v druhé polovině února, kdy se s Gabčíkem a Kubišem setkal v bytě manželů Khodlových ve Valdecké ulici ve Vysočanech. Několikrát také vyjel na Českomoravskou vrchovinu, kde se měl pokusit navázat kontakt s výsadkem Silver B.\n\nNa počátku března 1942 zjistilo gestapo při pravidelné kontrole policejních přihlášek nesrovnalosti v kartě Miroslava Šolce. Úředníci navštívili hotel Veselka, kde však Valčíka nezastihli. Hoteliér Arnošt Košťál Valčíka varoval a další den gestapu sdělil, že mu dal výpověď na hodinu kvůli absencím a rozbitým talířům. Gestapo nechalo Košťála sledovat a po celém protektorátu rozeslalo Valčíkův popis. Proto musel Pardubice okamžitě opustit. Útěk mu pomohla naplánovat a zorganizovat učitelka Lidmila Malá, v jejímž bytě v blízkosti pardubického nádraží se Valčík často zdržoval. Skrýval se v několika vesnicích v okolí Pardubic (Dašice, Mnětice, Trnová) a 19. března odjel ke své rodině na Valašsko. Ve Valašských Kloboukách se setkal se zdejším kaplanem Františkem Borákem (1910-1975), který se mu stal důležitým pomocníkem a zpovědníkem. V létě 1968 pak na toto téma hovořil Borák s učitelem Milanem Hlavicou, kdy řekl: „Valčík byl tehdy v situaci, z níž neviděl východisko. Nechtěl vydat v nebezpečí svou rodinu, ale přihlásit se na četnické stanici odmítl. Nezbývá mu prý nic jiného, než aby to sám se sebou skončil. Chtěl si vzít život. Řekl jsem mu, že by to byl projev osobní slabosti, ale také zrada na věci, kterou byl pověřen. Sklopil oči, zastyděl se. Odcházel klidnější. Před odchodem jsem mu dal jako talisman obrázek svatého Václava od Mikoláše Alše. Byl jsem velice rozrušen.“\n\nDne 4. dubna odjel ze Smoliny do Prahy, kde se za pomoci Marie Moravcové a Jana Zelenky (Hajského) napojil na členy Anthropoidu, s nimiž začal spolupracovat.\n\nDne 25. dubna spolupracoval na diverzní akci, jíž byla pověřena skupina Out Distance, přípravě spojeneckého bombardování plzeňské Škodovky. Spolu s Kubišem zapálil stoh na jedné straně Škodových závodů, zatímco na druhé straně oheň vznítili Adolf Opálka a Karel Čurda. Nálet se však nezdařil, neboť bomby byly svrženy mimo tovární zařízení.\n\nV Praze se poté dále aktivně podílel v přípravách na atentát na Reinharda Heydricha. Téměř každý den jezdil s Kubišem a Gabčíkem na kolech k zámečku v Panenských Břežanech a hledal místo vhodné pro uskutečnění atentátu. Poslední detaily o provedení akce byly upřesněny večer 26. května na schůzce v bytě profesora Ogouna.\n\nRozšířenou legendou je, že v den atentátu 27. května 1942 stál na protější straně ulice (dnešní Zenklova) a dával Jozefu Gabčíkovi a Janu Kubišovi znamení o příjezdu Heydrichova automobilu malým kapesním zrcátkem. Podle výzkumů předních českých historiků se však na atentátu přímo nepodílel. Důvodem byla především známost jeho podoby německým policejním složkám, což by mohlo průběh akce ohrozit. Několik dní po atentátu trávil u rodiny Sulků v Dejvicích, u nichž bydlel již od počátku května, u Špinkových v Biskupcově ulici č. 7, a jednu noc u Vladimíra Tichoty.\n\nDen po atentátu se na ulicích kromě vyhlášek o stanném právu objevily i plakáty vyzývající k dopadení Valčíka, i když jej neuváděly přímo v souvislosti s atentátem. Jejich text byl následující:\n\nPoslední úkryt nalezl spolu s členy dalších výsadkových skupin v pravoslavném kostele sv. Cyrila a Metoděje v Resslově ulici. Jan Sonnevend, předseda sboru starších české pravoslavné církve, se dohodl s kaplanem ThDr. Vladimírem Petřekem, kaplanem chrámu, a ubytoval parašutisty v podzemní kryptě. Petřek, který se potom o skrývající se muže staral, postupně uvědomil o jejich přítomnosti faráře Václava Čikla, biskupa Gorazda, kostelníka Václava Ornesta a jeho zetě Karla Loudu.\n\nPodle tradované verze měl 18. června ráno pro parašutisty přijet pohřební vůz Vojtěcha Paura a vyvézt je mimo město. (Vlastislav Janík v dokumentu zveřejněném ÚSTR však uvádí, že Vojtěch Paur vyvezl v pohřebním voze ze Svépravic a ukryl padáky parašutistů; o plánovaném odvozu hrdinů z krypty se nezmiňuje.) Dále bylo plánováno jejich rozdělení do dvou nebo tří skupin, přičemž Valčík měl odejít na Moravu do Ruprechtova (okres Vyškov). K tomu však již nedošlo, neboť člen výsadku Out Distance Karel Čurda se již 16. června přihlásil na gestapu a vyzradil jemu známé pomocníky atentátníků. Gestapo dopadlo Vlastimila Moravce, který po krutém mučení vyzradil jména dalších spolupracovníků a místo pobytu parašutistů. 18. června 1942 v 4:15 byl kostel sv. Cyrila a Metoděje obklíčen více než 750 příslušníky SS. Němci se nejprve snažili dostat výsadkáře živé, avšak po asi dvou hodinách marného dobývání od této strategie upustili. Při obraně kostela z jeho ochozů nejprve zahynuli Opálka, Kubiš a Bublík. Zbylá čtveřice Valčík, Gabčík, Švarc a Hrubý se bránila v kryptě kostela. V bezvýchodné situaci ukončili svůj život sebevraždou. Těla parašutistů byla převezena do patologického ústavu, kde proběhla jejich identifikace.\n\nV roce 2002 byl Josef Valčík povýšen na plukovníka in memoriam.\n\nO situaci před Valčíkovou smrtí valašskokloboucký kaplan František Borák uvedl: „Valčíkova rodina, hlavně Josefovi mladší sourozenci, hledali v těch dnech radu o pomoc u mne. Snažil jsem se jim dodat naděje a útěchy. Situace byla den ze dne hrozivější. Nedalo mi to a znovu jsem zašel do Smoliny. Právě jsem probíral s Valčíkovými celou situaci, když tu před domem zabrzdilo policejní auto. V poslední chvíli jsem stačil vyskočit z okna do dvorku.\nTenkrát se gestapo omezilo pouze na několik otázek. Rodina zůstala ještě doma. Příštího dne byla neděle. Valčíkovi přišli do kostela, připravit se na smrt. Prosili mne, abych se postaral o jejich čtyři děti...“<br>\nV pondělí 15. a úterý 16. června začalo zatýkání, gestapo ze Smoliny odvezlo:\n14 členů členů jeho rodiny bylo zatčeno gestapem a transportováno do koncentračního tábora Mauthausen, kde bylo 13 z nich popraveno ihned po příjezdu 24. října 1942. Těhotná Valčíkova sestra Františka byla od rodiny oddělena a po porodu syna byla popravena v pankrácké věznici 26. ledna 1943. Syn a jeho tři sourozenci byli adoptováni, po popravených zůstalo celkem patnáct sirotků.\n\nV rodné Smolině stojí pomník Josefu Valčíkovi a jeho nejbližším.\n\nSeznam vyznamenání\n\n\n\n\n"}
{"id": "173886", "url": "https://cs.wikipedia.org/wiki?curid=173886", "title": "SLUNETA Ústí nad Labem", "text": "SLUNETA Ústí nad Labem\n\nSLUNETA Ústí nad Labem je český basketbalový klub, který sídlí v Ústí nad Labem v Ústeckém kraji. Od sezóny 2011/12 působí v české nejvyšší basketbalové soutěži, známé pod sponzorským názvem Kooperativa NBL. Klubové barvy jsou oranžová a černá.\n\nKlub byl založen v roce 1946 zásluhou středoškolského učitele Květoslava Soukupa a stal se součástí ústeckého Sokola. Po většinu své existence nosil klub jméno TJ Lokomotiva Ústí nad Labem a hrál nižší československé soutěže. V roce 1993 Ústí poprvé postoupilo do nejvyšší soutěže, kde se od té doby (s výjimkou sezón 1995/96 a 2008/09 – 2010/11) drží dosud. Pohybuje se většinou v dolní polovině ligové tabulky. Nejúspěšnější sezonou pro Slunetu se stala sezona 2013/14, nejen že skončila na konečném šestém místě v Národní basketbalové lize, ale dokonce se byla oceněna jako nejlepší sportovní klub (tým) Ústecka, když po dlouhé době sesadila z trůnu Slovan Ústí nad Labem.\n\nSvé domácí zápasy odehrává v hale Sportcentrum SLUNETA s kapacitou 1 600 diváků.\n\nZdroj: \n\n\nZdroj: \n\nZdroj: \n\nZdroj: \n\nZdroj: \n\n"}
{"id": "173888", "url": "https://cs.wikipedia.org/wiki?curid=173888", "title": "Alotropie", "text": "Alotropie\n\nAlotropie je vlastnost chemického prvku označující jeho schopnost vyskytovat se v několika různých strukturních formách, které mají výrazně odlišné fyzikální vlastnosti. Jednotlivé alotropické modifikace se liší typem krystalové soustavy, fyzikálními a mechanickými vlastnostmi.\n\nPříkladem alotropního prvku je uhlík, vyskytující se ve formě grafitu, diamantu, grafenu a fullerenů.\n\nU chemických sloučenin a technických slitin je obdobná vlastnost označována jako polymorfie.\n"}
{"id": "173891", "url": "https://cs.wikipedia.org/wiki?curid=173891", "title": "Prodloužená mícha", "text": "Prodloužená mícha\n\nProdloužená mícha (: \"medulla oblongata\") je část centrální nervové soustavy obratlovců, která je spojovacím článkem mezi dalšími oddíly mozku a páteřní míchou. Stavbou se podobá páteřní míše, ale zanořuje se do ní řada struktur zadního a středního mozku. Evolučně představuje nejstarší část mozku.\n\nPřirozenou hranicí mezi prodlouženou míchou (medulla oblongata) a páteřní míchou (medulla spinalis) tvoří \"zkřížení pyramidových drah\", které běží z přední části mozkového kmene do postranních a předních provazců páteřní míchy. Horní hranici mezi prodlouženou míchou a Varolovým mostem tvoří striae mediales, které jsou makroskopicky patrné na zadní straně oblongaty, jak přecházejí po celé šířce zde přítomné anatomické krajiny zvané fossa rhomboidea.Tu poznáme z obrázku dle rhombického tvaru (kratší rozměr je na obrázku spodní modrou čarou), zabírá celou zadní plochu oblongaty a mostu. Na mozku ji můžeme najít teprve až po snesení mozečku, když jej uřízneme v místě párového podstavce (pedunculu, č.13, 14, 15), což je místo, kudy prochází dráhy do a z mozečku.\n\nUvnitř prodloužené míchy se nachází bílá (nervové dráhy = vlákna = axony) i šedá hmota mozková (těla neuronů = jádra, nuclei, ncl.) v různých seskupeních.\n\nZ šedých hmot zde nalezneme motorická jádra: \"ncl. ambiguus\", odkud vedou somatomotorická vlákna (hýbou jen se svaly ovladatelnými vůlí) IX., X. a XI. hlavového nervu, dále somatomotorického jádra XII. hlavového nervu a zadní (dorzální) jádro X. hlavového nervu, které ovládá svaly vůlí neřiditelné, čili útroby (též visceromotorické).\n\nZe senzorických (senzitivních) jader je zde ncl.spinalis pátého hlav. nervu, které zpracovává somatosenzitivitu nejen z V., ale též ze VII., IX. a X. hlavového nervu. Dále ncl. solitarius, které řídí viscerosenzitivitu ze VII., IX. a X. hl. nervu. Dále jsou zde vestibulární jádra napojená na rovnovážný orgán ve vnitřním uchu, olivární jádra (oliva inferior), jež je součástí ascendentních a descendentních extrapyramidových drah, ncl. gracilis a cuneatus, které přepojují dráhy zadních míšních provazců a ty dále pokračují jako ve střední čáře se křížící lemniskus medialis, což je jedna z bílých hmot umístěných v oblongatě.\n\nK dalším bílým hmotám patří mezi jinými pyramidová dráha, fasciculus longitudinalis mediali et posterior, tractus rubrospinalis, tractus tectospinalis a další.\n\n\nPo oddělení prodloužené míchy od mostu je nadále zachováno dýchání i krevní oběh. Pokud však dojde k jejímu poškození úrazem či jinak, pak se okamžitě srdeční činnost i dýchání zastaví.\n\nJsou zde uložená centra, která regulují krevní oběh a dýchání:\n\nVšechna zmíněná centra jsou součástí retikulární formace.\n\nProdloužená mícha se podílí i na řízení trávení, konkrétně dovoluje příjem potravy a její mechanické zpracování, zprostředkovává sací nepodmíněné reflexy a také žvýkání a polykání. Je centrem řízení některých obranných reflexů, jako je kašel, kýchání, rohovkového reflexu a zvracení.\n\nJe umožněn díky dostředivým vagovým vláknům \"nervus laryngeus superior\" (\"horní hrtanový nerv\") a senzorickým vláknům\" trojklaného nervu\", dýchacím centrem, nervovými vlákny ovládajícími vnitřní mezižeberní svaly (které vedou z dýchacího centra k motoneuronům páteřní míchy) a motorickými vagovými vlákny, která inervují svaly uzavírající hlasovou štěrbinu v hrtanu.\n\nje zajištěn dostředivými vlákny \"trojklaného nervu\", které začínají v nosní sliznici nebo prostřednictvím vláken I. hlavového nervu (\"nervus olfactorius\"). Odstředivá vlákna jsou identická jako u reflexu kašle.\n\nOba reflexy vybudí velmi silné dráždění dechového centra.\n\nse nalézá v oblasti \"tractus solitarius\" v zadopostranní části retikulární formace prodloužené míchy. Je aktivováno vzruchy z receptorů trávicí trubice.Vedle tohoto centra je na povrchu prodloužené míchy uložená zevně od vagových jader tzv. chemorecepční spouštěcí oblast, na kterou působí tzv. \"centrální emetika\" (např. apomorfin, tj. látky po jejichž aplikaci dojde k vyvolání zvracení). Proto se rozlišuje \"zvracení\" (\"emesis\") \"centrální\" (vyvolané stimulací přímo chemorecepční spouštěcí oblasti) a \"periferní\" (vyvolané stimulací receptorů trávicí trubice).\n\nPři poškození této části CNS dochází k decerebrační rigiditě s významnou poruchou svalového napětí. Projeví se křečemi extenzorových svalů, které ale mohou vzniknout i při poruchách vyšších etáží CNS.\n\nZvýšená citlivost dýchacího centra na parciální tlak CO je příčinou \"Cheyne-Stokesova dýchání\", kdy dochází ke střídání prohloubeného dýchání (\"hyperventilace\") a přerušeného dýchání (\"apnoické pauzy\").\n\nPostižení zde ležících \"nervových jader\" způsobí klinické syndromy charakterizované výpadkem nebo zhoršenou funkcí inervovaných svalů, u senzorických jader pak poruchami čití příslušné modality.\n\n"}
{"id": "173895", "url": "https://cs.wikipedia.org/wiki?curid=173895", "title": "Araguaia", "text": "Araguaia\n\nAraguaia ( ) je řeka v Brazílii. Na horním toku tvoří hranici mezi státy Mato Grosso a Goiás a na dolním toku zase mezi státy Pará a Tocantins. Je 2630 km dlouhá.\n\nPramení na svazích pohoří Serra dos Caiapós na jihozápadním okraji Brazilské vysočiny a tou také protéká z jihu na sever. Na dolním toku se rozlévá na dvě ramena. Levé je vlastní \"Araguaia\" a pravé se nazývá Javaés. Mezi nimi se nachází největší říční ostrov na světě Ilha do Bananal, který je 300 km dlouhý a 75 km široký. Na své cestě do nížin je často přerušována vodopády a slapy, nebo se nuceně točí kolem skalnatých útesů. Na dolním toku se také nacházejí významné peřeje a do svého ústí si prořezává cestu podél skalnaté hráze v burácejících vodopádech. Přibližná šířka řeky činí 1600 m. Ploché a široké údolí řeky složené z písku a jílu je obklopeno příkrými srázy. Ty jsou hranicí velké vápencové plošiny vysoké 1000 až 2000 m skrze niž si řeka vytvořila hluboké koryto. Je levým přítokem řeky Tocantins, jež se vlévá do jižního ramene (Pará) delty Amazonky. Při soutoku s Tocantinsem se mu téměř rovná v objemu vody.\n\nVedle hlavního přítoku Rio das Mortes má dvacet menších větví.\n\nZdrojem vody jsou převážně dešťové srážky. Nejvodnější je od listopadu do března. Naopak nejméně vody má v zimě od června do září.\n\nNa středním toku je rozvinutá lodní doprava v délce 1300 km. Díky velkému množství přítoků a ramen poskytuje mnoho kilometrů pro plavbu kánoí.\n"}
{"id": "173897", "url": "https://cs.wikipedia.org/wiki?curid=173897", "title": "Brig", "text": "Brig\n\nBrig je město a hlavní město stejnojmenného kraje v kantonu Valais ve Švýcarsku.\n\nMěsto je sevřeno masivem hor, v jeho sousedství ústí severní portál Simplonského železničního tunelu a začíná stoupání silnice E62 do sedla Simplon (2005 m n. m.) Město má zhruba 11 600 obyvatel. V roce 1972 došlo ke sloučení tří osad Brig, Glis a Brigerbad do současného souměstí Brig-Glis.\nMěstem protéká řeka Rhôna. Nedaleko od města se rozprostírá největší ledovec Alp - Aletsch (Aletschgletscher), který je zapsán v seznamu UNESCO jako světový přírodní unikát.\nMěsto Brig je známo jako železniční „hraniční město“ mezi Švýcarskem a Itálií. Městem projíždí a staví u společného nádraží všech drah světoznámý Glacier Express.\nV městě se stýká několik tratí: od východu přichází bývalá trať Furka Oberalp Bahn, od západu kromě tratě SBB Ženeva/Milano přichází BVZ Zermatt-Bahn a dále po tzv. „Jižní železniční rampě“ do města klesá železnice BLS-Bahn (BLS-Lötschbergbahn) na trati Basilej-Bern-Milano. Tratě FO-Bahn a BVZ-Bahn jsou úzkorozchodné. K 1. lednu 2003 došlo ke sloučení těchto společností do společnosti Matterhorn Gotthard Bahn, která má sídlo v tomto městě. V roce 2007 otevřela společnost BLS-Lötschbergbahn nový Lötschberský tunel, tzv. \"Lötschberg Basis Tunnel\". Tunel je 34,6 km dlouhý a jeho severní portál je u městečka Frutigen (Kandertal / Berner Oberland) a jižní u městečka Raron (Valais). . Zprovozněním nového tunelu nebude nutné všechny vlaky provozovat přes původní vrcholový tunel Lötschberské dráhy. BLS od otevření tunelu přenechává dálkovou dopravu SBB a ponechává si provozování S-Bahn v okolí Bernu a nákladní dopravu a přepravu vozidel mezi stanicemi Kandersteg–Goppenstein a Kandersteg–Iselle (Itálie).\n\n"}
{"id": "173902", "url": "https://cs.wikipedia.org/wiki?curid=173902", "title": "Hřebec", "text": "Hřebec\n\nHřebec může být:\n\n\n"}
{"id": "173903", "url": "https://cs.wikipedia.org/wiki?curid=173903", "title": "Valach", "text": "Valach\n\nValach má více významů:\n\n\n\n"}
{"id": "173906", "url": "https://cs.wikipedia.org/wiki?curid=173906", "title": "Živá latina", "text": "Živá latina\n\nŽivá latina ( \"Latinitas viva\") je označení pro běžné užívání latinského jazyka, který je jinak obvykle uváděn jako mrtvý.\n\nZastánce živé latiny lze rozdělit do dvou skupin. Jedni prosazují aktivní užívání jazyka jako prostředek k tomu, aby jeho učení bylo příjemnější, ale také účinnější než je v současné době, přičemž vycházejí ze zkušeností s posledními změnami v metodologii v oblasti moderního vyučování jazyků. Druzí si přejí návrat latiny jako mezinárodního komunikačního prostředku mezi lidmi nebo jako akademického jazyka, jako tomu v Evropě bylo od dob starého Říma do 18. století.\n\nMezi instituce, které poskytují výuku živé latiny patří americká univerzita v Kentucky nebo belgická nadace Fundatio Melissa. Zastáncem filosofie živé latiny je Severoamerický institut pro studium živé latiny SALVI. Mnoho zájmových skupin z celého světa, ve kterých se mluví latinsky sdružuje společenství Societas Circulorum Latinorum. Aktivní činnost vyvíjí také komunita příznivců latiny Vita latinitatis, mezi jejíž aktivity patří i jedno z mnoha výročních setkání nadšenců pro latinu v Evropě Septimanae latinae, které celé probíhá v latině. Velmi známý je italský latinista a pedagog Luigi Miraglia.\n\nLatinskou verzi má i svobodná encyklopedie Wikipedie - .\n\n\n"}
{"id": "173907", "url": "https://cs.wikipedia.org/wiki?curid=173907", "title": "Železniční uzel Praha", "text": "Železniční uzel Praha\n\nPraha představuje významný uzel osobní dálkové a příměstské osobní železniční dopravy. Naopak nákladní železniční doprava je od první poloviny dvacátého století postupně vytlačována na okraj města.\n\nOsobní i nákladní doprava na území dnešní Prahy se uskutečňovala na tratích budovaných zpočátku samostatně různými společnostmi.\n\nPrvní železnicí na dnešní území Prahy byla lánská koněspřežka, kterou od roku 1830 provozovala Pražská železniční společnost z Brusky (poblíž dnešní stanice Praha-Dejvice). Původně měla pokračovat z Kladna přes křivoklátské lesy do Plzně, z čehož sešlo. V letech 1863–1868 ji Buštěhradská dráha přestavěla na normální rozchod a parní provoz a prodloužila do Bubnů, kde byla napojena na státní dráhu. K Praze byly Holešovice-Bubny připojeny roku 1884. Zestátněna byla Buštěhradská dráha roku 1923.\n\nRoku 1845 c. k. Severní státní dráha přivedla do Prahy na dnešní Masarykovo nádraží trať z Olomouce (navazující zde na Severní dráhu císaře Ferdinanda z Vídně). Státní dráha byla od 1. června 1850 prodloužena z téhož pražského nádraží (úvratí) přes Negrelliho viadukt do Podmokel (dnešní Děčín) a Drážďan. Pražským státním nádražím procházely zhruba v místech dnešního přemostění městské hradby s uzamykatelnými branami. Dnešní Masarykovo nádraží bylo první železniční stanicí v Praze. Roku 1871 karlínský spojovací viadukt umožnil přímý průjezd Prahou bez úvraťového zajíždění na nádraží.\n\nRoku 1862 byla zprovozněna stejnojmennou společností Česká západní dráha z bavorského Brodu nad Lesy (Furth im Wald) přes Plzeň na tzv. Nádraží Praha (dnešní nádraží Praha-Smíchov). V době propojení pražských nádraží roku 1872 zde tatáž společnost vybudovala i nákladové nádraží, nazývané Společné. Ač tomu původní název nádraží nenasvědčuje, Smíchov byl připojen k Praze až v roce 1922.\n\n14. prosince 1871 započal provoz Dráhy císaře Františka Josefa z Prahy (nádraží Františka Josefa, dnešní Hlavní nádraží) do Benešova, Tábora a Vídně.\n\nRoku 1872 v blízkosti nádraží Dráhy císaře Františka Josefa byla na samostatné stanici ukončena Turnovsko-kralupsko-pražská dráha. Obě nádraží postupně splynula, roku 1909 prošlo nádraží Františka Josefa přestavbou.\n\nRoku 1872 byla zprovozněna Pražská spojovací dráha v trase Smíchov – Praha (dnešní hlavní nádraží). Téhož roku byla vybudována hrabovská spojka, prodloužení budějovické dráhy na Hrabovku, kde se ve zhlaví dnešního Masarykova nádraží napojovala na státní dráhu. Tím byla propojena nádraží čtyř různých železničních společností. Roku 1882 byl otevřen i spojovací oblouk od Smíchova (Vyšehradu) směrem k Benešovu. V průběhu druhé světové války byla trať z hlavního nádraží na Smíchov zdvojkolejněná a byl vybudován druhý vinohradský tunel a přestavěno smíchovské nádraží.\n\nRoku 1872 byla do smíchovského nákladového nádraží vyústěna trať z Hostivice, která byla odbočkou Buštěhradské dráhy.\n\nRoku 1873 byla do smíchovského nákladového nádraží vyústěna trať ze Slaného, kterou vybudovala Pražsko-duchcovská dráha.\n\nRoku 1873 Rakouská severozápadní dráha zavedla na provizorní nádraží na Rohanském ostrově trať z Lysé nad Labem, ta byla roku 1875 prodloužena až na Severozápadní nádraží s velkolepou odbavovací budovou. Původně soukromá Rakouská severozápadní dráha byla zestátněna roku 1908. Provoz na trati z Vysočan přes libeňské dolní nádraží na Těšnov byl ukončen roku 1972, nákladní trať z Vysočan na Rohanský ostrov byla zrušena roku 1984.\n\nRoku 1882 České obchodní dráhy zprovoznily místní dráhu Nusle–Modřany převážně pro potřeby modřanského cukrovaru. Trať byla roku 1897 prodloužena do Dobříše, roku 1905 byla dostavěna odbočka do Jílového u Prahy, která se zde napojila na již existující trať z Čerčan. Tato trať byla lidově nazývána Posázavský Pacifik. Roku 1926 byla trať v Modřanech přeložena a roku 1930 byl v rámci přeložky zrušen tunel pod Bohdalcem, v roce 1960 byla přeložena část trati v úseku Vršovice – Krč, 15. srpna 1960 byla zrušena zastávka Praha-Spořilov, která byla zřízena 19. května 1934. V roce 1991 byl přeložen úsek v Modřanech v souvislosti s výstavbou tramvajové trati a pro osobní dopravu byla místo dosavadního nádraží Praha-Modřany zřízena zastávka Praha-Modřany zastávka.\n\nRoku 1898 byla zprovozněna vlečka podolské cementárny a několik let sloužila i osobní dopravě. Zrušena byla roku 1945.\n\nRoku 1910 z Buben byla zavedena nákladní trať do nákladiště Holešovice-Vltava (dnešní holešovický přístav).\n\nPo první světové válce začala být obchvatem koncepčně oddělována nákladní doprava od osobní dopravy, jak navrhovala Pražská nádražní komise již roku 1910. Bylo postaveno několik nákladních tratí sloužících jako částečný obchvat Prahy. Roku 1919 byla dokončena nákladní trať Vršovice – Malešice – Libeň státní nádraží (původně Libeň, dnes Praha-Libeň) s tunelem pod vrchem Tábor (do roku 1939 v části zdvojkolejněná), roku 1936 nákladní trať Malešice – Žižkov nákladní nádraží a roku 1941 trať Malešice – Běchovice. V letech 1949–1957 byly po trati Hostivař – Praha-Libeň horní nádraží (dnes Praha-Libeň) vedeny i osobní dělnické vlaky.\n\nV letech 1917–1919 bylo zřízena první část seřaďovacího nádraží Vršovice. Roku 1926 byla vybudována spojka mezi pražsko-turnovskou dráhou a státní dráhou, Vítkov - Libeň horní nádraží (dnes Praha-Libeň).\n\nRoku 1959 byla uzavřena dohoda mezi hlavním městem Prahou a ministerstvem dopravy o přestavbě železničního uzlu. Usnesení vlády č. 928/1960 z 12. října 1960 tuto koncepci potvrdilo. Osobní doprava měla být soustředěna na hlavní nádraží, kde měl být maximálně urychlen provoz. Odstavování a servisní činnosti měly být soustředěny do odstavných nádraží Sever a Jih. Plochy Masarykova nádraží a nádraží Bubny a Těšnov měly být uvolněny. Nákladní doprava měla být svedena do jediného hlavního seřaďovacího nádraží ve Vršovicích, tranzitní vedena po obchvatech, v jejichž budování se pokračovalo.\n\nNěkteré spojovací tratě byly elektrizovány v roce 1928. V roce 1962 bylo změněno trakční napětí pražských železnic z 1,5 kV na 3 kV.\n\nRoku 1964 byla dokončena tangenciální trať (železniční jižní spojka) Praha-Radotín – Praha-Krč – Praha-Vršovice seřaďovací nádraží včetně chuchelského tzv. mostu Inteligence. Jihozápadní část obchvatu, která měla spojovat Jinonice tunelem přes Hlubočepy s železniční jižní spojkou, ani trať Dejvice–Holešovice v severní části města nebyly realizovány.\n\nV letech 1961–1999 bylo vybudováno odstavné nádraží Praha-jih. Je komplexem zařízení pro zajištění provozního servisu, čištění, údržby a vystrojení vlakových souprav osobní železniční dopravy. Hlavní část byla dokončena v prosinci 1971, v letech 1978–1982 bylo vybudováno 150 m široké přemostění Botiče. Roku 1971 bylo odstavné nádraží jih propojeno s vršovickým nádražím, roku 1998 byla dokončeno oboustranné napojení spojky do vršovické trati. Ač se v původních plánech počítalo se svedením veškeré nákladní dopravy na vršovické seřaďovací nádraží, v roce 2000 bylo z důvodu útlumu nákladní železniční dopravy naopak rozhodnuto o jeho zrušení. Odstavné nádraží Praha-sever, jehož výstavba bylo plánována nejdříve do Libně, později do Běchovic, zřízeno nikdy nebylo. Ve Vysočanech však bylo vybudováno v roce 1965 předávací nádraží Praha-východ v centru nové soustavy vleček ČKD a dalších podniků.\n\nRoku 1972 byl ukončen provoz na trati Praha-Vysočany – Praha-Libeň dolní nádraží – Praha-Těšnov, roku 1984 i na nákladní trati z Vysočan na Rohanský ostrov. Roku 1978 byla dokončena přestavba libeňského horního nádraží (dnes Praha-Libeň). Roku 1979 byla do libeňského nádraží zaústěna jednokolejná spojka z nádraží Praha-Vysočany a roku 1980 Holešovická přeložka z odbočky Stromovka na trati Praha – Děčín přes nové nádraží Praha-Holešovice, na kterou bylo napojeno i kolejiště holešovického přístavu (původně napojené z nádraží Bubny).\n\nV roce 1994 byla na hlavním nádraží zprovozněna další tři nástupiště. Přestavba severního (východního) zhlaví hlavního nádraží byla dokončena v roce 2005.\n\nV letech 2004–2010 bylo vybudováno takzvané Nové spojení, které napojilo novými tratěmi na hlavní a Masarykovo nádraží všechny směry od severu a severovýchodu. Součástí Nového spojení jsou dvojkolejná trať mezi Balabenkou (směry od Vysočan a Holešovic) a Libní, dvě nové dvojkolejné tratě mezi Balabenkou a hlavním nádražím, zachování dvojkolejné tratě mezi Libní a Masarykovým nádražím na severním úpatí Vítkova a nové spojky mezi dvěma tratěmi na hlavní nádraží a původní tratí na Masarykovo nádraží.\n\nPrahou procházejí evropské železniční koridory. I. koridor prochází od Děčína k Břeclavi, III. koridor přichází k Praze od Plzně, IV. koridor od Českých Budějovic, ve fázi úvah je i V. koridor z Prahy do Liberce.\n\nDo roku 2029 se počítá s modernizací tratě do Kladna a s napojením ruzyňského letiště.\n\nV rámci modernizace III. koridoru má být vybudován tunel z Prahy do Berouna (jako součást vysokorychlostní trati Praha - Beroun), s počátkem výstavby roku 2028 a dobou výstavby asi 10 let.\n\nProjekt „Nové spojení 2“ uvažuje vybudování nových tunelů s podzemními stanicemi.\n\nNákladní doprava na území Prahy je od 90. let 20. století v útlumu. Nákladová nádraží a seřadiště (Smíchov, Holešovice-Bubny, Vršovice, Žižkov, Strašnice) chátrají a jsou nevyužita, nebo postupně zastavována novou výstavbou, význam libeňského nádraží poklesl též v důsledku zrušení většiny průmyslových vleček v oblasti Libně a Vysočan. Naopak na významu v železniční dopravě Praze dodal kontejnerový terminál Praha-Uhříněves, jedno z největších vnitrozemských kontejnerových překladišť ve střední Evropě.\n\nSílící osobní doprava a z toho plynoucí vyčerpání kapacity tratí vede k plánům posílení kapacity tratí za hranicemi Prahy (hlavně na severovýchodě), aby nákladní vlaky nemusely metropolí projíždět.\n\nPraha má několik velkých nádraží, často ještě z dob přivedení kolejí do města v 19. století. Nejvýznamnější jsou hlavní nádraží na hranici Nového Města, Žižkova a Vinohrad, Masarykovo nádraží na Novém Městě, nádraží Praha-Smíchov a Praha-Holešovice. Jedním z hlavních pražských nádraží bylo i Praha-Těšnov, zrušené v roce 1972 a zbořené v roce 1985.\n\nV rámci posilování role železnice v městské a regionální dopravě a obnovení přestupních vazeb jsou rozpracovány projekty na zřízení asi 20 nových stanic a zastávek na území Prahy (viz specializovaný článek).\n\n\n"}
{"id": "173909", "url": "https://cs.wikipedia.org/wiki?curid=173909", "title": "Kryton", "text": "Kryton\n\nKryton (v anglickém originále plným jménem Kryten 2X4B-523P) je fiktivní postavou v britském sci-fi sitcomu BBC \"Červený trpaslík\". Poprvé se objevuje v dílu Kryton, kde ho hrál David Ross. Původně se měl objevit pouze jednou, ale vysoká popularita přiměla tvůrce, aby z něj učinili jednu z hlavních postav. V dalších epizodách ho hraje Robert Llewellyn, vzhledem k tomu, že David Ross už nebyl k dispozici.\n\nKryton je android série 4000 a je trochu neurotický. Kryton je vyroben zejména z plastu, ale obsahuje také některé organické elementy.\n\nKryton byl vyroben společností DivaDroid International v roce 2340; je robotem ze série 4000 vyvinuté profesorkou Mametovou. Celá série byla vyvinuta jako karikatura Johna Warbotna. Všechny negativní emoce jsou uloženy v Krytonově negátoru a když se naplní jeho kapacita, tak vybuchne. Kryton je android určený pro uklízení a službu lidem.\n\nKrytonovo tělo bylo dodáno včetně vyměnitelných částí (tříslový nástavec, ruce, několik hlav, z nichž každá má vlastní vzpomínky a charakter, který propůjčuje tělu, když je do něj zašroubována). Kryton coby mechanoid má vysokou odolnost vůči vnějšímu prostředí (na rozdíl od ostatních postav nepotřebuje k existenci kyslík, čehož bylo několikrát scenáristy využito). V několika případech, kdy byly části jeho těla odděleny od torza, vykazovaly určitou autonomnost.\n\nKryton je naprogramován k poslušnosti bez diskuzí či vlastního názoru, kterou Dave Lister postupně zlomí a dá mu možnost jednat podle vlastního rozhodnutí. Další vlastností, kterou Kryton trpí, je neurotičnost a abnormální pocit viny, kterou se bičuje za každé sebemenší zaváhání.\n\nV průběhu seriálu se u něj projevuje přimknutí k Listerovi coby sluhy ke svému pánu. Když později do posádky přibude Kristina Kochanská, začne ho sžírat žárlivost, dosahující až patetické podoby.\n\nPředtím, než se setkal s posádkou Červeného trpaslíka, byl Kryton sluha osádky tří důstojnic na lodi Nova 5 a pravděpodobně nechtěně způsobil její nehodu mytím navigačního počítače mýdlovou vodou. Na konci prvního dílu druhé série opouští Červeného trpaslíka s úmyslem najít planetu s pozemskou atmosférou, zařídit si zahrádku a pečovat o ni.\n\nNa začátku třetí série (ve které již patří mezi hlavní postavy seriálu) je v úvodních titulcích uvedeno, že Kryton naboural do asteroidu a Lister našel jeho pozůstatky a sestavil jej zpět, což se mu nepovedlo úplně. Tímto mělo být vysvětleno, že Kryton, nyní hraný jiným hercem, nepatrně změnil své chování a hlas.\n\nEpizoda \"Kryton\"\n\n"}
{"id": "173910", "url": "https://cs.wikipedia.org/wiki?curid=173910", "title": "Royal National Park", "text": "Royal National Park\n\nRoyal National Park je australský národní park ležící v Novém Jižním Walesu. Rozprostírá se na ploše 154,42 km² asi 29 km jižně od Sydney. \"Royal National park\" je nejstarším národním parkem Austrálie. Byl založen roku 1879 Sirem Johnem Robertsonem, premiérem Nového Jižního Walesu. Byl založen pod názvem \"The National Park\" a až v roce 1955 při příležitosti královniny návštěvy (Alžběta II.) je přejmenován na \"Royal National Park\".\n\nPark leží na divokém pobřeží Tasmanova moře přerušovaném osamělými plážemi. Skýtá ideální podmínky pro surfování, koupání, potápění a turistiku. Podle pobřežní linie se táhne 32kilometrová cesta (\"Coast Walk\").\n\n"}
{"id": "173928", "url": "https://cs.wikipedia.org/wiki?curid=173928", "title": "Podkova", "text": "Podkova\n\nPodkova je obvykle kovová ochrana koňského kopyta před přílišným opotřebováním. Ke kopytu se připevňuje zvláštními hřebíky - podkováky, některé druhy podkov se ke kopytu lepí. Úpravu kopyt a připevnění podkovy provádí podkovář.\n\nNejstarší ochranou kopyt byly lýkové hiposandály používané v antickém Římě, které se ke kopytu přivazovaly. Kovové podkovy začali používat nejdříve Keltové. Znovu se objevily v Evropě asi v 6. století, na českém území se používají asi od 10. století. Jedna podkova vydržela asi 4-6 týdnů. Dokud se k tahu používal skot, podkovával se i on, takové podkovy byly od koňských velmi odlišné.\n\nPodkova musí tvarově vyhovovat nosnému okraji kopyta, proto její velikost určuje velikost kopyta, její výšku a druh pak určuje činnost, k jaké je kůň využíván. Podkova se skládá z přední části a dvou ramen. Ramena jsou tvořena postranní a patkovou částí. Na spodní ploše podkovy je rýha, ve které jsou vyraženy hranaté díry pro podkováky. Tato rýha slouží jen k lehčímu probití podkovy. Rýha se zhotovuje rýhovákem a pokud není udělána přesně, může poškodit nejen samotnou podkovu, ale i kopyto.\nČapka zabraňuje posunutí podkovy po kopytu, na podkovách pro přední končetinu bývá jedna, pro zadní nohu dvě. Podkovy se někdy doplňují ozuby. Jejich účelem je nadzvednout zadní část kopyta.\nNěkteré podkovy bylo nutno chránit před rychlým opotřebením, proto se podkova opatřuje ozuby, hmatci nebo plátky. Ozuby mohou být vykované, nebo vyměnitelné. Vyměnitelné jsou buď šroubovací anebo zastrkávací. Ozuby se používají hlavně u tažných koní, parkurových koní, nebo na náledí. Pro zimní období se používají ostré ozuby, pro letní pak tupé. Hmatec je vlastně hranol se dvěma hroty, připevněný ke spodní straně kopyta, může být zastrkovací, šroubovací anebo připevněný pomocí závlaček či háčků.\n\nPodkova chrání před přílišným opotřebováním kopyta, zmírňuje namáhání šlach a snižuje riziko uklouznutí. U tažných koní zvyšuje adhezi kopyta k podkladu (po němž se kůň pohybuje), což snižuje prokluz a výrazně zlepšuje přenos motorických sil přenášených z nohou koně na podložku (zejména na kluzkém povrchu - lidově řečeno, nohy koní mnohem méně kloužou). Podkova může pomáhat napravovat nepravidelné postoje koní („křivé nohy“), případně korigovat nepravidelné chody, speciální podkovy jsou potřeba i pro léčení některých onemocnění nebo úrazů kopyta.\n\nPodkovy se vyrábějí většinou z oceli, hliníkových slitin, gumy a jiných plastů.\n\nZhruba od poloviny 20. století se podkovy vyrábějí především strojově a podkovář ji jen upravuje, výhodou takového postupu je cena a zkrácení práce. Dříve podkovář podkovu vyráběl individuálně, což mělo výhodu, že koni podkova lépe seděla, v současné době ručně dělá podkovy minimum podkovářů.\nPodkova se vyráběla z měkké oceli, kdy podkovář (popř. kovář) nejprve sekáčem odsekl patřičnou délku oceli. V této chvíli již musel mít představu o tom, jak bude podkova vypadat, zda bude mít vykované zuby, atp., neboť právě tyto skutečnosti určovaly, jak velký kus oceli odseknout. Jako příklad lze uvést, že pro podkovu s vykovanými zuby byla zapotřebí dvojnásobná délka.\n\n"}
{"id": "173929", "url": "https://cs.wikipedia.org/wiki?curid=173929", "title": "Dampfbahn Furka-Bergstrecke", "text": "Dampfbahn Furka-Bergstrecke\n\nDampfbahn Furka-Bergstrecke, zkratka DFB (česky přibližně \"Parní dráha sedlem Furka\") je horská železniční trať s rozchodem 1000 milimetrů ve Švýcarsku. V současnosti vede z obce Realp přes průsmyk Furka a obec Gletsch do Oberwalddu.\n\nV době kdy došlo k vybudování a otevření nového tunelu mezi osadami Oberwald a Realp, při základně sedla Furka došlo k zastavení železniční dopravy na původní trati Furka Oberalp Bahn (\"Oberwald-Gletsch-Furka-Realp\"). Železnice zde šplhala za pomoci ozubnicových úseků a točitého tunelu podél rodící se řeky Rhôny k Rhônskému ledovci, pod sedlem Furka vstoupila do tunelu při vrcholu a pomalu po mostech a v galeriích klesala do údolí směrem k Andermattu. Trakční vedení bylo sneseno a mělo dojít i na rozebrání celého drážního tělesa.\n\nDampfbahn Furka-Bergstrecke byla až do roku 1981 součástí Furka Oberalp Bahn, vedoucí z Brigu přes průsmyk Furka a Oberalp do obce Disentis.\n\nVýchozí stanicí dráhy je v obci Realp (1538 m) v kantonu Uri. Trať sleduje tok řeky Reuss západním směrem. Ozubnicový úsek začíná nad stanicí Tiefenbach (1846 m) odkud vede k nejvyššímu místu, stanici Furka (2160 m). Průsmyk překonává vrcholovým tunelem s délkou 1800 metrů (trať je zde bez ozubnic). Při západním vjezdu do tunelu leží stanice \"Muttbach-Belvédère\" (2118 m), odkud vede další ozubnicový úsek do obce Gletsch (1757 m) a poté do Oberwaldu (1366 m) v kantonu Wallis. Celková délka trati je kolem 18 kilometrů. Nejvyšší stoupání trati je v ozubnicovém úseku 110 ‰, v normálních adhezních úsecích je 35 ‰.\n\nSkupina železničních fandů založila v roce 1983 sdružení \"Furka Bergstrecke\" za obnovu dráhy Furka v tomto úseku, které organizovalo odkoupení tratě od Furka Oberalp Bahn, získání finančních prostředků, organizování dobrovolnických mezinárodních brigád. Sdružení Furka-Bergstrecke má dohromady 23 sekcí. Z toho je 12 sekcí ve Švýcarsku, devět v Německu a po jedné sekci v Holandsku a Belgii.\n\n\n"}
{"id": "173963", "url": "https://cs.wikipedia.org/wiki?curid=173963", "title": "Čepovec", "text": "Čepovec\n\nČepovec (\"axis\") je jeden z krčních obratlů, který má vzhled obyčejného obratle, ale je masivnější než třetí obratel. Jedná se o druhý krční obratel, nad kterým se nachází atlas. Tento obratel umožňuje pohyb hlavou do stran. Čepovec nemá vlastní tělo. Je součástí atlantoaxiálního spojení, který spolu s atlantookcipitálním skloubením vytváří závěs hlavy.\n"}
{"id": "173975", "url": "https://cs.wikipedia.org/wiki?curid=173975", "title": "Japurá", "text": "Japurá\n\nJapurá ( , ) je řeka v Kolumbii (Caquetá) a v Brazílii (stát Amazonas). Je levým přítokem Amazonky. Je 2 820 km dlouhá. Povodí má rozlohu 170 000 km².\n\nPramení v Centrální Kordilleře v Kolumbii. Na horním toku v Andách a v západní části Guayanské vysočiny je velmi mnoho peřejí. V Amazonské nížině je to klidná a široká řeka. Na dolním toku vytváří mnohá ramena a průtoky. Už 600 km od ústí je takto propojená s Amazonkou.\n\nZdrojem vody jsou převážně dešťové srážky. Nejvodnější je od března do července, kdy se rozlévá do širokého okolí a vytváří jezera. Průměrný průtok je 6 000 m³/s.\n\nNa území Brazílie je rozvinutá lodní doprava.\n"}
{"id": "173978", "url": "https://cs.wikipedia.org/wiki?curid=173978", "title": "Caquetá", "text": "Caquetá\n\nCaquetá může znamenat:\n"}
{"id": "173983", "url": "https://cs.wikipedia.org/wiki?curid=173983", "title": "Sam Nujoma", "text": "Sam Nujoma\n\nSamuel Daniel Shafiishuna Nujoma (* 12. května 1929, Etunda, Jihozápadní Afrika) byl dlouholetým vůdcem namibijského osvobozeneckého hnutí Lidové organizace Jihozápadní Afriky (SWAPO) a následně prvním prezidentem nezávislé Namibie.\nSam Nujoma je bezesporu nejvýznamnější postavou moderní namibijské historie.\nNarodil se v chudé zemědělské rodině nejpočetnějšího namibijského etnika Ovambo ve vesnici v namibijském regionu Omusati. V letech 1937 až 1945 navštěvoval misijní školu, poté odešel k příbuzným do Walvis Bay a později do Windhoeku a začal pracovat u železnice. Své vzdělání si dále rozšiřoval večerním a korespondenčním studiem.\n\nPoliticky se nejprve profiloval v dělnickém hnutí, následně byl roku 1959 zvolen čelným představitelem Ovambo People’s Organisation – OPO (Ovambská lidové organizace) a o rok později se stal šéfem South West Africa People's Organisation - SWAPO (Lidová organizace Jihozápadní Afriky), organizace, která OPO nahradila. Nujoma v této době psal petice OSN, ve kterých požadoval ukončení okupace země Jihoafrickou republikou, a organizoval odpor proti režimu apartheidu.\n\nJihoafrické úřady Nujomu za tuto činnost uvěznily. V březnu roku 1960 odešel do exilu, kde při nejrůznějších příležitostech vystupoval proti jihoafrické přítomnosti v Namibii. V roce 1966 se rozhodl řešit problém násilnou cestou, pašoval do Namibie zbraně a stanul v čele ozbrojeného boje za nezávislou Namibii. Stále však také cestoval a snažil se získat mezinárodní podporu.\n\nTeprve uplatnění rezoluce RB OSN č. 435 vedlo 21. března 1990 ke vzniku samostatné Namibie. V demokratických volbách byl Nujoma zvolen do Ústavodárného shromáždění, které jej jednomyslně zvolilo za prvního namibijského prezidenta. Všelidovým hlasováním byla tato volba zopakována v letech 1994 a 1999. Zastával smířlivou politiku vůči bílé menšině v Namibii, která však má výrazný podíl na ekonomice. Nepopulární se stal díky utrácení mnoha prostředků za vládní limuzíny, vrtulníky a letadla.\n\nDo značné míry kontroverzní je Nujomovo třetí prezidentské období. Namibijská ústava totiž umožňuje prezidentovi pouze dvě volební období. Před prezidentskými volbami roku 1999 však byla přijata změna ústavy, která příslušné ustanovení upřesnila tak, že Nujomovo první volební období se nepočítá vzhledem k tomu, že byl zvolen parlamentem a nikoliv všelidovým hlasováním.\n\nPřestože Namibie je obecně považována za jednu z nejdemokratičtějších zemí v Africe, prezident Nujoma postupem času stále více uplatňoval autoritářský způsob vládnutí. Umožnilo mu to formální i neformální rozšiřování své moci. Ve formální rovině došlo k několika změnám zákonů posilujících vliv prezidenta. Neformální moc uplatňuje Nujoma především prostřednictví svého vedoucího postavení ve straně SWAPO, které mu přísluší i po odchodu z prezidentské funkce. Podle vnitřních pravidel SWAPO nominuje šéf strany prvních 32 kandidátů na kandidátní listině SWAPO pro parlamentní volby.\n\nV prezidentských volbách roku 2004 již Nujoma kandidovat nemohl, dosáhl však zvolení svého dlouholetého spolupracovníka Hifikepunye Pohamby. Významný podíl na moci v Namibii si však Nujoma stále udržuje jako prezident SWAPO.\n"}
{"id": "173985", "url": "https://cs.wikipedia.org/wiki?curid=173985", "title": "Julius Wellhausen", "text": "Julius Wellhausen\n\nJulius Wellhausen (17. května 1844 Hameln – 7. ledna 1918 Göttingen) byl německý protestantský teolog, který měl velký význam na starozákonní bádání. Byl jedním ze zakladatelů moderní biblické kritiky. \n\nWellhausen založil školu, která používá metodu literární analýzy antických textů. Wellhausen vznesl teze, které rozvedl Albrecht Alt a Martin North a jsou dodnes diskutovány. Jeho teorie je založena na tom, že 5 Knih Mojžíšových údajně nebylo napsáno Mojžíšem, ale jde o dílo, složené z textu rozdílných autorů a redaktorů. \n\nNovější biblisté se chopili některých tezí Wellhausenovy školy a snažili se je podepřít archeologií. Wellhausenova teorie dokumentů je však od 70. let 20. století některými biblisty zpochybňována.\n\n\n\n"}
{"id": "174007", "url": "https://cs.wikipedia.org/wiki?curid=174007", "title": "Strouhání (chod koně)", "text": "Strouhání (chod koně)\n\nStrouhání je nepravidelnost chodu koně. Noha při dopadu na zem zraňuje sousední nohu. Příčiny můžou být různé – únava, špatná stavba těla, nevhodná podkova, atd. Končetiny se musí chránit zvony nebo kamašemi, pomoci může i zkušený podkovář, který kopyto speciálně upraví a použije podkovu strouhavku.\n"}
{"id": "174019", "url": "https://cs.wikipedia.org/wiki?curid=174019", "title": "Zdeněk Cendra", "text": "Zdeněk Cendra\n\nZdeněk Cendra (používal přezdívku mumie či mumie1; * 22. února 1986, Liberec) je český internetový podnikatel a občasný blogger v oblasti informačních technologií.\n\nZačátky jeho činnosti jsou spojeny s internetovými časopisy SpeedExpress (1999–2000) a NetDay.cz (2000–2001). V letech 2000–2003 spolupracoval s Markem Blahušem na projektu katalogu WAP-stránek Český WAP.. Založil také systém výměnné textové reklamy Textlink.cz (2000–2006) a službu zasílající zpravodajské SMS-zprávy SuperSMS.cz (2001–2002). Žádný z těchto projektů však již dnes neprovozuje.\n\nV roce 2002 začal Zdeněk Cendra budovat dodnes fungující webhostingovou službu SuperHosting.cz zajišťující pronájem a housing serverů. V současnosti spravuje více než 4000 serverů, má přes 40 zaměstnanců a mezi její klienty patří např. TV Nova, CzechTourism či vyhledávač Heureka. Některé jeho projekty zaštiťuje společnost SuperNetwork s.r.o., sídlící v Praze a založená 29. července 2004, jejímž je Zdeněk Cendra jediným společníkem.\n\nOd roku 2004 poskytoval Supernetwork last-mile internetovou konektivitu jako předplacenou službu s čímž v roce 2007 přestal, aniž by vrátil některým zákazníkům jejich předplatné \n\nV roce 2012 založil službu CDN77 celosvětově poskytující síťové technologie pro doručování obsahu (CDN).\n\nV roce 2018 jeho firma vyhrála výběrové řízení na provoz iVysilani České televize, při testovacím provozu však ČT vypověděla smlouvu.\n\nMezi další současné projekty Zdeňka Cendry patří evropský poskytovatel cloud serverů Cloudee.eu, slovenská mutace SuperHosting.cz s názvem DataCamp.sk, či služba pro monitoring serverů Bijk.com. Zdeněk Cendra příležitostně bloguje na vlastních webech Hostovinky.cz a 30minut.cz.\n\nZdeněk Cendra je svobodný a bezdětný, žije a pracuje v Praze.\n\nZdeněk Cendra patří mezi vítěze několika ročníků soutěže Junior Internet – v kategorii JuniorWeb byl oceněn v letech 2000 (za weby Speed Express, Inzert server, QChat, QForum) a 2002 (SuperSMS, TextLink) a v kategorii JuniorProject v roce 2003 (SuperHosting).\n\n\n"}
{"id": "174028", "url": "https://cs.wikipedia.org/wiki?curid=174028", "title": "Stíhání", "text": "Stíhání\n\nStíhání je nepravidelnost chodu koně, kdy zadní nohy zraňují přední. Většinou je způsobeno špatnou tělesnou stavbou nebo nesprávným podkováním. Přední nohy se musí chránit zvony, pomůže i speciální podkova stihavka.\n"}
{"id": "174048", "url": "https://cs.wikipedia.org/wiki?curid=174048", "title": "Hifikepunye Pohamba", "text": "Hifikepunye Pohamba\n\nHifikepunye Pohamba (* 18. srpna 1935, Okanghudi, Jihozápadní Afrika) je namibijský politik, který byl od roku 2005 do roku 2015 druhým prezidentem Namibie.\n\nDruhý namibijský prezident získal své vzdělání od misionářů. V 25 letech se stal spoluzakladatelem SWAPO a blízkým přítelem vedoucího představitele této osvobozenecké organizace – Sama Nujomy. Pro svoji politickou činnost byl Pohamba několik měsíců vězněn a dva roky v domácím vězení. Později opustil vlast, aby representoval SWAPO nejprve v Angole a později i v dalších afrických státech. Krátce studoval v Sovětském svazu.\n\nPoté, co Namibie získala nezávislost, se roku 1990 stal členem parlamentu, později zastával postupně funkce ministra vnitra, ministra rybářství a mořských zdrojů a ministra půdy. Ve svém posledním ministerském postu byl odpovědný za kontroverzní politiku vyvlastňování půdy bílým statkářům.\n\nRoku 2002 se stal viceprezidentem SWAPO a odstupující prezident Nujoma si jej vyvolil za svého nástupce. Ve volbách v listopadu 2004 Pohamba jasně zvítězil a mohl tak být v březnu následujícího roku inaugurován do prezidentské funkce. Neočekává se, že by výrazně měnil vládní kurs nastolený jeho předchůdcem Nujomou, který si nadále uchovává vliv na dění v zemi jako prezident vládní strany.\n\nPohamba je od roku 1983 ženatý a má šest dětí.\n"}
{"id": "174050", "url": "https://cs.wikipedia.org/wiki?curid=174050", "title": "Autobiografický román", "text": "Autobiografický román\n\nAutobiografický román je román popisující vlastní život nebo životní skutečnost. \n\nNení založený na fikci, ale na určitém reálném životopisném prvku. Autor se vrací k nějaké životní zkušenosti, kterou chce poukázat na minulost. Na její negativní nebo pozitivní vliv. Protože ale i reálné postavy a události v románu popsané jsou vždy pouze literárními postavami, mluvíme většinou o románu s autobiografickými prvky.\n\nPříkladem je román \"Kluci a holky, když jsou spolu\" Williama Saroyana nebo \"Zkouška dospělosti\" Vladimíra Pazorka.\n\n"}
{"id": "174053", "url": "https://cs.wikipedia.org/wiki?curid=174053", "title": "Javari", "text": "Javari\n\nJavari ( , ) je řeka v Peru a v Brazílii (stát Amazonas). Na středním a dolním toku tvoří hranici mezi \"Peru\" a \"Brazílií\". Je 1 056 km dlouhá.\n\nPramení v Peru v předhůří Peruánských And (La Montaña). Teče převážně po Amazonské nížině až do svého soutoku s Amazonkou. Je pravým přítokem Amazonky.\n\nZdrojem vody jsou převážně dešťové srážky. Nejvodnější je od prosince do dubna.\n\nDo vzdálenosti 500 km od ústí je možná lodní doprava pro menší lodě.\n"}
{"id": "174056", "url": "https://cs.wikipedia.org/wiki?curid=174056", "title": "Mluvené slovo", "text": "Mluvené slovo\n\nMluvené slovo je obecně jakékoli vyřčené tvrzení, v užším slova smyslu je používáno jako označení nahrávek nehudebních, mluvených (hraných, recitovaných).\n\nJako mluvené slovo se označují povídky, rozhlasové seriály, četby na pokračování, rozhlasové hry, poezie, dokumenty, publicistika, rozhovory a jiné.\n\nNatočené mluvené slovo slouží nevidomým, ale i dalším lidem, kteří rádi poslouchají rozhlasové hry, pohádky nebo namluvený text knihy.\n\nNejznámějším typem mluveného slova, vedle nakladatelstvími distribuovaných audiokazet a CD s četbami (audioknihy), jsou rozhlasové hry. První vznikly již ve dvacátých letech 20. století, v Česku začaly vznikat první významnější pokusy v letech třicátých. Po stagnaci v létech okupace a stalinistického budování socialistického realismu nastal vzestup žánru v šedesátých letech.\n\n"}
{"id": "174057", "url": "https://cs.wikipedia.org/wiki?curid=174057", "title": "Balkánské války", "text": "Balkánské války\n\nBalkánské války je souhrnné označení pro sérii konfliktů, které probíhaly v letech 1912–1913 na Balkánském poloostrově. V těchto konfliktech se nově vzniklé národní státy snažily získat co největší území na úkor Osmanské říše, na níž teprve nedávno získaly nezávislost.\n\nNa začátku 20. století zbýval z osmanského impéria na Balkáně jen zlomek. Poté, co se v 19. století osamostatnily Řecko, Srbsko, Rumunsko a Bulharsko, zůstala v osmanských rukou jen Makedonie, Epirus, jižní Thrákie, území Albánie, Kosovo a Sandžak.\n\nNově vzniklé státy měly zájem dále rozšiřovat své území na úkor Osmanské říše (Turecka). Bulharsko chtělo expandovat hlavně do Makedonie a Thrákie – na území, která mu byla přiřčena sanstefanským mírem, ale o něž přišlo na Berlínském kongresu. Srbským cílem bylo získat přístup k moři. Řekové toužili naplnit Megale ideu – ideu Velkého Řecka, které by sjednocovalo všechna území obývaná Řeky.\n\nV roce 1911 se dostalo Turecko do konfliktu s Itálií v Tripolsku. Válka s Itálii ukázala slabost turecké armády. Právě v tomto okamžiku viděly balkánské státy možnost, jak si územně polepšit na úkor oslabené Osmanské říše.\n\nBulharsko se snažilo dohodnout se svými sousedy, především se Srbskem, na společném vojenském postupu proti Turecku. Přestože se pokusy o spolupráci obou států objevovaly už od 90. let 19. století, ke spolupráci nikdy nedošlo, kvůli problematické otázce Makedonie, kterou si nárokovaly oba státy. Ovšem na spolupráci Srbska i Bulharska mělo zájem i Rusko, které vyvinulo silný diplomatický tlak na oba státy. Nakonec došlo 13. března 1912 k podepsání dohody o „přátelství a spolupráci“ premiéry Ivanem Gešovem a Milovanem Milovanovićem. Milovaniće nahradil v létě 1912 Nikola Pašić.\n\nSoučástí smlouvy byla tajná klauzule, která měla řešit problém dělení případných zisků, hlavně Makedonie (pokud by nedošlo k vytvoření makedonské autonomie v rámci Turecka, což byla ale zcela utopická představa, kterou ve skutečnosti ani Bulharsko, ani Srbsko nehodlalo realizovat). Srbsko uznalo bulharský nárok na území východně od Rodop a při dolním toku řeky Strumy (hranice vedla od města Kriva Palanka k Ochridskému jezeru). Na druhou stranu Bulharsko zase uznalo srbský nárok na území severně od pohoří Šar planina. Zbývající část území měla být spravována společnou bulharsko-srbskou správou. Do tří měsíců mělo arbitrážní rozhodnutí ruského cara rozdělit i toto zbývající území mezi oba státy. Do carova rozhodování mělo být zahrnuto i to, jestli Srbsko získalo přístup k Jaderskému moři nebo ne.\n11. května 1912 byla náčelníky obou armád ještě podepsána vojenská konvence ve Varně. Srbsko mělo poskytnout 150 000 vojáků, Bulharsko 200 000, ale nedošlo k vytvoření společného velení. Smlouvu podpořilo Rusko, tajně i Velká Británie a Francie.\n\nBulharsko dále jednalo o spojenecké smlouvě s Řeckem, spojenecká smlouva byla podepsána 29. května 1912, ale na rozdíl od smlouvy se Srbskem neobsahovala žádnou předběžnou dohodu o dělení území. 5. října 1912 byla podepsána vojenská konvence, Bulharsko se zavázalo použít ve válce proti Turecku minimálně 300 000 vojáků, Řecko 120 000. K těmto třem státům se přidala ještě Černá Hora a vznikl blok nazývaný Balkánský svaz. Ke svazu se nepřipojilo Rumunsko, které se mohlo odvolávat na územní nároky v Makedonii kvůli přítomnosti arumunského obyvatelstva, ale v soupeření Srbska s Bulharskem nemělo naději na úspěch.\n\nPrvní balkánská válka začala 26. září 1912, kdy černohorská vojska překročila hranici s Tureckem. Následně 30. září 1912 předložily státy balkánského svazu Istanbulu ultimátum, žádající poskytnout křesťanským oblastem autonomii podle článku 23 berlínské smlouvy. Turci ultimátum odmítli, s čímž ovšem Balkánský svaz předem počítal.\n\nBalkánští spojenci okamžitě postavili do boje 630 000 mužů, proti kterým stálo jen 420 000 tureckých vojáků. Spojenečtí vojáci se vyznačovali i vyšší bojovou morálkou než Turci.\n\nPrvní balkánská válka probíhala na dvou frontách – thrácké a makedonské, z nichž thrácká byla důležitější, protože bránila přístup k Istanbulu.\n\nBulharské jednotky útočily na Turky v Thrákii a obklíčily Drinopol, následně postupovaly dále na východ až k turecké obranné linii u města Catalga (Čataldža). Další bulharská armáda postupovala údolím řeky Marice k Egejskému moři a k Bulairu na Gallipolském poloostrově. Srbové se zatím v prostoru novopazarského sandžaku spojili s Černohorci a postupovali na Kosovo. Srbským cílem bylo získat přes území dnešní Albánie přístup k Jaderskému moři, kde 29. listopadu 1912 srbská armáda obsadila přístav Drač. Další část srbské armády pod velením následníka trůnu prince Alexandra postupovala na jih do Makedonie a v bitvě u Kumanova ve dnech 22.-24. října 1912 porazila tureckou vardarskou armádu, která byla nucena stáhnout se na jih k Monastiru (Bitole), kde svedla 17.-19. listopadu další bitvu se srbskou armádou a byla poražena. Srbové tím okupovali západní a střední Makedonii. Údolím Strumy na jih navíc postupovala bulharská 7. rilská divize a ovládla pohoří Pirin. Faktickou hranicí mezi srbskou a bulharskou armádou se tak stal Vardar.\n\nV druhé polovině října zaútočila na území Makedonie i řecká armáda, hlavním cílem řeckých snah bylo dobytí přístavu Soluň, ke které se blížila i bulharská 7. rilská divize. Soluň nakonec připadla tomu, kdo ji obsadil první a v tzv. „běhu do Soluně“ byli úspěšnější Řekové, kteří do města vstoupili 8. listopadu 1912.\nV týlu balkánských armád zůstaly jen 3 turecké pevnosti – Skadar, Janina a Drinopol. Rychlý postup Balkánského svazu začal znepokojovat velmoci. Rusko nechtělo připustit, že by se Bulhaři mohli zmocnit černomořských úžin (i kdyby jen nakrátko). Rakousko-Uhersko a Itálie se obávaly možnosti vzniku velkého Srbska s přístupem k Jaderskému moři. Proto dalo Rakousko-Uhersko souhlas se vznikem Albánie, národního státu zde žijících neslovanských kmenů. S podporou rakousko-uherské diplomacie byla 28. listopadu 1912 ve Vloře vyhlášena samostatnost Albánie (nejprve se uvažovalo jen o autonomii v rámci Turecka). Balkánské státy na to nebraly zřetel a zvláště Srbsko odmítlo postoupit Albánii Kosovo, ale nakonec do situace zasáhly velmoci. Řecko se snažilo obsadit Vloru, ale Itálie a Rakousko zdůraznily, že to nedopustí.\n\nProblém ohledně Albánie nakonec vyvolal i evropskou krizi. 13. prosince 1912 vyzvaly Rakousko a Itálie Srby a Černohorce, aby se stáhli z Albánie. Oba státy ovšem chtěly skrze území Albánie získat přístup k moři. Petrohrad varoval Bělehrad, že nepůjde do války kvůli Drači, ale pro jistotu provedl mobilizaci. Následně mobilizovala i Vídeň a pro svůj postup získala podporu Německa. Francie podpořila Rusko. Možnost vzniku evropské války nakonec zažehnala konference velvyslanců velmocí v Londýně, kde se velmoci shodly na ustavení autonomní Albánie. I přesto nadále pokračovala Černá Hora v obléhání Skadaru a nakonec ho i získala v dubnu 1913. Objevila se obava, že Rusko neschválí vypovězení Černohorců z města, jak chtěla Vídeň. Skadarskou krizi nakonec vyřešil tučný úplatek černohorskému králi Nikolovi.\n\nNa začátku listopadu 1912 se bulharská armáda snažila neúspěšně prorazit čataldžinskou linii. Bulharská armáda se ovšem vyčerpala a začala se v ní šířit cholera a vázlo zásobování.\n\nVelmoci se snažily zprostředkovat příměří, které bylo uzavřeno 3. prosince 1912 mezi Bulharskem a Tureckem, k příměří se připojily i Srbsko a Černá Hora a nakonec i Řecko, které se sice snažilo obsadit Epirus, ale po neúspěchu u Vlory se tohoto cíle vzdalo. 16. prosince začala v Londýně mírová jednání. Balkánský svaz žádal odstoupení všech území na západ od linie Enos–Medea (dnes Enez a Kıyıköy, ve Východní Thrákii), navíc měli spojenci získat i egejské ostrovy. Zpráva o požadavcích vyvola vzepětí tureckého národního cítění a následoval státní převrat v čele s Mahmudem Šeftem-pašou, který požadavky odmítl a 3. února 1913 bylo přímeří porušeno. Turci přešli u Čataldže do protiútoku, ale Bulhaři jejich postup zastavili a v březnu nakonec obsadili i Drinopol, Řekové se zmocnili Janiny a Černohorci Skadaru.\n\n14. dubna 1913 požádalo Turecko znovu o příměří a vrátilo se na jednání do Londýna. 30. května 1913 byla podepsána mírová smlouva. Turci se museli stáhnout za linii Enos–Medea.\n\nNyní bylo nutné stanovit hranice mezi jednotlivými spojenci. O řecko-bulharské hranici se začalo předběžně jednat už za války. 26. října 1912 nabídlo Řecko Bulharsku zahájení jednání o hranicích a vzneslo nárok na makedonská města Kavala, Drama, Ser, Soluň, Lerin a Bitola, Bulharsko to ovšem odmítlo, následně Řecko navrhlo hranici na řece Mesta (Nestos), odkud měla pokračovat mezi pohořími Bozdar a Bjelasica ke Kruševu a následně do Albánie. I tuto možnost Bulhaři odmítli a Řecko se obrátilo o pomoc na Rusko s tajnými jednáními. Na londýnské konferenci nakonec Řecko navrhlo hranici na řece Strumě s výjimkou města Praviště ležícím na jejím levém břehu.\nNavíc se do sporů přidalo i dosud neutrální Rumunsko, které za svoji předchozí neutralitu žádalo po Bulharsku odstoupení území jižní Dobrudže s důležitým dunajským přístavem Silistra.\n\nBulharsko bylo ochotno částečně vyhovět a Silistru odstoupit, ale Rumuni s celým řešením nebyli spokojeni. Další šok znamenal krok Srbska. Srbově nezískali přístup k Jaderskému moři, protože zde byla vytvořena Albánie. Rozhodnutí o nedodržení smlouvy s Bulharskem padlo v Bělehradě už v prosinci 1912. Premiér Pašić se nikdy netajil tím, že se smlouvou nesouhlasí. Jako kompenzaci za ztrátu Albánie hodlalo Srbsko zabrat pravý břeh Vardaru včetně železnice Skopje – Soluň. Srbsko proto žádalo přehodnocení smlouvy o rozdělení Makedonie a dvoustranná jednání s Bulharskem v Caribrodu. Připojení Makedonie bylo ospravedlňováno tím, že místní obyvatelé jsou jen neuvědomělí Srbové. Srbové odmítli opustit spornou, ale i nespornou zónu, která měla připadnout Bulharsku. Navíc se ve sporu odmítli angažovat Rusové, kteří se obávali, že rozhodnutí ve prospěch Bulharska by vehnalo Srbsko do náruče Rakousko-Uherska a doporučili bulharské vládě revidovat smlouvu o Makedonii. Tím ovšem napomohlo ke sblížení Bulharska s Německem a Rakousko-Uherskem.\n\nNa londýnské konferenci byla uznána i nezávislost Albánie, i když v menším územním rozsahu, než požadovala Prizrenská liga. Srbsko bylo donuceno se stáhnout z Albánie, což jenom umocnilo jejich požadavek na zisk soluňské železnice.\n\nSpory mezi Srbskem a Řeckem na jedné straně a Bulharskem na straně druhé nakonec zapříčinily druhou balkánskou válku. 1. června 1913 uzavřely Srbsko a Řecko v Soluni tajnou smlouvu namířenou proti Bulharsku. Dohodli se nepřipustit obsazení území na západ od Vardaru Bulhary a společnou hranici si určili tři kilometry jižně od Gevgelije. Srbové zároveň začali pořádat preventivní akce namířené proti VMRO. 14. června jmenoval bulharský car novou vládu v čele se Stojanem Danevem. Ten se opíral o Rakousko-Uhersko a Německo a slíbil ve svém programovém prohlášení, že Srbům nebude ustupovat.\n\nOvšem rozhodující krok učinil car, který 29. června 1913 bez vědomí kabinetu vydal rozkaz, aby bulharské armády vytlačily srbské a řecké jednotky z Makedonie. Cara Ferdinanda k tomu přiměla povstání některých makedonských oblastí proti Srbům. I když byla povstání potlačena, Ferdinand se domníval, že příchod bulharské armády by v Makedonii vyvolal všeobecnou podporu. Začala druhá balkánská válka. Ovšem Bulhaři, jejichž jednotky byly většinou umístěny na východě, nemohli srbským a řeckým jednotkám stačit. Zpočátku sice porazili Srby u Udova, přerušili železnici Skopje – Soluň a Řeky porazili u Gevgelije, ale vzápětí přešli Srbové a Řekové do protiofenzívy. Srbové a Černohorci porazili Bulhary na řece Bregalnici a Řekové u Kukuše. Naděje na povstání v Makedonii se nesplnily. Navíc vstoupilo 10. července 1913 do války proti Bulharsku Rumunsko a 13. července i Turecko. Rumuni postupovali na Sofii a Turci znovu obsadili Drinopol. Danev rezignoval a na jeho místo nastoupil Vasil Radoslavov, který ovšem nebyl schopen situaci změnit, navíc Rakousko-Uhersko a Německo Bulharsku nijak nepomohly.\n\nNakonec bylo 31. července 1913 podepsáni příměří a 10. srpna byla v Bukurešti podepsána mírová smlouva.\n\nVýsledky obou balkánských válek byly takovéto: většinu egejské Makedonie získalo Řecko, většinu vardarské Makedonie Srbsko. Toto rozdělení Makedonie přetrvalo v podstatě dodnes (pouze srbská část se mezitím osamostatnila jako dnešní Severní Makedonie).\n\nBulharsko nakonec udrželo jen pirinskou Makedonii a egejské pobřeží mezi řekami Marica a Mesta. Ve prospěch Rumunska Bulharsko ztratilo jižní Dobrudžu a ve prospěch Turecka drinopolskou Thrákii, kterou získalo po první balkánské válce. Tím se Bulharsku navíc zkomplikoval přístup k jeho egejskému přístavu Dedeagač (Alexandrupolis), neboť jediná železniční trať do bulharského vnitrozemí vedla právě přes Drinopol.\n\nSrbsko kromě vardarské Makedonie získalo většinu Sandžaku a Kosova, jejichž menší části připojila Černá Hora. Srbsku se tak sice nepodařilo dosáhnout přístupu k moři, ale zdvojnásobilo svou rozlohu. Řecko získalo ještě Krétu, jižní Epirus a téměř všechny egejské ostrovy.\n\nOsmanská říše ztratila drtivou většinu svých dosavadních území v Evropě, zůstala jí pouze Východní Thrákie, a tedy kontrola nad úžinami.\n\nStatisíce Bulharů se ocitly na území Srbska a Řecka, kde byly vystaveny silnému asimilačnímu tlaku. Za 10 týdnů, které oba válečné konflikty trvaly dohromady, padlo přibližně 200 000 vojáků, boje se odehrávaly na rozloze 170 000 km. Kromě Černé Hory a Rumunska využily všechny válčící strany letadel, zejména na průzkum, ale podnikaly i bombardovací nálety.\n\n\n"}
{"id": "174058", "url": "https://cs.wikipedia.org/wiki?curid=174058", "title": "Aruwimi", "text": "Aruwimi\n\nAruwimi je řeka v Demokratické republice Kongo. Je pravým přítokem Konga. Je 1 300 km dlouhá. Povodí má rozlohu 116 100 km².\n\nPod jménem Ituri pramení v Modrých horách západně od Albertova jezera. Nejprve teče přes planinu a poté přes Konžskou pánev. Je na ní mnoho vodopádů a peřejí.\n\nZdrojem vody jsou převážně dešťové srážky. Nejvodnější je od března do října.\n\nNa dolním toku je rozvinutí vodní doprava.\n\nV letech 1887-89 tok řeky zkoumal Henry Morton Stanley.\n"}
{"id": "174059", "url": "https://cs.wikipedia.org/wiki?curid=174059", "title": "Dostihové závodiště", "text": "Dostihové závodiště\n\nDostihové závodiště je místo, kde se pořádají dostihy. Každé závodiště má dráhu, tribunu, padock, sedliště. V České republice se závodiště dělí do několika kategorií (A je nejlepší). \n\nDráha je část závodiště určená pro samotný dostih. Povrch může být travnatý (používá se hlavně v Evropě), nebo pískový (oblíbený v Americe). Mnoho dostihových koní má problém dosahovat stejně dobré výkony na jiném typu povrchu. Pro rovinové dostihy se používají dráhy přímé (spíš pro kratší, letounské dostihy) nebo oválné - pak se cíl nachází vždy za rovným úsekem - cílovou rovinkou. 200 m před cílem se nachází distanc - pokud v okamžiku, kdy vítěz probíhá cílem, je nějaký kůň za touto značkou, je diskvalifikován. Dráha může být pravotočivá, nebo levotočivá. \n\nPřekážkové dostihy se konají na travnatém povrchu (steeplechase, proutěné překážky), nebo na kombinaci trávy a oranice (cross-country, steeplechase cross-country). Pořadí překážek za sebou se nazývá kurs dostihu, je uveden v propozicích dostihu a jeho nedodržení je důvodem k diskvalifikaci.\n\nStavba určená pro návštěvníky, často je její součástí věž rozhodčích, odkud rozhodčí dohlížejí na regulérnost průběhu dostihů. V prostorách tribun většinou sídlí sázkové kanceláře (existují kurzové sázky nebo totalizátor). Nezbytná je i vážnice - místnost, kde se před startem dostihu musí zvážit všichni jezdci (zahrnuje se i hmotnost sedla s příslušenstvím), Je-li hmotnost nižší než stanovená, jezdec musí použít závaží, je-li těžší, může startovat pouze pokud je hmotnost \"přes váhu\" v limitu stanoveném dostihovým řádem. Po skončení dostihu probíhá ještě jedno převážení jezdců.\n\nProstor určený k osedlání koní. Koně sedlá většinou trenér.\n\nPadock (řidčeji též \"pedok\") je prostor pro předvedení všech startujících koní před dostihem. Právě tady si sázkaři a fanoušci vybírají svého favorita. Po dostihu je vítěz (nebo vítěz a umístění koně) odsedlán v jiném padocku.\n\n"}
{"id": "174061", "url": "https://cs.wikipedia.org/wiki?curid=174061", "title": "Cygnus X-1", "text": "Cygnus X-1\n\nCygnus X-1 je zdroj rentgenového záření v souhvězdí Labutě a jeden z pravděpodobných kandidátů na černou díru. Je to masivní rentgenová dvojhvězda a jedna Zemi z nejbližších potenciálních černých děr. Její vzdálenost od Země je přibližně 6 100 světelných let.\n\nJedná se o první objevený rentgenový zdroj v souhvězdí Labutě objevený rentgenovým detektorem vyneseným nad atmosféru Země roku 1964. Cygnus X-1 je těsná dvojhvězda. Její viditelná složka je velmi svítivý nadobr HDE 226868 (hvězda o hmotnosti 10-50 Sluncí) spektrálního typu O<nowiki>9,7</nowiki>. Jeho radiální rychlost se pravidelně mění s periodou 5,6 dne, což víme z posuvu spektrálních čar. Můžeme ji tedy nazvat spektroskopickou dvojhvězdou. Nadobr obíhá okolo neviditelné složky. Předpokládáme, že touto neviditelnou složkou je černá díra s hmotností větší než 14 hmotností Slunce.\n\nŽhavá hvězda a neviditelná černá díra spolu tvoří rentgenovou dvojhvězdu. Plazma dopadá na akreční disk, který velkou rychlostí obíhá okolo černé díry. V místě dopadu se disk zahřívá na teplotu milionů K. Vysokoteplotní plazma disku je zdrojem intenzivního rentgenového záření. Cygnus X-1 má více než dvojnásobnou hmotnost neutronové hvězdy. To byl také jeden z důkazů, že neviditelnou složkou této dvojhvězdy je černá díra.\n\nDalší rentgenová dvojhvězda v souhvězdí Labutě je Cygnus X-3.\n"}
{"id": "174062", "url": "https://cs.wikipedia.org/wiki?curid=174062", "title": "Ituri", "text": "Ituri\n\nIturi má více významů:\n\n"}
{"id": "174067", "url": "https://cs.wikipedia.org/wiki?curid=174067", "title": "Spektrální čára", "text": "Spektrální čára\n\nSpektrální čára je tmavá nebo světlá čára v jinak spojitém spektru, která je výsledkem nadbytku nebo nedostatku fotonů v úzkém frekvenčním pásmu v porovnaní s okolními frekvencemi pozorovaného paprsku.\nVzniká interakcí fotonu o určité vlnové délce s molekulou, atomem, jeho valenčním elektronem nebo jádrem. Absorpční spektrální čára vzniká tak, že určitá látka fotony příslušné frekvence pohlcuje, emisní spektrální čára tak, že látka fotony této frekvence vysílá (emituje).\n\nTyto vlnové délky či frekvence jsou charakteristické pro právě konkrétní prvky a i molekuly, takže spektrální čára svědčí o přítomnosti tohoto prvku nebo molekuly. Toho se využívá ve spektroskopických metodách, které jsou velmi citlivé i na nepatrná množství látek a dají se používat i tam, kde máme k dispozici i pouze světlo zkoumaného objektu, například i astronomického, tedy fyzicky nedosažitelného.\n\nSoubor spektrálních čar (diskrétních) vytváří čárové spektrum.\n\n"}
{"id": "174072", "url": "https://cs.wikipedia.org/wiki?curid=174072", "title": "Radiální rychlost", "text": "Radiální rychlost\n\nRadiální rychlost je rychlost objektu ve směru linie směřující k pozorovateli. Světlo objektu s nenulovou radiální rychlostí bude ovlivněné Dopplerovým jevem a vlnová délka světla se zvětší při vzdalujících se objektech (červený posuv) nebo zmenší při přibližujících se objektech (modrý posuv).\n\nRadiální rychlost hvězdy nebo jiného silně zářícího, ale vzdáleného objektu může být přesně změřena porovnáním vlnových délek spektra ve vysokém rozlišení a laboratorních měření. Podle běžně přijímaného pravidla platí, že pokud je radiální rychlost pozitivní, pak se objekt vzdaluje a naopak.\n\nU mnoha dvojhvězd způsobuje vzájemný oběh změny radiální rychlosti o několik km/s. Protože se spektrum těchto hvězd mění v důsledku Dopplerova efektu, jsou nazývány spektroskopickými dvojhvězdami. Studie radiální rychlosti mohou být použity k odhadu množství hvězdného materiálu a některých parametrů oběžné dráhy, jako např. excentricity nebo hlavní poloosy. Stejná metoda byla také použita k detekci planetárních soustav u cizích hvězd (pomocí zjišťování nepřesností v oběžné dráze hvězdy).\n"}
{"id": "174075", "url": "https://cs.wikipedia.org/wiki?curid=174075", "title": "Eta Carinae", "text": "Eta Carinae\n\nEta Carinae (η Car / η Carinae) je velmi velká a jasná proměnná hvězda v souhvězdí Lodního kýlu, přičemž její hmotnost je asi 100 až 150 krát větší než hmotnost Slunce a její zářivý výkon dosahuje pětimiliontého násobku zářivého výkonu Slunce. Kvůli její obrovské hmotnosti a stádiu vývoje se během následujících několika milionů let očekává, že vybuchne jako supernova nebo hypernova.\n\nVzdálenost od sluneční soustavy je přibližně 7 500 světelných let.\n\n\n"}
{"id": "174076", "url": "https://cs.wikipedia.org/wiki?curid=174076", "title": "Eli Lilly and Company", "text": "Eli Lilly and Company\n\nEli Lilly & Co () je nadnárodní americká farmaceutická společnost. Založil ji 10. května 1876 plukovník a farmaceut Eli Lilly v Indianapolis ve státě Indiana.\n\nV roce 2013 zaměstnávala celosvětově 38 000 lidí, zastoupení měla ve 125 zemích a dosáhla ročního obratu 23,1 miliard dolarů, léky dodává do 143 zemí světa. Patří tak k největším farmaceutickým firmám na světě.\n\nHlavní výzkumná a vývojová centra se nachází v devíti zemích a ve více jak šedesáti zemích světa provádí klinické studie. V ČR působí od roku 1992. Nejvíce se proslavila zřejmě vývojem antidepresiva Prozac.\n\nV letech 1977 až 1979 byl ředitelem firmy pozdější prezident George H. W. Bush.\n\n"}
{"id": "174085", "url": "https://cs.wikipedia.org/wiki?curid=174085", "title": "Palec", "text": "Palec\n\nPalec je první prst na končetinách savců. Na rozdíl od zbylých prstů má pouze dva články kostí. Na horních končetinách není s ostatními prsty v rovnoběžné pozici – nachází se na boku dlaně a je orientován o cca 30° mimo.\n\nPalec je velmi důležitý při úchopu, neboť je v opozici k ostatním zbylým prstům, a tvoří tak polovinu svírajících čelistí. Druhou polovinu tvoří jeden až všechny čtyři zbylé prsty.\n\n\n"}
{"id": "174094", "url": "https://cs.wikipedia.org/wiki?curid=174094", "title": "Krk", "text": "Krk\n\nKrk je část těla spojující hlavu\ns trupem. Jeho základem je sedm krčních obratlů. Zadní část krku se u\nlidí a jiných obratlovců nazývá šíje.\n\nKrkem prochází množství cév a nervů. Obsahuje hrtan, průdušnici, štítnou žlázu, hltan a jícen\n\n\n"}
{"id": "174110", "url": "https://cs.wikipedia.org/wiki?curid=174110", "title": "Fluoxetin", "text": "Fluoxetin\n\nFluoxetin je lék používaný zejména při léčení deprese. Patří do skupiny SSRI (selektivní inhibitory zpětného vychytávání serotoninu), látek, které zabraňují zpětnému vychytávání mediátoru serotoninu z nervové synaptické štěrbiny.\nFluoxetin je po celém světě znám pod obchodní značkou Prozac, pod kterou ji uvedla na trh americká firma Eli Lilly v roce 1988. V České republice se tento lék prodává také pod názvy Magrilan, Deprex, Defluox, Fluzak, Apo-Fluoxetine, Fluoxetin Ratiopharm a Fluoxetine Vitabalans.\n\nDenní dávkování je většinou 20 mg v jedné denní dávce. Účinek při léčbě deprese nastupuje se zpožděním, zhruba 14 dní až tři týdny. V játrech vzniká aktivní metabolit norfluoxetin.\nNežádoucí účinky se vyskytují především na začátku léčby – průjem, pocení, bolest hlavy, sebevražedné tendence.\nNesmí se kombinovat s látkami, které patří do skupiny inhibitorů enzymu monoaminooxidázy.\nDalší léčiva ze skupiny SSRI – citalopram, sertralin, fluvoxamin, paroxetin.\nNejpoužívanější léčiva z této skupiny jsou v současné době (2009) citalopram (a escitalopram – stereoizomer citalopramu) a sertralin.\n"}
{"id": "174127", "url": "https://cs.wikipedia.org/wiki?curid=174127", "title": "Kasai", "text": "Kasai\n\nKasai ( , ) je řeka v Demokratické republice Kongu a v Angole. Na úseku poblíž ústí se nazývá Kwa. Jde o největší levý přítok Konga. Je 2 000 km dlouhá. Povodí má rozlohu 880 200 km².\n\nPramení na planině Lunda a stéká z jejích severních svahů do Konžské pánve. Přitom vytváří četné peřeje a vodopády. Na dolním toku jsou častá rozšíření řeky na 5 až 6 km, která mají charakter jezer. Hlavní přítoky jsou Lulua, Sankuru, Fimi s Lukenje zprava a Kwango zleva\n\nZdrojem vody jsou převážně dešťové srážky. Velkou roli hrají i zdroje podzemní vody. Nejvodnější je od září až října do dubna a nejnižší úroveň má v srpnu. Průtok se na dolním toku pohybuje od 5 000 do 20 000 m³/s. Průměrný roční průtok činí 10 000  m³/s.\n\nNa dolním toku je rozvinutá lodní doprava do vzdálenosti 790 km od ústí. Je to jedna z nejdůležitějších vodních tras v povodí řeky Kongo. Je zde rozvinuté rybářství. V povodí se nacházejí velká naleziště diamantů. V oblastech, kde se těží, byly vybudovány tři vodní elektrárny.\n"}
{"id": "174194", "url": "https://cs.wikipedia.org/wiki?curid=174194", "title": "Filip III. Dobrý", "text": "Filip III. Dobrý\n\nFilip III. Dobrý (31. července 1396, Dijon – 15. června 1467, Bruggy) byl burgundským, brabantským a lucemburským vévodou, hrabětem flanderským, burgundským, holandským i zeelandským a zakladatelem Řádu zlatého rouna. Pocházel z mladší větve rodu Valois.\n\nFilip se narodil jako čtvrté z osmi dětí Markétě Bavorské a jejímu manželovi, hraběti Janu I. z Nevers.\nRoku 1404 se Filipův otec stal burgundským vévodou a 28. ledna 1405 byl Filipovi udělen titul hraběte z Charolais. Pravděpodobně ve stejném roce byl dohodnut jeho sňatek s Michaleou z Valois (1395–1422), dcerou francouzského krále Karla VI. a jeho manželky Isabely. Svatba se uskutečnila o čtyři roky později, v roce 1409. Po Michaelině smrti se Filip oženil ještě dvakrát, 30. listopadu 1424 s Bonou z Artois a 7. ledna 1430 s Isabelou Portugalskou. U příležitosti svého posledního sňatku založil rytířský řád zlatého rouna.\n\nFilip plánoval i i vlastní křížovou výpravu k osvobození Jeruzaléma, za účelem jejích příprav vyslal svého rádce, komořího a prvního kráječe Bertrandona de la Broquière jako špeha na cestu do Svaté Země a Turecka, ze které se vrátil roku 1433. Výprava nakonec uskutečněna nebyla a to i pro odrazující Bertrandonovu zprávu z cesty.\n\nFilip v průběhu své vlády razantně rozšířil burgundská panství koupí Namuru a Lucemburska, zděděním Brabantska a Limburska, jakož i ziskem Henegavska, Holandska, Fríska a Zélandu. Byl pohřben v kartouze v Champmolu.\n\nPo zavraždění svého otce roku 1419 se Filip stal vévodou burgundským. Z otcovy smrti obvinil svého švagra dauphina Karla a postavil se na stranu Jindřicha V. Anglického ve třetí etapě stoleté války.\n\nRoku 1420 dobyla spojená vojska Filipa a Angličanů na dauphinovi Montereau-Fault-Yonne, kde bylo drženo jeho tělo, teprve následně mohl být uskutečně řádný pohřeb Jana Nebojácného. Téhož roku se podílel na uzavření smlouvy z Troyes, v níž jako smluvní strany vystupoval právě Filip, dále francouzský král Karel VI. a anglický král Jindřich V., dohoda ustanovovala Jindřicha a jeho potomky jako výhradní dědice Karla VI. a vyděďovala dauphina Karla. Na základě smlouvy z Troyes měla vzniknout anglicko-francouzská personální unie.\n\nRoku 1430 zajala Filipova vojska Johanku z Arku a předala ji Angličanům.\n\nV roce 1435 však Filip uzavřel spojenectví se svým bývalým protivníkem, nyní již králem Karlem VII. Ani tato aliance však nevydržela dlouho a roku 1440 Filip podpořil Karlova syna a následníka Ludvíka v jeho povstání proti otci.\n\n"}
{"id": "174198", "url": "https://cs.wikipedia.org/wiki?curid=174198", "title": "Pozitivně definitní matice", "text": "Pozitivně definitní matice\n\nPozitivně definitní matice je taková čtvercová matice, pro kterou platí \n\n(v oboru reálných čísel), respektive\n\n(v oboru komplexních čísel). Pozitivně definitní matice má vždy kladná vlastní čísla. Každá symetrická (respektive hermitovská) matice, jejíž vlastní čísla jsou kladná, je pozitivně definitní. \n\nNechť formula_3 je symetrická (případně hermitovská) matice. Pak následujících 10 tvrzení je ekvivalentních:\n\ntzv. Jacobiho podmínka, či Sylvestrovo kritérium.\n\nDůkaz ekvivalence viz např. \n\nVěta dává k dispozici mnoho způsobů jak testovat pozitivní definitnost. V základním kurzu lineární algebry, při práci s malými maticemi (formula_21) se nejčastěji setkáme s klasickou Jacobiho podmínkou (Sylvestrovým kritériem). V praxi použitelné (formula_22) však nejsou žádné postupy založené na výpočtu determinantů (minorů) nebo vlastních čísel matice (podmatic). Jediný prakticky upotřebitelný postup je Choleského rozklad.\n\nVe výpočetní praxi je často potřeba určit, zda je daná symetrická matice pozitivně definitní efektivním, tedy zejména numericky stabilním a časově nenáročným způsobem. Jako nejvhodnější nástroj se pro tento účel jeví Choleského rozklad (délka výpočtu je úměrná formula_23 a algoritmus je bezpodmínečně zpětně stabilní). Pokud matice není pozitivně definitní, pak dojde v průběhu výpočtu k dělení nulou nebo výpočtu odmocniny ze záporného čísla. Pokud matice pozitivně definitní je, proběhne výpočet Choleského faktoru aniž by tyto situace nastaly. \n\nTento test lze provést i pro matici obecně hermitovskou. Protože je při výpočtu s takovou maticí nezbytné použít aritmetiku komplexních čísel, je nezbytné speciálně ošetřit situaci výpočtu odmocniny ze záporného čísla. Pokus o výpočet takové odmocniny v komplexní aritmetice obecně neskončí chybovým hlášením programu. I v hermitovském (obecně komplexním případě) platí, že je-li matice pozitivně definitní, nedojde v průběhu výpočtu k dělení nulou nebo výpočtu odmocniny ze záporného čísla.\n\nAnalogicky jsou definovány negativně definitní matice (s obrácenou nerovností) a pozitivně a negativně semidefinitní matice (s neostrými nerovnostmi). Indefinitní matice je definována vztahem\n\n\n"}
{"id": "174212", "url": "https://cs.wikipedia.org/wiki?curid=174212", "title": "Choleského dekompozice", "text": "Choleského dekompozice\n\nCholeského dekompozice (také Choleského rozklad) je metoda rozložení hermitovské (tj. v reálném případě symetrické) pozitivně definitní čtvercové matice A na součin dolní a horní trojúhelníkové matice, přičemž jedna trojuhélníková matice je hermitovsky sdružená k matici druhé (v reálném případě transponovaná).\n\nDolní trojúhelníková matice L z tohoto rozkladu se nazývá Choleského faktor matice A. Dekompozice je pojmenována po francouzském matematikovi André-Louisovi Choleském (1875–1918).\n\nSoustavu lineárních rovnic Ax = b lze řešit převodem na dvě soustavy rovnic.\n\nVzhledem k tomu, že matice soustavy jsou trojúhelníkové, je řešení uvedených rovnic zpětným dosazením velmi snadné.\n\nJe-li matice A \"malá\", lze pomocí Choleského rozkladu spočítat inverzní matici A užitím vztahu\n\nInverzní matice L je to dolní trojúhelníková matice a lze ji vypočítat například Gaussovou eliminací soustavy L X = I, kde I je jednotková matice, pak X = L.\n\nPro prvky na hlavní diagonále lze odvodit následující vztah.\n\nPrvky pod diagonálou lze počítat postupně zprava doleva následovně.\n\nJe-li matice A tak \"velká\", že ji při výpočtu v počtítači musíme ukládat v řídkém formátu, pak tento postup použít nelze. Je-li matice A rozumně řídká, pak i Choleského faktor L je řídký, matice L a A jsou zpravidla husté.\n\nPrvky matice L je možné počítat po sloupcích zleva a v každém sloupci odshora dolů.\n\nPro první sloupec platí následující.\n\nPro druhý sloupec platí:\n\nPro prvky na diagonále lze, vzhledem ke znalosti celého řádku vlevo od prvku, odvodit následující vzorec.\n\nPro prvky pod diagonálou lze odvodit následující vztah.\n\nV jazyku C lze uvedený postup zapsat následovně.\n\nCholeského rozklad je bezpodmínečně zpětně stabilní.\n"}
{"id": "174242", "url": "https://cs.wikipedia.org/wiki?curid=174242", "title": "Back To Bedlam", "text": "Back To Bedlam\n\nBack To Bedlam je debutové album britského hudebníka Jamese Blunta, které vyšlo v roce 2004. Album produkovala i zpěvačka skupiny 4 Non Blonds Linda Perry.\n\nTéměř ve všech zemích dosáhla deska obrovských úspěchů, hlavně díky písním You're Beautiful nebo Goodbye My Lover.\nBack To Bedlam je dokonce zapsána i v Guinessově knize rekordů jako nejprodávanější deska v Británii.\n\nOpakem je ocenění časopisu NME Awards, který tuto desku označil za nejhorší album roku 2005.\n\n"}
{"id": "174245", "url": "https://cs.wikipedia.org/wiki?curid=174245", "title": "Art Buchwald", "text": "Art Buchwald\n\nArthur „Art“ Buchwald (20. října 1925, Mount Vernon – 17. ledna 2007, Washington D.C.) byl americký novinář, spisovatel a humorista židovského původu.\n\nArthur Buchwald studoval USC (University of Southern California), ale nedokončil ji. V padesátých letech začínal jako sloupkař International Herald Tribune v Paříži. Proslul jako glosátor všedního dne v Americe. Zaměřoval se na velkou škálu témat, počínaje generačními problémy a konče politikou, a to nejen domácí, ale také zahraniční a mezinárodní. Mezi jeho velmi známé sloupky patří například ty o amerických prezidentech, kde několika slovy, případně výmluvnou situací dokázal s nadsázkou výborně vystihnout slabiny každého z nich. Dále je také autorem zajímavých postřehů Američana o Evropě, ale také o Američanech v Evropě. Během svého života publikoval pravidelně ve více než 500 denících a časopisech po celém světě a často své práce vydával také knižně.\n\n\n\n\n\n"}
{"id": "174249", "url": "https://cs.wikipedia.org/wiki?curid=174249", "title": "HMS Hyperion (H97)", "text": "HMS Hyperion (H97)\n\nHMS Hyperion byl britský torpédoborec třídy \"H-class\", který sloužil u Royal Navy během druhé světové války. Stavba začala 26. března 1935 v loděnici Swan Hunter & Wigham Richardson Limited v Wallsend-on-Tyne. Na vodu byl spuštěn 8. dubna 1936 a do služby byl přijat 3. prosince 1936.\n\n\nDne 22. prosince 1940 \"Hyperion\" najel na minu, když doprovázel bitevní loď HMS Malaya z Alexandrie do Gibraltaru. Potopil se v Sicilském průlivu u Pantellerie, východně od mysu Bon.\n"}
{"id": "174280", "url": "https://cs.wikipedia.org/wiki?curid=174280", "title": "Sedmiletá válka", "text": "Sedmiletá válka\n\nSedmiletá válka (1756–1763) byl rozsáhlý ozbrojený konflikt mezi ústředními evropskými mocnostmi 18. století − Velkou Británií, Pruskem, Portugalskem a některými německými státy jako předně Hannoverskem na straně jedné, Francií, Svatou říší římskou (Rakouskem a Saskem), Ruskem, Švédskem a Španělskem na straně druhé. Mezitím v Indii se Britové pokusili o dobytí Bengálska náležející k Mughalské říši, tou dobou podporována Francií. Celé střetnutí se ve své době vedlo na velké ploše, v Evropě, Americe, Asii, Africe i na oceánech, a je tudíž právem považováno za první celosvětový válečný konflikt. Někteří historici proto konflikt označují tzv. „Nultou světovou válkou“. Avšak v konečném důsledku byla oběť více než 500 000 vojáků a 320 000–570 000 civilistů zbytečná, jelikož hranice mocností v Evropě, o něž v počátcích tohoto sedmiletého zápolení především šlo, zůstaly ve stavu jako před válkou.\n\nVálce předcházel velký mezinárodně politický přesun, tzv. „zvrat aliancí“ (\"renversement des alliances\") či „diplomatická revoluce“, která ukončila 250 let trvající dědičné nepřátelství mezi Francií a Rakouskem avšak zpřetrhala tradiční vztahy mezi Francií a Pruskem. Naproti tomu Prusko nabralo stejný politický kurz s dalším dědičným protivníkem Francie, Velkou Británií. Přesto zůstala země krále Fridricha II. na evropském bojišti ze všech stran obklopena nepřáteli a proti 4,5 milionům Prusů se postavilo okolo 90 milionů obyvatel Rakouska, části říše, Ruska, Francie a Švédska.\n\nDíky sedmileté válce zaujala Velká Británie postavení první průmyslové, obchodní a námořní velmoci, českým zemím však přinesla definitivní ztrátu Kladska a větší části Slezska, o něž Marie Terezie přišla v předchozích slezských válkách.\n\nV padesátých letech 18. století začalo po krátké přestávce eskalovat napětí mezi Anglií a Francií, zapříčiněné událostmi odehrávajícími se v severoamerických koloniích. Za vyhrocením situace stáli především angličtí osadníci, kteří chtěli rozšířit svá panství za řeku Allegheny, přičemž soustavně naráželi na francouzský odpor. Za těchto okolností v roce 1753 vyzvala britská vláda své poddané, aby se proti jakékoliv francouzské aktivitě postavili se zbraní v ruce a již následujícího léta došlo k prvním ozbrojeným srážkám. Napětí dále stupňovala cílevědomá snaha Angličanů odříznout francouzské kolonisty od spojení a zásobování s mateřskou zemí. Toto úsilí se nejvýrazněji projevilo v roce 1755, kdy Angličané zajali na tři sta francouzských obchodních lodí a 6000 námořníků.\n\nStávající situace se ukázala být klíčovou pro Rakousko, jehož panovnice, císařovna Marie Terezie, nebyla ochotná smířit se s výsledky cášského míru, jenž ji po neúspěšných válkách o slezské dědictví připravil o významné území patřící k Zemím Koruny české, Kladsko a velkou část Slezska. Její nový ministr zahraničí Václav Antonín Kounic proto skrze metresu francouzského krále madame de Pompadour zahájil jednání s Ludvíkem XV., který již chápal, že vojenský střet s Anglií je nevyhnutelný a souhlasil se zahájením oboustranných jednání. K setkání diplomatů obou dědičných nepřátel došlo 3. září 1755 v zámku Bellevue v letohrádku Babiole a 1. května 1756 toto rokování vyvrcholilo podepsáním tzv. první versailleské smlouvy, jež oběma stranám garantovala vzájemné obranné spojenectví.\n\nTaké protivníci obou mocností hledali spojence. Britové, kteří museli v Evropě nutně najít oporu, jelikož hrozilo, že v případě války Francie ihned zaútočí na Hannoversko, se pokoušeli vést jednání o subsidiární smlouvě v Rusku. Kvůli neochotě carevny Alžběty Petrovny věnovat se státnickým povinnostem, se jim však dlouho nepodařilo docílit žádných výsledků. Teprve až byl jednáním pověřen vyslanec sir Hanbury-Williams, jenž si úplatky získal carevnina kancléře Bestuževa, se mu podařilo 30. září 1755 dosáhnout podepsání smlouvy, která Rusku poskytla 500 000 liber subsidií ročně za to, že soustředí na livonských a litevských hranicích 55 000 vojáků, kteří budou připraveni pomoci Británii nebo jejím spojencům. Oficiální ratifikace smlouvy se však formálně zdržela námitkou britského panovníka, že nestrpí, aby se jeho vyslanec parafoval pod podpisy ruských činitelů. Díky tomuto zdržení si Britové začali zanedlouho uvědomovat, že přehnané finanční požadavky nebudou Rusy použity tak, jak bylo přislíbeno, a proto zahájili jednání s pruským králem. Fridrich II. si byl dobře vědom skutečnosti, že je obklopen potenciálními nepřáteli a díky početným špionům ve všech evropských metropolích byl seznámen s diplomatickými aktivitami jak dvora francouzského, tak rakouského i ruského. Nic mu proto nebránilo 16. ledna 1756 podepsat s Británií tzv. westminsterskou konvenci o neutralitě. Když se o tomto aktu dozvěděla ruská carevna, rozzuřila se a 22. dubna do Rakouska dorazila její nabídka protipruského ofenzivního spojenectví, které bylo podepsáno ještě v srpnu téhož roku.\n\nNa pozadí těchto událostí dali začátkem roku 1756 Francouzi Britům ultimátum, v němž požadovali navrácení zadržovaných lodí. 13. ledna Angličané toto ultimátum odmítli a v reakci na stávající situaci nechal král Jiří II. převelet část vojenských sil z Hannoverska do Británie, kde je rozmístil podél pobřeží proti případné francouzské invazi. 18. května vstoupily obě mocnosti do válečného stavu a 9. června Francie vyhlásila Anglii válku. Současně začal pruský král zvažovat, zda nemá preventivně udeřit na Rakousko, aby zavčasu \"zkřížil úmysly svých nepřátel\". Pomocí svého vyslance ve Vídni se stále pokoušel zjistit stanovisko Marie Terezie, ale z její strany se dočkal pouze diplomatických kliček. Ve snaze předejít napadení vlastní země ze směru nových spojenců, krátce po uzavření rusko-rakouské ofenzivní smlouvy, dne 29. srpna 1756, překročily pruské jednotky o síle 66 000 mužů hranice Saska.\n\nOpodstatněním, kvůli kterému Fridrich II. zaútočil právě na neutrální Sasko, byla snaha odzbrojit vojenské jednotky jihozápadního souseda dřív, než se přesunou do Čech. I přes ujištění kurfiřta Augusta III., že dodrží přísnou neutralitu, se pruský panovník obával, že by mu saská armáda mohla vpadnout do zad ve chvíli, kdy bude bojovat s Rakušany. Dalším důvodem byl fakt, že si tak zajistil řeku Labe, důležitou spojnici pro zásobování v Čechách. Jistě také považoval za vhodné se zmocnit země s rozvinutým hospodářstvím a početným obyvatelstvem.\n\nPo rychlém postupu do vnitrozemí se Prusům 9. září podařilo dobýt Drážďany a 11. září obklíčit saskou armádu v opevněném táboře u Pirny. Téhož dne 33 000 rakouských vojáků pod velením polního maršála Browna, kteří přicházeli Sasům na pomoc, obsadilo Děčín a Ústí nad Labem. Král Fridrich II. si byl dobře vědom skutečnosti, že tímto manévrem mu Rakušané zablokovali přístup do Čech po vodě a vzhledem k tomu, že se obléhání Sasů neúnosně protahovalo, rozhodl se nepřátelskou armádu zatlačit dál od saských hranic. Velením sboru, jenž měl tento úkol provést, pověřil maršála Keitha. Zbylých 30 000 vojáků dál pokračovalo v obléhání sedmnáctitisícového saského vojska u Pirny. Maršál Keith svých 28 749 mužů vedl do Čech směrem přes Petrovice. Ležení nechal rozložit severně od Ústí nad Labem, kam 28. září dorazil i král Fridrich. 30. září se dalo vojsko pod přímým velením pruského panovníka na pochod k Lovosicím, kde 1. října došlo k prvnímu velkému střetu války. Bitva u Lovosic se ve svém počátku vyvíjela úspěšněji pro císařskou stranu, v jednu chvíli dokonce Fridrich II. pod dojmem porážky opustil bojiště, nakonec se však pruskému maršálu Bevernovi podařilo překonat odpor pravého nepřátelského křídla a Rakušané byli nuceni vyklidit bitevní pole, přičemž se spořádaně stáhli do nové linie za hořícími Lovosicemi. Král Fridrich považoval bitvu za své další vítězství, jeho protivníci střetnutí hodnotili poněkud střízlivěji a výsledek pokládali za nerozhodný. Následující den se Brownovi vojáci přesunuli za řeku Ohři k Budyni, kde přečkali zimu. Nevyčkávali však v naprosté nečinnosti, neboť již několik dní po bitvě vyrazil maršál Browne s 6000 sborem na pomoc obklíčeným Sasům. Nicméně Prusům se podařilo vyprošťovací operaci překazit a Sasové se nakonec rozhodli vyjednávat o příměří. 16. října maršál Rutowski, proti vůli kurfiřta Augusta III., podepsal kapitulaci.\n\nVpád Prusů do Saska vyvolal vlnu hněvu u všech evropských dvorů. Velké pobouření vládlo zejména ve Versailles, jelikož Ludvík XV. a rodina saského kurfiřta byli v příbuzenském vztahu. Francouzi tedy začali vypracovávat plán na obsazení Porýní, zejména Hannoverska, jež patřilo Fridrichovu britskému spojenci. Tím mělo být Rakousko chráněno proti jakékoliv aktivitě ze západu. Postoj Francouzů sdílelo i Švédsko, jehož čelní představitelé si stále zachovávali naději, že získají zpět oblasti, které na monarchii při severní válce vydobyl Fridrich Vilém I. Rovněž Rusko začalo shromažďovat armádu, neboť carevna Alžběta Petrovna byla pevně odhodlaná vyrazit Sasku na pomoc. Konečně i sněm Římsko-německé říše v roce 1757 odsouhlasil spojenectví s Rakouskem a Říše do pole postavila na 25 000 mužů. Tím se Prusko začalo ocitat v naprosté vojensko-politické izolaci.\n\nNa česko-saských hranicích mezitím maršál Browne připravoval podmínky pro nastávající bojové operace, avšak rakouská dvorská rada na jeho místo jmenovala ne příliš schopného Karla Lotrinského, který mu jeho přípravy spíše komplikoval než ulehčoval. Zbytek roku proběhl bez dalších významnějších politických či vojenských akcí.\n\nPrvní týdny Nového roku se nesly ve znamení horečné diplomatické aktivity. Již 11. ledna ruská carevna podepsala akt přistoupení Ruska k rakousko-francouzské smlouvě a 2. února, necelý měsíc poté, co byl na Ludvíka XV. spáchán neúspěšný atentát, podepsali Francouzi a Rakušané konvenci o společném vedení války. Tato úmluva byla 1. května stvrzena tzv. druhou versailleskou smlouvou, v níž se Francie zavázala vyslat do Říše 100 000 vojáků a platit Rakousku dvanáct milionů guldenů subsidií ročně.\n\nBojové akce roku 1757 zahájil pruský král, který se rozhodl nečekat na společný úder spojenců, a na začátek jara naplánoval operaci, jež měla zničit prozatím osamocenou rakouskou armádu ještě v zimních kvartýrech. V dubnu třemi pochodovými proudy vpadl na území Čech a překvapené rakouské oddíly pod velením prince Karla Lotrinského a maršála Browna rychle zatlačoval do vnitrozemí. Jediný větší odpor mu byl schopen klást pouze sbor hraběte Königsegga při střetnutí u Liberce. Hlavní rakouské vojenské síly se postupně shromáždily před hradbami Prahy, kde 6. května došlo k mohutnému střetu obou armád. V bitvě u Štěrbohol utrpělo rakouské vojsko těžkou porážku, nicméně obě strany zaznamenaly poměrně vyrovnané ztráty; zhruba 13 000–14 000 vojáků. Část ustupujících Rakušanů (40 000 mužů) se ukryla za hradbami Prahy, část se rozptýlila po Čechách. Z nich se někteří přidali k záložní armádě pod velením maršála Leopolda Dauna, který byl v době bitvy 50 km od Prahy, poblíž Sadské. Vysoké ztráty se odrazily i mezi nejvyšším velením, neboť v bitvě byl zabit pruský maršál Schwerin a smrtelné zranění utrpěl rakouský maršál Browne. Po svém vítězství Fridrich II. zanechal 50 000 sbor u obležené Prahy a se zbytkem svých sil, asi s 30 000 muži, vytáhl proti více než čtyřicetitisícovému Daunovu vojsku. Po složitých manévrech se obě armády 18. června utkaly v bitvě u Kolína, v níž Rakušané, díky vhodně zvolenému terénu a početní převaze, vybojovali důležité vítězství. Armáda Fridricha II. ztratila téměř polovinu početního stavu a byla nucena se stáhnout k Praze. 20. června Prusové ukončili její obléhání a začali ve dvou proudech ustupovat směrem k saským a žitavským hranicím.\nPražská posádka se spolu s vítěznými jednotkami maršála Dauna spojila 26. června a do čela tohoto uskupení byl opět postaven Karel Lotrinský. Pod jeho velením posléze armáda vyrazila ve stopách ustupujícího protivníka. Její přesuny byly značně těžkopádné, nicméně ve chvíli, kdy překročila lužické hranice, byl Fridrich II. nucen stáhnou své rozdělené síly do Saska, kde se 8. srpna spojily do jediného celku. Takto posílen vstoupil na území Horní Lužice, kde se snažil princi Karlovi vnutit rozhodující bitvu. Když shledal, že jeho pokusy nevedou k žádným výsledkům, zanechal na místě část vojska pod velením Bevernského vévody Augusta Viléma a sám se s 12 000 muži vydal do Durynska čelit postupujícím Francouzům. Za jeho nepřítomnosti však Rakušané obsadili Budyšín a 7. září u Moysu vítězně napadli izolovaný sbor generála Winterfeldta. Posléze pokračovali dál na území Slezska, avšak jejich pochod byl velmi pomalý a Bevernova armáda jim stále unikala. Nakonec se princ Karel rozhodl táhnout ke slezské metropoli Svídnici a zahájil její obléhání. Město padlo Rakušanům do rukou 12. listopadu. Povzbuzen nejen svými úspěchy, ale i zdařilými operacemi ruských spojenců, dal princ Karel rozkaz podmaršálkovi Hadikovi, aby s 3500 jezdci vpadl do Braniborska. Hadikovi se 16. října podařilo proniknout až do Berlína, jehož obyvatelé byli donuceni zaplatit 215 000 tolarů výpalného. Po obsazení Svídnice dostal Karel Lotrinský pokyn z Vídně, aby obsadil také Vratislav. Před jejími hradbami se mu 22. listopadu konečně rozhodla postavit zakopaná armáda Augusta Bevernského. Za oboustranně vysokých ztrát (Prusové přišli o 6200 mužů, Rakušané o 5802 mužů) se Rakušanům podařilo Prusy z jejich pozic vytlačit a Vratislav oblehnout. O dva dny později Bevernského vévodu zajala hlídka pandurů. Samotné město kapitulovalo 25. listopadu.\n\nPád Vratislavi byl pro krále Fridricha těžkou ztrátou. Neprodleně proto shromáždil asi 35 000 vojáků a rychlými pochody postupoval proti Rakušanům. Princ Karel, navzdory své obvyklé opatrnosti, opustil pevné postavení před Vratislaví a v čele dvojnásobně silnějšího uskupení vyrazil navečer 4. prosince pruskému panovníkovi vstříc. O den později se obě armády utkaly v bitvě u Leuthenu, v níž Rakušané utrpěli drtivou porážku. Kromě toho, že ve zmatku opustili bojiště, octlo se 12 000 jejich vojáků v zajetí a 10 000 jich bylo zabito. Ihned po dosaženém vítězství vojsko Fridricha II. oblehlo Vratislav, jejíž posádka kapitulovala 20. prosince. Do konce roku padla i pevnost Lehnice. Otřesená Marie Terezie v důsledku těchto událostí zbavila prince Karla Lotrinského vrchního velení rakouských ozbrojených sil a na jeho místo jmenovala maršála Dauna.\n\nV dubnu překročilo 115 000 francouzských vojáků pod velením hraběte d΄Estrées Rýn a vstoupilo do Vestfálska. V tomto severozápadním říšském regionu stálo 47 000 mužů britsko-hannoverské pozorovací armády v čele se synem britského krále vévodou z Cumberlandu, který se před markantní přesilou dal na ústup k opevněnému táboru u Brackwede. Zajištěn touto polní fortifikací se britský vévoda připravoval na bitvu, ke které však nedošlo, neboť 13. června k němu dorazily zprávy, že se jej Francouzi snaží obejít zprava a odříznout mu cesty k hannoverskému zázemí. Ustoupil proto hlouběji do vnitrozemí, čímž nepřátelům umožnil obsadit spolu s Vestfálskem Hesensko i východní Frísko a postupovat dál směrem na Hameln. Vědom si možného ohrožení hannoverské metropole zastavil vévoda z Cumberlandu ústup a 26. července se obě vojska utkala v bitvě u Hastenbecku. Střet skončil nepřesvědčivým francouzským vítězstvím, přičemž hrabě d΄Estrées přišel o 2300 mužů oproti 1400 vojákům protivníka. V polovině srpna byl kvůli dvorským intrikám francouzský vrchní velitel odvolán a na jeho post byl dosazen vévoda de Richelieu. Jelikož se jeho armáda začala potýkat se zásobovacími obtížemi, přivítal možnost rokovat s vévodou z Cumberlandu, jenž jednal na pokyn svého otce, o příměří. To bylo podepsáno ve dnech 8–10. září v Kloster Zevenu a Francouzům se tak uvolnila cesta do nitra Pruska. 17. září se Francouzi spojili s 20 000 armádou, kterou do pole postavila Svatá říše římská.\n\nFridrich II., jenž neměl dostatek sil, aby bojoval se všemi nepřáteli najednou, se rozhodl postupovat proti každému z nich jednotlivě a uštědřovat jim porážky postupně. Na francouzsko-říšskou armádu zaútočil dne 5. listopadu u vesnice Rossbach. Jelikož jeho mužstvo disponovalo pouze polovičním stavem, než jaký do pole přiváděl nepřítel, předstíral ústup a pak skrytým paralelním pochodem udeřil do boku kolony pronásledovatelů. Francouzsko-říšské sbory utrpěly v bitvě u Rossbachu ostudnou porážku a stáhly se zpět k Rýnu.\n\nRusové pod velením knížete Apraksina vstoupili do východního Pruska na přelomu června a července. Poté, co obsadili důležitou pevnost Memel, vyrazili hlouběji do nepřátelského vnitrozemí, kde jim 30. srpna zkřížil cestu sbor pruského maršála Lehwaldta. Ten nebral ohled na vlastní početní znevýhodnění a neprodleně na pochodující carské kolony zaútočil. V úvodní fázi bitvy u Gross Jägersdorfu vyvinul nápor na střed narychlo rozvinuté ruské linie a dostal protivníka pod zvyšující se tlak. Jeho počáteční úspěch zmařil až nečekaný útok čtyř ruských pluků pod velením generálmajora Rumjanceva, který vpadl do pravého Lehwaldtova boku a donutil jej vydat rozkaz ke spořádanému ústupu. Oproti všeobecnému očekávání však ruské velení nevyužilo vítězství k postupu na Berlín, ale obrátilo se zpět k Memelu. To vyvolalo v celé Evropě, zejména na ruském dvoře, bouři nepochopení, která vyvrcholila odvoláním knížete Apraksina a jeho nahrazením hrabětem Fermorem. Ruská armáda se posléze uložila na zimní kvartýry v Polsku, čím umožnila pruskému králi přesunout jednotky proti francouzsko-říšské armádě na západě.\n\nŠvédové, pod velením generála Lantinghausena, vpadli do Pomořanska na jaře roku 1757. Avšak nedokázali dosáhnout výraznějších úspěchů a zatlačit pruskou armádu hlouběji do vnitrozemí. V říjnu převzal velení nad armádou maršál Ungern-Sternberg, kterému se naskytla možnost koordinovat pohyby s postupujícími Francouzi, ale ani on s armádou, která byla v dezolátním stavu, nedokázal využít nabízené příležitosti. Nakonec se v listopadu s vojskem stáhl za řeku Peene, kde byl nucen čelit pruské ofenzivě. Prusové postupovali po zamrzlých vodních plochách a záhy dobyli Wollin. Švédi se stáhli ke Stralsundu a Rujaně. Kvůli krachu celého tažení byl maršál Ungern-Sternberg odvolán a na jeho místo byl dosazen říšský rada Gustav Frederik hrabě von Rosen. Ten nechal v úžině mezi Rujanou a pevninou prosekat v ledu široké kanály, kvůli čemuž onemocněla třetina vojska. Až do konce války se opakovala situace, kdy na jaře Švédové vpadli na pruské území, avšak nekoordinovali postup s ostatními spojenci a na zimu se bez větších úspěchů stáhli do Švédského Pomořanska.\n\nVojenské úspěchy Pruska posílily jeho váhu v Británii, která se pod vedením státního tajemníka Williama Pitta rozhodla energičtěji pokračovat ve válce proti Francii.\n\nPo nevydařeném pokusu vyjednat mír s Marií Terezií se Fridrich II. rozhodl dál pokračovat v ofenzivním způsobu vedení války a plánoval zasadit Rakousku rozhodující úder vpádem na Moravu. Aby odvrátil pozornost protivníka, rozmístil jádro své armády do v prostoru Landshut–Friedland, čímž se pokusil vyvolat dojem, že hodlá opět útočit do Čech. 18. dubna pruská armáda dobyla Svídnici, jejíž pád byl důležitým předpokladem pro zdárný vývoj celého připravovaného tažení, a na konci měsíce 55 000 mužů pod přímým velením pruského krále překročilo moravské hranice. Část z těchto jednotek v čele s maršálem Keith posléze oblehla Olomouc, jejíž pád měl Prusům otevřít cestu k rozhodujícímu úderu na Vídeň a k obsazení Čech. Jelikož se Fridrich II. potřeboval pojistit proti případnému Daunovu výpadu, byly početní stavy jeho mužstva u Olomouce nedostatečné a nedokázaly proto město odříznout od spojení s vnějším světem. Navzdory královu předpokladu maršál Daun nikam nespěchal a věnoval se výcviku nově zformovaného vojska; k Olomouci začal postupovat až v polovině června. Jedinou rakouskou aktivitu do té doby vyvíjeli husaři a panduři, kteří proti nepřátelským oddílům i zásobovacím konvojům podnikali intenzivní přepadové akce. Prusové doufali, že pád pevnosti urychlí příjezd zásobovacího konvoje s posilami, penězi a proviantem, jenž se soustřeďoval ve slezské Nyse. Transport, složený ze 4000 vozů a 10 873 vojáků ostrahy, jež vyrazil na Moravu v druhé půli června, však k Olomouci nikdy nedorazil (výjimku tvořilo asi 100−200 vozů). 28. června byla kolona poprvé napadena oddíly generála Laudona u Guntramovic, 30. června pak byla rozprášena v bitvě u Domašova. Ztráta důležitého válečného materiálu definitivně zmařila vyhlídky krále Fridricha na brzké dobytí města. Navíc mu hrozilo, že jej maršál Daun odřízne od spojení se Slezskem a posléze uzavře do obklíčení. Všechny tyto okolnosti, včetně zpráv o ruské ofenzivě ve východním Prusku, pruského krále přinutily k rozhodnutí zrušit obléhání a přes Čechy a Kladsko ustoupit do Slezska.\n\nArmáda ruské carevny zahájila bojové operace krátce po Novém roce. 21. ledna padl do jejích rukou Královec a v dalších týdnech i celé východní Prusko. Po těchto úspěších maršál Fermor rozdělil svou brannou moc na tři části; sbor pod jeho vlastním velením mířil do Poznaně, sbor J. J. Browna k Varšavě a generál Rumjancev obdržel rozkaz postupovat na sever k pevnosti Kolberg. Hlavní nápor této ofenzívy směřoval k řece Odře, kde se 4. srpna Fermorův sbor zastavil u pevnosti Küstrin. Sem mířil i Fridrich II., ustupující rychlými pochody z Čech. Po cestě se s ním spojily jednotky hraběte Dohny, jež na králův rozkaz ukončily operace proti Švédům. 21. srpna se Prusům podařilo odříznout ruské hlavní síly od Rumjancevova sboru, čímž přinutili maršála Fermora zrušit obléhání Küstrinu a ustoupit do výhodnějšího postavení u vesnice Zorndorf. Zde na něj pruský král zaútočil i přes početní nevýhodu zaútočil. Bitva u Zorndorfu se odehrála 25. srpna a bylo v ní zraněno nebo zabito 19 000 Rusů a 12 000 Prusů. Po doznění posledních výstřelů si vítězství přisvojily obě strany, nicméně dva dny po střetnutí se jako první z bojiště stáhla ruská armáda. Při ústupu ji pronásledoval pouze 17 000 sbor knížete Dohny. Fridrich II. se zbytkem vojska zamířil do Saska, kam směřoval maršál Daun. Zde se snažil rakouského vrchního velitele vylákat z opevněného tábora a přimět k bitvě. V tomto směru však neuspěl, rozhodl se proto nechat své vojáky odpočinout poblíž Budyšína. Toho Daun využil k překvapivému útoku a 14. října vpadla jeho armáda do nezajištěného pruského tábora, kde uštědřila Fridrichu II. tvrdou porážku. V bitvě u Hochkirchu ztratili Prusové 9000 a Rakušané 7000 mužů, maršál Daun však nevytěžil ze svého vítězství žádný užitek. Nechal krále Fridricha uniknout, čímž mu umožnil přispěchat na pomoc Nyse, kterou obléhalo 20 000 Rakušanů pod velením generála Harscha. Na konci listopadu se uchýlily rakouské jednotky do zimních kvartýrů a Fridrichovi II. se podařilo opět ovládnout celé Slezsko a Sasko.\n\nSpojenci operující na území Svaté říše římské se počátkem roku dostali do strategické defenzivy. Kvůli nemocem a dezercím mohl nový velitel francouzsko-říšské armády vévoda de Condé nasadit do bojových operací pouze 39 000 vojáků. Snažil se proto ustupovat a manévrovat tak, aby se nedostal s 32 000 britsko–hannoverskou armádou do kontaktu. Na přelomu března a dubna se Francouzi stáhli za Rýn, avšak již na konci června byli nuceni čelit dalšímu protiútoku a pozvolna ustupovat k Máze, kde mělo dojít k jejich předpokládanému spojení s vojskem generála Rohan–Soubise. Vévoda Ferdinand Brunšvický nehodlal spojení těchto dvou celků připustit a zaútočil na armádu vévody de Condé u města Krefeldu. K bitvě u Krefeldu došlo 23. června, a přestože si spojenci vybrali výhodnější postavení, byli na hlavu poraženi. Jejich ztráty činily 8200 mužů oproti osmnácti stům vojákům britsko–hannoverských sil. Francouzskou reputaci 23. července napravil až generál Rohan-Soubis, jenž v bitvě u Sandershausenu porazil početně pětkrát slabší hannoversko–hesensko–kasselskou armádu prince Isenburga, což mu umožnilo obsadit část Hesenska a Brunšvicka. V září pak pokračoval dále na Hannover. Pro další podzimní měsíce však byly válečné operace ukončeny a obě strany se stáhly do zimních kvartýrů.\n\nPočátkem roku pruský král rozdělil svou armádu na pět částí. Osobně se postavil do čela 50 000 mužů v Dolním Slezsku, svého bratra prince Heinricha pověřil velením 28 000 mužům v Sasku, generálovi Fouqué určil 13 000 vojáků v Horním Slezsku, generálovi Dohna 28 000 mužů v Pomořansku a 5000 vojáků pod velením generála Kleista bylo vyčleněno pro operace proti Švédům. Jelikož Fridrich II. předpokládal, že se hlavní akce budou odehrávat na území Slezska, rozhodl setrvat v aktivní defenzivě. Rakušané se naopak pokusili spojencům učinit návrh, aby při svých ofenzivních akcích postupovali jednotně a koordinovaně, nicméně každý ze států bral ohledy na vlastní válečnou politiku, a tak se tento záměr v roce 1759 uskutečnil jen částečně.\n\nJako první ze spojenců vojenské operace zahájila ruská armáda, jež koncem dubna překročila Vislu. Fridrich II. proti Rusům, v čele s novým velitelem hrabětem Saltykovem, vyslal generála Dohnu, který měl za úkol napadat jejich jednotlivé sbory. Pruský generál však nebyl schopen svou roli sehrát ke králově spokojenosti a brzy byl nahrazen generálem von Wedell, jenž navíc obdržel rozkaz zabránit připravovanému spojení ruské a rakouské armády. 23. července proto von Wedell zaútočil na výrazněji silnější armádu protivníka u vesnic Kay a Paltzig (proti 40 000 Rusům stálo 27 400 Prusů), bitva u Paltzigu mu však vynesla těžkou porážku a bezprostředně po střetnutí byl nucen se s armádou stáhnout. Generál Saltykov po svém vítězství pokračoval dál k Frankfurtu nad Odrou, kde se 5. srpna spojil se sborem rakouského generála Laudona.\n\nV prvním květnovém týdnu došlo v severovýchodních Čechách k dílčím srážkám, jež vyprovokovaly pruské oddíly, které uskutečnily několik diverzních akcí s účelem narušit protivníkovo zázemí. Rakouská armáda pod velením maršála Dauna obdržela rozkaz táhnout do Slezska teprve na konci června. V Lužici se od ní oddělil sbor Gideona von Laudona, který se měl spojit s Rusy, a sbor generála Hadika, který pokračoval vstříc princi Heinrichovi. Pruský princ však svůj sbor záhy připojil k hlavní armádě a generál Hadik proto dostal rozkaz spojit se s generálem Laudonem a Rusy. 11. srpna Fridrich II. překročil Odru, aby se přiblížil k opevněnému rusko-rakouskému táboru a druhého dne se obě vojska střetla v bitvě u Kunersdorfu. Po několikahodinovém boji utrpěla téměř padesátitisícová pruská armáda od osmdesátitisícové armády spojenců drtivou porážku, nicméně díky liknavosti a neschopnosti vítězů dohodnout se na dalším postupu, přišel celý jejich úspěch vniveč. Fridrich II. stačil zkonsolidovat armádu a princi Heinrichovi, spolu s generály Finckem a Wunschem, se podařilo vázat v lužické a saské oblasti rakouské síly, čímž je udržel dál od Berlína a Slezska. V rámci těchto operací se spojencům podařilo opět obsadit Drážďany a generál Hadik, velící říšsko-rakouské armádě, byl 21. září poražen slabší pruskou armádou generála Fincka v bitvě u Korbitzu.\n\nKdyž Rakušané nevyhověli žádosti Rusů, aby poslali Laudonovi posily, Saltykov se rozhodl k návratu do Polska. Po Daunově snaze nakonec ruský spojenec svolil k obléhání Hlohova, ale při přesunu se pruské armádě podařilo Rusy obejít a přehradit jim cestu pevným postavením. Po několika marných pokusech prorazit nakonec Rusové pokračovali v původním záměru a vydali se do polských kvartýrů. Jakmile si Fridrich II. uvolnil ruce na východě, obrátil svou pozornost do Saska. Rakušané nechtěli riskovat další bitvu a začali se připravovat na ústup. Pruský král se rozhodl jim stažení zkomplikovat a dal rozkaz 15 000 sboru generála Fincka, aby obsadil pohraniční průsmyky. Maršál Daun však překvapil generála Fincka v jeho pozicích a 20. listopadu se mu v bitvě u Maxenu podařilo pruský sbor obklíčit. Druhý den Prusové kapitulovali a do rakouského zajetí padlo 13 000 nepřátelských vojáků, včetně devíti generálů. Díky intervenci Marie Terezie a neústupnosti Fridricha II. obě armády setrvaly v Sasku přes celou zimu až do února roku 1760, kdy se k armádě pruského krále připojil sbor korunního prince. Kvůli mrazu a epidemiím ztratily obě strany velké množství mužů i sil. Vzhledem k vojenským neúspěchům Pruska se oslabila jeho pozice u britského spojence a Britové připravovali mírový návrh. Avšak jednání vedená na konci roku v Nizozemí ztroskotala a spojenci se rozhodli dál pokračovat ve vedení války v souladu s versailleskou smlouvou.\n\nFrancouzské síly na říšském území byly počátkem roku 1759 rozděleny na dvě části. První z nich tvořila hlavní armáda pod velením maršála Contadese, jenž disponoval 66 000 muži, druhou byla tzv. mohučská armáda v čele s maršálem de Broglie, který měl pod svým velením 31 000 vojáků. 13. dubna na Broglieho oddíly poblíž Frankfurtu nad Mohanem zaútočil Ferdinand Brunšvický s hannoversko-britskou armádou (71 800 vojáků). Při bitvě u Bergenu chtěl využít početní převahy, kterou disponoval před spojením dvou francouzských armád, ale jeho protivník obsadil výhodnější postavení a na všech frontách odrazil pokus o zdolání svých pozic. Po tomto úspěchu velitel francouzského vojska, vévoda de Contades, zahájil všeobecnou ofenzivu. S Broglieho vojskem se spojil 3. června u Giesenu a společně zanedlouho dobyli pruskou pevnost Minden. 1. srpna se Brunšvický vévoda rozhodl s Francouzi u Mindenu svést bitvu, v níž se mu podařilo zvítězit, čímž přinutil protivníka stáhnou se do Kastelu.\n\nPro tento rok francouzská válečná rada naplánovala rovněž invazi do Británie. Francouzští vojáci se měli vylodit v ústí Temže a ve Skotsku. Z invaze však sešlo, neboť 19. srpna byla jedna z francouzských flotil poražena v bitvě u Lagosu. 20. listopadu se navíc Britům podařilo odhalit druhou francouzskou invazní flotilu a uštědřit jí porážku v bitvě u Quiberonu. Britové dosáhli jednoho z největších námořních vítězství ve své historii a Francouzi ztratili největší část válečného loďstva. Porážka byla o to zdrcující, že nadále nebyli schopni čelit britské námořní blokádě a postupně ponechali zámořské kolonie svému osudu.\n\nPrvní válečné operace roku zahájil polní zbrojmistr Laudon, který se svými oddíly 15. března vyrazil směrem do Horního Slezska. Začátkem června překročil hranice Kladska, kde sevřel do obklíčení 11 000 sbor generála Foqué. 22. června tento odřad naprosto zničil v bitvě u Landeshutu, přičemž z jeho kleští uniklo pouze 1000 Prusů. Mezitím se Fridrich II., jenž využil zimní nečinnosti protivníka ke konsolidaci vojska a pokusům nabízet mír všem spojencům Marie Terezie, pokoušel vylákat maršála Dauna z pevného postavení u Drážďan. Jeho opakované pokusy se setkaly s úspěchem teprve ve chvíli, kdy se rozhodl předstírat ústup do Slezska. Rakušané se pokusili pruského krále předstihnout a zahradit mu cestu, Fridrich II. se však otočil zpět k Drážďanům a zahájil jejich ničivé obléhání. Ve chvíli, kdy maršál Daun obdržel zprávy o protivníkově manévru, usoudil, že jde o lest, která ho měla nalákat do připravené pasti. Nicméně nebyl ochoten dopustit, aby saská metropole padla do pruských rukou, a proto vyrazil obráncům na pomoc. Když Fridrich II. zjistil, že se mu do zad blíží protivníkovy síly, jež se navíc zmocnily netrpělivě očekávaného zásobovacího transportu z Magdeburgu, rozhodl se zrušit obléhání a přesunout se ke slezské Vratislavi, kterou 1. srpna oblehl polní zbrojmistr von Laudon. Jakmile se Laudon dozvěděl o příchodu hlavního protivníkova vojska, ustoupil od města a vyčkal na příchod maršála Dauna. Ke spojení obou armád došlo 10. srpna, ve stejný den, kdy dorazil Fridrich II. k Lehnici. Zde se 15. srpna obě vojska střetla v generální bitvě. Pruský král měl k dispozici 30 000 vojáků, jeho protivníci téměř třikrát tolik, přesto se mu díky předvídavému přeskupení sil podařilo drtivě zvítězit. Pruské ztráty v bitvě u Lehnice činily 3500 mužů oproti 10 000 Rakušanům. Krátce po svém úspěchu se Fridrich II. stáhl k Vratislavi, kde se spojil s vojskem prince Heinricha. Daun ustoupil střežit české hranice a Laudon se přemístil k pevnosti Ostřehom.\n\nVrchní velitel ruského vojska generál Fermor, jenž ve funkci nahradil maršála Saltykova, vyslal koncem léta 20 000 vojáků generála Černyševa spolu s 15 000 sborem rakouského generála Lacyho, aby obsadili pruskou metropoli Berlín. 9. října složila berlínská posádka zbraně a městská rada, která se chtěla vyvarovat odstřelování města, vyplatila spojencům tučné výpalné. 12. října dorazila ke spojencům zpráva, že se k městu blíží pruský král, rozhodli se proto metropoli opustit. Rusové se stáhli za Odru a Rakušané do Slezska. Když Fridrich II. zjistil, že rusko-rakouská vojska Berlín vyklidila, nasměroval své muže do Saska, které obsadily říšské a rakouské sbory. Pruskému králi se podařilo dobýt zpět Lipsko a Wittenberg a následně se rozhodl zaútočit na maršála Dauna v opevněném táboře u Torgau. Pro tuto bitvu disponoval 50 000 muži, přičemž jeho protivník měl armádu o pouhých několik málo tisíc mužů početnější. K bitvě u Torgau došlo 3. listopadu a Fridrich II. v ní dosáhl nečekaného vítězství. Obě vojska ztratila zhruba 16 000 mužů a na rakouské straně byl zraněn maršál Daun. Po bitvě se Rakušané stáhli do Drážďan, kde přečkali zimu.\n\nNa říšském území byly bojové operace obnoveny až v červnu. Francouzi své síly opět rozdělili na dvě části. Hlavní armáda, jejíž velení převzal maršál Broglie, operovala v Hesensku, tzv. dolnorýnská armáda pod velením generála Saint–Germain překročila Rýn a dosáhla Dortmundu. 10. července vévoda Broglie zvítězil ve srážce u Korbachu a 31. července obsadil pevnost Kassel. Téhož dne byl francouzský generál Muy poražen hanoversko-britským sborem v bitvě u Wartburgu. Ačkoli se tímto vítězstvím Ferdinandovi Brunšvickému podařilo zastavit francouzský postup na sever, zjistil, že proti protivníkovi není schopen dalších zásadních podniků a vyklidil Hesensko. K dalším akcím se odhodlal teprve na konci října, když se neúspěšně pokusil dobýt významnou pevnost Wesel. Stejného výsledku dosáhl i ve snaze zabránit postupu Francouzů do dolního Saska. Ten zastavil až příchod zimy, která přiměla maršála de Broglie ubytovat své muže v kvartýrech v Porýní, Hesensku a Durynsku.\n\n Začátkem roku mohli Fridrich II. se svými spojenci postavit do pole 190 000 vojáků, jejich protivníci dvojnásobek. Pruský král zahájil bojové operace vpádem do Kladska počátkem března. Kvůli špatnému stavu armády si však nemohl dovolit větší ofenzivní akce, a tak v první polovině roku znepřátelená vojska povětšinou strategicky manévrovala a snažila se zaujmout co nejvýhodnější postavení. Když ruská armáda, pod velením nového velitele maršála Buturlina, přitáhla do dolního Slezska, snažil se Fridrich II. zabránit jejímu spojení s Laudonem. Rakouský vojevůdce však pruského krále oklamal zdařilým manévrem a spojencům, v počtu 150 000 vojáků, se na konci srpna podařilo pruského krále obklíčit v opevněném táboře u Bunzelwitzu (několik kilometrů od Svídnice). Spojenci se však kvůli liknavému ruskému maršálovi nedohodli na společné akci a ruská armáda, kromě 20 000 Černyševova pomocného sboru, 9. září odtáhla zpět do Polska. 26. září opustil Fridrich opevněný tábor a odtáhl do blízkosti města Nisa. Toho využil Laudon a 1. října padla Svídnice do rakouských rukou. Fridrich II. svou armádu rozložil v okolí Střelína mezi Vratislaví a Svídnicí. Zde ke králi dorazilo poselstvo tatarského chána Kerima Geraje s příslibem vojenské pomoci pro příští rok. Koncem roku navázal s Fridrichem diplomatické styky také turecký sultán, který shromažďoval u Bělehradu vojsko proti Fridrichovým nepřátelům.\n\nRusové se ve východním Prusku snažili dvakrát neúspěšně dobýt pevnost Kolberg. Nakonec se maršálu Rumjancevovi podařilo pevnost obklíčit a 16. prosince přinutil její obránce kapitulovat. Tímto počinem se ruské armádě podařilo velmi významně ohrozit pruské zásobovací cesty a posílit své postavení na již dobytém území.\n\nNa západní frontě zahájili Francouzi tažení až v červnu. 15. července se střetli s armádou Ferdinanda Brunšvického v bitvě u Vellinghausenu. I když francouzské vojsko utrpělo porážku, snažil se maršál Broglie až do konce roku provést na nepřítelem obsazené území několik výpadů. Další konfrontaci s vévodovou armádou se však obezřetně vyhýbal a hannoversko-britské armádě se tak podařilo uhájit Francouzi ohrožené oblasti.\n\nFrancouzské diplomacii se tento rok podařilo učinit významný krok. 15. března obnovila se španělským dvorem bourbonský rodinný pakt. Ten byl původně nasměrován proti Rakousku a jeho zájmům v Itálii, ale v současné chvíli spojil obě země proti Británii. Hrabě William Pitt se snažil v reakci na tento akt v anglickém parlamentu prosadil vyhlášení preventivní války Španělsku, ale nebyl vyslyšen, a rezignoval proto na post předsedy vlády.\n\nK největšímu zvratu ve válce došlo 5. ledna, když v Petrohradě zemřela carevna Alžběta Petrovna. Jejím nástupcem se stal její synovec Petr Fjodorovič, toho jména třetí. Nový car byl odjakživa velkým obdivovatelem Fridricha II. a jeho prvním rozhodnutím proto bylo ukončení války proti Prusku. Veškerá dobytá území a váleční zajatci byli navráceni novému spojenci a Černyševův sbor, přičleněný k Laudonově armádě, se měl připojit k armádě pruského krále. 16. března Prusko a Rusko podepsali smlouvu o uzavření příměří a 15. května bylo příměří stvrzeno mírovou smlouvou. Za nastalé situace bylo nuceno s Pruskem uzavřít mír i podpory zbavené Švédsko. Díky těmto událostem vojenská situace na prusko-rakousko-ruské frontě poněkud stagnovala. K dalšímu vývoji došlo až 9. července, když došlo v Petrohradě k palácovému převratu, při kterém byl nový car svržen a na jeho místo nastoupila jako regentka za syna Pavla jeho manželka Kateřina II., později zvaná Veliká. Generál Černyšev vzápětí obdržel od své panovnice rozkaz ukončit součinnost s pruskou armádou. Avšak Fridrich II., který se právě připravoval udeřit na část armády maršála Dauna před Svídnicí, generála přemluvil, aby svůj odchod o tři dny odložil a sám 21. července podnikl na Rakušany překvapivý útok. Zaskočení Rakušané brzy opustili své pozice a 4. srpna vojska Fridricha II. dokončila obkličovací kruh kolem slezské metropole. 16. srpna se sice jednotky maršála Dauna pokusily pevnost z obklíčení vymanit, ale po tuhém pruském odporu byly nuceny odpochodovat a ponechat město svému osudu. 9. října posádka Svídnice kapitulovala, čímž skončily vlastní boje o Slezsko.\n\nV Sasku se v srpnu spojila říšská armáda s armádou generála Hadika. 29. října napadl princ Heinrich její levé křídlo a drtivě ji porazil v posledním velkém střetnutí sedmileté války v bitvě u Freibergu. Spojenecká armáda, která ve zmatku ustoupila do Drážďan, ztratila na 7000 mužů, Prusové 1400 vojáků. 24. listopadu, po několika marných pokusech Prusů vylákat Rakušany ze saské metropole, uzavřely obě strany příměří. V tuto dobu si již císařovna Marie Terezie uvědomovala, že se jí pruského krále nepodaří srazit na kolena tak, jak v to celou válku doufala. Navíc Fridrich II. na konci roku vyslal generála Kleista na území římskoněmecké říše, čímž se mu podařilo vytvořit tlak na říšský sněm, který začátkem roku 1763 podepsal s Pruskem příměří.\n\n 4. ledna vyhlásila Velká Británie, v reakci na neuspokojivé jednání s madridským dvorem, Španělsku válku. Španělsko stejný krok učinilo o dva týdny později. Jelikož se Portugalsko odmítlo připojit k bourbonskému paktu, vyrazila 30. dubna španělská armáda obsadit severní Portugalsko. Lisabonský dvůr v reakci na tento vpád 18. května vyhlásil válku jak Španělsku, tak Francii. Portugalcům však hrál do karet fakt, že španělská armáda byla ve velmi špatném stavu a brzy byla nucena se z dobytého území stáhnout. Tím poskytla portugalskému králi Josefu I., a zejména pak britské vládě čas, aby stačila do země přesunout sbor o síle 6200 vojáků pod velením hraběte Viléma Schaumbursko-lipského a částečně vycvičit portugalskou armádu, která byla stejně jako ta španělská ve velmi tragickém stavu.\n\nDalší pokus o dobytí Portugalska učinila 42 000 španělsko-francouzská armáda až v srpnu. Jejím vrchním velitelem byl jmenován španělský šlechtic hrabě z Aranda. Hlavní těleso britsko-portugalské armády se nacházelo u městečka Abrantes. Její velitel se rozhodl vyčerpat silnějšího protivníka partyzánskou válkou, ke které byla zdejší krajina velmi příhodná. Španělská armáda však bez větších potíží postupovala portugalským vnitrozemím. Její postup na Lisabon se hrabě Vilém pokusil zpomalit v hornatém pásu, jehož vrcholky dosahovaly kolem 2000 metrů nad mořem. Britům se podařilo španělsko-francouzskou armádu zadržet a její velitel dal nakonec kvůli špatnému zásobování, dešťům a vysoké dezerci povel k ústupu do Španělska. Hrabě Vilém se snažil hraběte z Arandu napadnout, ale jeho vojsko nebylo dostatečně rychlé a jeho snaha tím přišla vniveč. Boje v Portugalsku pokračovaly s menší intenzitou až do listopadu, kdy obě armády uzavřely příměří.\n\nJelikož se pro Španělské království vyvíjel špatně i boj v zámoří, vyjádřil na podzim král Karel III. ochotu jednat s Brity o míru. Jelikož v průběhu roku 1762 získala v britském parlamentu převahu tzv. „mírová strana“, vyslala v září britská vláda vyjednavače také do Paříže. Vévoda Bedford se snažil uzavřít mír za každou cenu dřív, než se parlament sejde k dalšímu rokování. 3. listopadu byl mezi Francií a Španělskem na straně jedné a Británií a Portugalskem na straně druhé, v zámku Fontainebleau, uzavřen předběžný mír. Francie získala zpět ostrovy v Antilách (Martinik, Guadeloupe a Saint-Domingue), Cayenne ve francouzské Guyaně, africkou osadu Gorée, obchodní faktorie v Indii, které držela před rokem 1749 a další drobné zisky v Kanadě. Británie na Francii získala ostrovy Tobago, Grenadu, Svatý Vincenc, Dominiku a Menorku. Dále pak španělskou Floridu a všechna francouzská panství v Severní Americe, Kanadu a východní Louisianu. Španělům byla navrácena Havana, Manila a jako odškodnění za Floridu získali západní část Louisiany. Portugalsko získalo španělskou kolonii Sacramento v Uruguayi.\n\nPrvní krok k uzavření míru mezi Rakouskem, Saskem a Pruskem byl učiněn již na sklonku roku 1762, kdy se vyslanci všech tří zemí sešli v Míšni a posléze na zámku v Hubertusburgu, kde byl 15. února uzavřen prusko-rakousko-saský mír. Signatáři ukončili nepřátelství, dohodli se na statusu quo ante bellum a zřekli se nároku na reparace. Byly potvrzeny mírové smlouvy z let 1742 a 1745, čímž se Rakousko definitivně vzdalo větší části Slezska a Kladska. Dále se Fridrich II., jako říšský kurfiřt, tajným článkem zaručil při příští volbě římskoněmeckého císaře hlasovat pro rakouského kandidáta. Podpisem hubertusburského míru byla sedmiletá válka oficiálně ukončena.\n\nRatifikace pařížského míru mezi Francií, Británií, Španělskem a Portugalskem byla uskutečněna 10. února.\n\nJednoznačným vítězem celého sedmiletého zápolení se stala Velká Británie. Tento triumf ji stál 161 milionů liber a na 20 000 vojáků, avšak ziskem pro ni byla nadvláda nad světovými oceány a čelní postavení coby průmyslové velmoci. Pro Francii byla válka velkým fiaskem a doplatila tak na vedení slabých a vratkých ministerských či dvorských klik. Během konfliktu, jenž ji stál 70 000 lidských životů a 700 milionů livrů (její státní dluh navíc činil 1700 milionů livrů), prohrála zápas o koloniální a námořní prvenství a již nikdy se jí tento stav nepodařilo změnit. Rakousko za válku zaplatilo 140 000 mrtvými a zraněnými vojáky spolu se 160 000 civilními obyvateli. Nepodařilo se mu však dosáhnout ani jednoho cíle vytyčeného na počátku války, navíc jeho státní dluh dosáhl částky 271 milionů guldenů. Zároveň přišlo o výsadní mocenskou pozici v římsko-německé říši a o tento post se do budoucna muselo dělit s Pruskem. To ve válce přišlo o 180 000 vojáků a na 320 000 civilistů, přesto se mu díky jeho panovníkovi a odhodlání vyšších vrstev obyvatelstva podařilo odolat náporu nepřátel. Navíc udrželo územní zisky z předchozích válek, donutilo Evropu akceptovat jeho přítomnost ve velmocenského systému a oproti jiným účastníkům konfliktu nezůstaly jeho státní finance v deficitu. Fridrich II. po podepsání hubertusburského míru stále ještě disponoval částkou 30,25 milionu tolarů. Souhrnem tedy lze za vítěze konfliktu považovat Velkou Británii, Hannoversko, Portugalsko, Prusko a Rusko. Zásadní prohru utrpěla v první řadě Francie, dále pak Rakousko, Švédsko a Sasko.\n\nZtráty Pruska na civilním obyvatelstvu\n\n\n"}
{"id": "174283", "url": "https://cs.wikipedia.org/wiki?curid=174283", "title": "Seretse Khama", "text": "Seretse Khama\n\nSeretse Khama (1. července 1921, Serowe, Bečuánsko – 13. července 1980, Gaborone, Botswana) byl prvním prezidentem afrického státu Botswana.\n\nKhama byl potomek královského rodu, jeho dědeček – Khama III. – požádal Velkou Británii o ochranu svého území před expanzí Afrikánců a stál tak u zrodu britského protektorátu Bečuánsko. Seretse Khama po náhlé smrti svého otce již ve čtyřech letech zdědil titul náčelníka lidu Bamangwato, který tvoří kolem jedné třetiny botswanského obyvatelstva.\n\nVzdělání získal v Jižní Africe a na právnické fakultě Oxfordské univerzity. Jeho sňatek s běloškou v roce 1948 porušil pravidla o rasové segregaci. Britské úřady jej vyhostily ze země. Domů se mohl vrátit až roku 1956 poté, co se pod nátlakem britské, jihoafrické i jihorhodéské vlády vzdal postavení náčelníka. Stal se členem legislativní rady a byl jmenován členem výkonné rady protektorátu. V roce 1962 založil \"Bechuanaland Democratic Party\" – BDP (česky: Bečuánská demokratická strana). O tři roky později proběhly v Bečuánsku první volby na principu všeobecného hlasovacího práva. Khamova BDP se svým umírněným a multirasovým programem získala podporu nejen mezi příslušníky Khamova etnika, ale i u mnoha bílých osadníků a přesvědčivě zvítězila nad jinými, více nacionalisticky orientovanými stranami. Khama se stal premiérem. Pod jeho vládou získala 30. září 1966 Botswana nezávislost v rámci Commonwealthu a Seretse Khama se stal jejím prvním prezidentem. Brzy nato byl britskou královnou povýšen na rytíře.\n\nBotswana pod jeho vedením díky objevu bohatých nalezišť diamantů dosahovala vysokého hodpodářského růstu nesrovnatelného s jinými zeměmi subsaharské Afriky a zároveň proslula jako výjimečný ostrov stabilní demokracie, kde ovšem každé svobodné volby díky své pevně etnicky zakotvené voličské základně vyhrála BDP a Khama byl opakovaně volen prezidentem.\n\nNa mezinárodní scéně Khama sice vystupoval proti rasistickému režimu v Jižní Rhodesii, ale vzhledem k silné ekonomické závislosti Botswany na jihorhodéské železnici nikdy, na rozdíl od zambijské vlády, neuplatnil hospodářské sankce.\n\nKhama zemřel ve své prezidentské funkci v červenci 1980 a nahradil jej jeho viceprezident Quett Ketumile Masire.\n\nPolitickou dynastii Khamů nyní reprezentuje prvorozený syn Seretseho Khamy Ian Khama, současný (2016) prezident Botswany.\n\n"}
{"id": "174284", "url": "https://cs.wikipedia.org/wiki?curid=174284", "title": "Chasing Time: The Bedlam Session", "text": "Chasing Time: The Bedlam Session\n\nChasing Time: The Bedlam Session je živé album společně s DVD, které vydal britský zpěvák James Blunt v roce 2004, čímž zúročil svůj úspěšný debut alba Back To Bedlam. Na albu je záznam koncertu z Irska a na DVD je koncert, který odvysílala stanice BBC včetně rozhovoru a všech vydaných videoklipů.\n\n"}
{"id": "174304", "url": "https://cs.wikipedia.org/wiki?curid=174304", "title": "Sozialistischer Deutscher Studentenbund", "text": "Sozialistischer Deutscher Studentenbund\n\nSocialistický německý studentský svaz (Sozialistischer Deutscher Studentenbund, zkratka SDS) patřil k nejpřednějším a nejznámějším levicovým organizacím Spolkové republiky Německo, zejména koncem šedesátých let 20. století. Organizace, která vznikla původně v podhoubí sociálnědemokratické SPD, se stal hlavním orgánem mimoparlamentní opozice APO, Nové levice a protestu proti neflexibilním strukturám poválečného Německa; je neodtržitelná od dějin studentského hnutí v Německu. Známé se stalo i heslo SDS pozdních šedesátých let – \"„Alle reden vom Wetter. Wir nicht.“\", v překladu: \"„Všichni se baví o počasí. My ne.“\"\n\nStudentský svaz SDS byl založen 2. září 1946 v Hannoveru sice jako nezávislá studentská organizace, avšak její blízkost k SPD byla zřejmá od samotného počátku a byla zdůrazněna i vyloučením bývalých komunistů z řad SDS na nátlak SPD (jmenováni bývají Helmut Schmidt a Kurt Schumacher). Od konce 50. let však rozpory mezi SDS a SPD vzrůstají, zejména v otázce znovuvyzbrojení Německa, protiatomového hnutí a v diskusích o novém programu SPD, tzv. Godesberském programu.\n\nV šedesátých letech se SDS od SPD odtrhl a byl stále více považován za ústředí vznikající Nové levice; roku 1965 přistupují organizaci tehdy známí aktivisté jako Rudi Dutschke, Bernd Rabehl a Dieter Kunzelmann. SDS se během debat o socialistickém internacionalismu poznenáhlu mění v antiautoritářskou, nedogmatickou levicovou skupinu s částečně anarchistickými a libertárními rysy, která se na rozdíl od mnoha jiných vyznačuje stále konkrétnější kritikou na tzv. reálně existujícím socialismu – tehdejší německý překlad pro státy východní Evropy; SDS byl jednou z mála západoevropských levicových skupin, které se sympatizovaly s pražským jarem.\n\nSDS se stává jádrem tehdejší mimoparlamentní opozice APO, kolem roku 1968 čítá 2500 aktivních členů. Současně však probíhala silná diferenciace názorů, která během krátké doby vedla ke vzniku několika tuctů sektářských organizací mnoha zabarvení a k posloupnému rozpadu SDS. 21. března 1970 byl SDS formálně rozpuštěn.\n\nK známým osobnostem, členům SDS, patří mimo jiné:\n\nGünter Amendt, Claus Arndt, Matthias Beltz, Klaus von Beyme, Wolfgang Büsch, Frank Dahrendorf, Ralf Dahrendorf, Frank Deppe, Rudi Dutschke, Horst Ehmke, Peter Gäng, Hannes Heer, Heinz-Joachim Heydorn, Jürgen Horlemann, Gerd Koenen, Hans-Jürgen Krahl, Wolfgang Lefèvre, Ulrich Lohmar, Horst Mahler, Ulrike Meinhofová, Volkhard Mosler, John van Nes Ziegler, Reinhold Oberlercher, Peter von Oertzen, Bernd Rabehl, Jan-Carl Raspe, Reimut Reiche, Karl Heinz Roth, Helke Sander, Helmut Schauer, Helmut Schmidt, Joscha Schmierer, Peter Schulz, Peter Schütt, Lorenz Schwegler, Jürgen Seifert, Christian Semler, Karin Strucková, Fritz Teufel, Karl Wittrock, Frank Wolff , Karl Dietrich Wolff, Wolfgang Zeidler\n\n"}
{"id": "174306", "url": "https://cs.wikipedia.org/wiki?curid=174306", "title": "Marañón", "text": "Marañón\n\nMarañón ( ) je řeka v Peru. Je levou zdrojnicí Amazonky. Je dlouhá 1730 km a její povodí má rozlohu 382 887 km². V dřívějších dobách bylo jméno Marañón používáno nejen pro zde zmiňovanou řeku, ale i pro celý tok Amazonky od jejího soutoku s Marañónem.\n\nPramení na východních svazích Západní Kordilery v Peru asi 160 km severovýchodně od hl. města Limy v nadmořské výšce 4840 m nedaleko jezera Lauricocha jímž také protéká. Dále teče na sever v hluboké propadlině rovnoběžně s pobřežím Tichého oceánu. Pak se otáčí na východ a protíná hřeben And. Přitom vytváří 27 tzv. pongo, což jsou skalnaté hluboké soutěsky s místy téměř převislými stěnami. Poté opouští hory a vtéká do Amazonské nížiny. Zde se asi 60 km od města Iquitos stéká s řekou Ucayali a vytváří Amazonku. U soutoku je řeka asi jeden kilometr široká a průměrný průtok v tomto místě činí 16 700 m³/s.\n\nMorona, Pastaza, Huallaga, Tigre\n"}
{"id": "174311", "url": "https://cs.wikipedia.org/wiki?curid=174311", "title": "Quett Ketumile Masire", "text": "Quett Ketumile Masire\n\nQuett Ketumile Joni Masire (* 23. července 1925, Kanye, Bečuánsko – 22. června 2017, Gaborone, Botswana) byl druhým prezidentem Botswany.\n\nMasire pocházel z jihovýchodu dnešní Botswany, byl nejstarším synem nižšího náčelníka etnika Bangwaketse. V dětství pracoval jako pasáček a navštěvoval místní školy. Později získal v Jižní Africe učitelské vzdělání. Živil se jako učitel, úředník a novinový korespondent. V roce 1958 byl zvolen do kmenové rady a roku 1961 získal jako zástupce své rodné oblasti křeslo v nově vzniklé legislativní radě britského protektorátu Bečuánsko. O rok později se stal spolu se Seretse Khamou spoluzakladatelem Bečuánské (později Botswanské) demokratické strany (BDP), působil jako její generální tajemník a editor stranických tiskovin.\n\nPoté, co BDP vyhrála volby, byl v Khamově vládě jmenován prvním místopředsedou vlády. Jako takový se účastnil jednání o nezávislosti protektorátu. Když se Khama stal roku 1966 prvním Botswanským prezidentem, stanul Masire opět po jeho boku jako viceprezident. Současně zastával i post ministra financí, později, po dlouhé období let 1967–1980, byl ministrem rozvojového plánování. V této roli bezesporu přispěl k botswanské hospodářské stabilitě. Pod jeho vedením byly zisky z Botswanské těžebního průmyslu citlivě investovány do dalších sektorů ekonomiky.\n\nPo smrti prezidenta Khamy v roce 1980 se Masire stal druhým botswanským prezidentem. Jeho mandát byl potvrzen v letech 1984, 1989 a 1994.\nPod Masirovým vedením zůstala Botswana i přes sérii vládních korupčních skandálů věrná svým demokratickým tradicím. V listopadu 1997 stárnoucí Masire prohlásil, že v březnu následujícího roku odstoupí z funkce. Tak se také skutečně stalo a prezidentský úřad zaujal Masirův viceprezident Festus Mogae.\n\nV následujících letech byl Masire činný v oblasti diplomacie, intenzivně se jako prostředník angažoval při řešení občanské války v Demokratické republice Kongo.\n\n\n"}
{"id": "174314", "url": "https://cs.wikipedia.org/wiki?curid=174314", "title": "HMS Hasty (H24)", "text": "HMS Hasty (H24)\n\nHMS Hasty byl britský torpédoborec třídy \"G a H\", který sloužil u Royal Navy během druhé světové války.\n\nStavba začala 15. dubna 1935 v loděnici William Denny, Brothers and Company, Limited v Dumbartonu ve Skotsku. Na vodu byl spuštěn 5. května 1936 a do služby byl přijat 11. listopadu 1936.\n\n"}
{"id": "174316", "url": "https://cs.wikipedia.org/wiki?curid=174316", "title": "Muri (Aargau)", "text": "Muri (Aargau)\n\nMuri (k odlišení od stejnojmenné obce v kantonu Bern zapisováno též Muri (Aargau), Muri (AG) či Muri AG, dříve také Muri (Freiamt)) je obec na jihovýchodě švýcarského kantonu Aargau a je též hlavním městem stejnojmenného okresu. Obyvatelům obce v horní části údolí potoka Bünz se říká \"Murianer\", v protikladu k obyvatelům Muri u Bernu, kterým se říká \"Muriger\". Dnešní obec Muri vznikla roku 1816 sloučením čtyř obcí: Langdorf, Egg, Hasli a Wey.\n\nObec sestává ze tří částí, jež v posledních desetiletích společně vyrostly v okolí kláštera Muri a nádraží. V bezprostřední blízkosti směrem na západ od kláštera leží čtvrť Wey, o něco více než kilometr jižně čtvrť Langdorf (dříve nazývaná též Dorfmuri). Na východ železniční trati leží ve vzdálenosti cca ½ km místní část Egg. Kromě toho je zde ještě několik menších osad: Hasli se nachází 1 km severně od kláštera, Wili 1 km severozápadním směrem, Langenmatt 1 km západně. Osada Türmelen, jež leží přímo na východní obecní hranici, vyrůstala společně s Eggem. Mimo to je zde také mnoho samot, jež jsou roztroušené po celém území obce.\n\nMuri leží na horním konci Bünztalu na úpatí švýcarského Lindenbergu, přičemž, až na jednu výjimku, v rovině. Všechny místní části leží ve výšce od 450 do 480 metrů nad mořem. Směrem na západ se rovnoměrně zvedá svah, kde ve výšce 570 m leží Langenmatt. Naproti tomu na jihu je krajina vlnitá a je rozdělena dvěma hluboko zaříznutými potočními údolími. Sörikerbach protéká Weyem, Rüeribach teče skrze Langdorf a obtéká Egg. Oba potoky se slévají mezi nádražím a Hasli se vlévá do Bünzu. Podél východní hranice obce se táhne nízký kopec Wagenrain, jenž tvoří hranice k údolí řeky Reuss. Naproti tomu směrem k Birri se krajina svažuje dolů.\n\nRozloha obce činí 1234 hektarů, z čehož 264 ha je zalesněných a 221 ha zastavěných. Nejvyšší bod se nachází v 635 m nad Tobelem am Sörikerbach, nejnižší bod leží ve 432 m v Büelmoosu na východní hranici městečka.\n\nSousední obce jsou Aristau na severovýchodě, Merenschwand na východě, Benzenschwil na jihovýchodě, Geltwil na jihozápadě, Buttwil na západě a Boswil na severozápadě.\n\nZ rozličných nálezů lze usuzovat, že v mladší době kamenné a bronzové byla oblast Muri osídlena. Z počátků doby železné (Hallstattská) pochází mohyla, jež byla objevena roku 1929 na jižním pomezí obce. Od 1. století našeho letopočtu vznikaly menší římské osady, jež však byly okolo roku 260 po přepadení Alemány zničeny. Ti se zde nakonec v 8. nebo 9. století usadili a své sídlo nazvali \"Murahe\" (což je výpůjčka z latinského \"murus\", podle hojného počtu malých římských hradeb, jež zde nalezli).\n\nDějiny Muri jsou úzce spjaty s benediktinským opatstvím. Hrabě Radbot Habsburský z Habsburku a Ita z Lothringenu založili klášter Muri v roce 1027. S podporou Habsburků časem sílil jeho vliv, získal rozsáhlé pozemky v centrálním Mittellandu a pozvedl se až na úroveň důležitého duchovního centra. Ve 12. století bylo dnešní území obce rozděleno na \"vicus superior\" (Dorfmuri, dnešní Langdorf) resp. do \"vicus inferior\", jenž zahrnoval klášterní oblast vlivu (doména). Z částí klášterní domény vznikly později od roku 1082 další sídla a osady. Egg, Hasli a Wey se během let vyvinuly do samostatných obcí.\n\nFara nezahrnovala jen dnešní Muri, nýbrž také Aristau, Buttwil a Geltwil. Nižší soudní pravomoc kláštera kromě toho zahrnovala také části Beinwilu (Freiamtu) a Besenbürenu. Zemské panství a vyšší soudní pravomoc náležely Habsburkům. V roce 1415 získala Švýcarská konfederace do své správy Aargau a habsburské fojtství Muri se stalo částí společného území (Gemeine Herrschaft) Freiamtu. Početná menšina obyvatelstva panství Muri přestoupila roku 1529 k Reformaci, avšak roku 1531 po II. kappelské válce byla rekatolizována. Klášter poté získal ještě více na významu a v roce 1701 byl dokonce povýšen do hodnosti knížecího opatství; mnoho let platil za nejbohatší klášter Švýcarska.\nV březnu 1798 dobyli Francouzi Švýcarsko a vyhlásili Helvétskou republiku. Dorfmuri se stal vládním sídlem distriktu Muri v Kantonu Baden. Po založení kantonu Aargau v roce 1803 utvořily Egg, Hasli, Wey a Langdorf (jenž se v mezidobí zřekl svého starého názvu Dorfmuri), stejně jako dnešní obce Aristau, Geltwil a Buttwil, okresní obec, jakýsi velmi volný spolek obcí. Dnešní obec Muri vznikla v roce 1816 po rozpuštění okresní obce a sjednocení Eggu, Hasli, Langdorfu a Weye. Spouštěcím signálem byl konkurs obce Hasli.\n\nZačátkem ledna 1841 vypukly ve Freiamtu nábožensky motivované nepokoje, jež se nasměrovaly proti vládě kantonu. Konflikt, jenž mohl být během několika málo dnů uveden pod kontrolu, posloužil kantonu jako záminka, aby bylo 13. ledna okamžitě rozhodnuto o zrušení kláštera Muri. Poslední mniši opustili klášter 27. ledna. Zrušení kláštera, jež se stalo příčinou Aargauského klášterního sporu, zastihl obec nepřipravenou, neboť od té chvíle musela převzít výdaje, jež do té doby nesl klášter, jako například vzdělávání. Budovy byly následně přiděleny k různým účelům. 21. srpna 1889 vyhořela jedna část klášterních budov. Celková restaurace východního křídla mohla být dokončena až v roce 1989. Od r. 1960 žije opět malá skupinka mnichů v jednom křídle kláštera. Ve zbytku prostor je dnes sídlo okresního i obecního úřadu a jediná školní místnost.\n\nObec byla dne 1. června 1875 připojena k železniční síti, a uvedena do provozu jako úsek Wohlen – Muri Aargauské jižní trati. Prodloužení do Rotkreuzu (s přípojkou na Gotthardbahn) se z finančních důvodů protáhlo a uskutečnilo se teprve 1. prosince 1881. Projekt úzkokolejné trati přes Merenschwand do Affoltern am Albis několikrát ztroskotal. Nějaký čas hrál jistou roli také turismus: od roku 1868 do 1917 zde existoval léčebný a lázeňský ústav, kde se dokonce stáčela a prodávala minerální voda. Dnes by však již lázeňské zařízení nevyhovovalo přísným předpisům termálních lázní.\n\nPrůmysl se začal rozvíjet na počátku 19. století, přičemž se jednalo především o pobočku průmyslového vázání slámy ve Wohlenu, jakož i velkovýrobu hedvábí v Knonaueramtu. Od roku 1898 do 1969 se v Muri vyráběly cihly a tašky. Továrna na traktory se udržela jen v letech 1935 až 1941. Uprostřed padesátých let vznikla podél železniční trati rozlehlá průmyslová zóna.\n\nNad vším dominujícím poznávacím znakem městečka Muri je Klášter Muri, téměř 800 let starý Benediktinský klášter. Jeho srdcem je barokní, osmiboká středová stavba (Oktogon) ze 17. stol. Ta je zasazena do částí někdejšího románského kostela pocházejícího z 11. století, z nějž se dochovaly křížová chodba, kruchta (kněžiště) a krypta. Též jsou zde patrny elementy gotického slohu. Kostel je bohatě zdoben freskami a dřevořezbami.\n\nV křížové chodbě s hodnotným cyklem z malovaného skla ze 16. století se nachází rodinná hrobka Habsburků.\nV klášterním muzeu jsou vystaveny hodnotné klášterní umělecké poklady. Je zde i stálá expozice alpského malíře Caspara Wolfa. V klášterním kostele se nachází plných pět varhanních systémů. Od prostředku května do konce září se tu konají světoznámé varhanní koncerty.\n\nHeraldický rozbor obecního znaku zní: „v červeném poli dvouřadá, černě spárovaná bílá hradba s trojím cimbuřím.“ Na pečeti obce z roku 1811 a 1872 byla obcí připojena ještě umučení Krista, tento symbol však historicky náleží společně všem částem Muri (tzv. Freie Ämter). Roku 1930 byl pak převzat znak někdejšího kláštera. Hradba byla nejprve trojřadá, od roku 1972 však má řady pouze dvě – na základě zobrazení opatského znaku z roku 1618. Znak okresu naproti tomu zůstal nezměněn.\n\nK 31. prosinci 2005 žilo v Muri 6 549 lidí. Podíl cizinců činil 22,6 %. Při sčítání lidu v roce 2000 se 63,7 % obyvatel hlásilo k římskokatolickému, 16,6 % reformovanému, 2,5 % řeckokatolickému a 6,9 % muslimskému vyznání a 1,0 % patří k ostatním směrům. 86,4 % mělo jako hlavní jazyk němčinu, 4,2 % albánštinu, 2,7 % italštinu, 2,2 % srbochorvatštinu, 1,1 % portugalštinu.\n\nV Muri je přibližně 3 800 pracovních míst, z toho 5 % v zemědělství, 40 % v průmyslu a 55 % v sektoru veřejných služeb. Prakticky všechny podniky můžeme zařadit do kategorie malé a střední podniky, neexistuje zde žádný dominující zaměstnavatel. Nejvýznamnější výrobní odvětví jsou zpracování kovů, chemie, zpracování umělých hmot, výroba ovocných nápojů a výroba přístrojů, přesných pracovních nástrojů a elektronických zařízení.\nVe městě se nachází hlavní sídlo společnosti Stobag, vyrábějící stínící techniku (markýzy, rolety, baldachýny apod.)\n\nAsi 2 km severně od obce se nachází, provozovaná podle přísných předpisů ekobiofarmy a předpisového chovu zvěře, hájovna u bažin Murimoos. Ta skýtá živobytí a možnost uplatnění pro cca 90 postižených mužů, kteří jsou duševně, tělesně nebo společensky znevýhodnění. Hájovna slouží současně jako místo různých společenských setkání.\n\nV Muri se nachází okresní nemocnice. Pod tuto nemocnici spadá také celý okres Freiamt.\n\nV Muri jsou tři školní centra (Bachmatten, Badweiher a Rösslimatt), v nichž jsou zastoupeny všechny stupně obligátního veřejného vzdělání. Čtyři třídy primární školy jsou zřízeny v jednom z křídel kláštera. Nejbližší kantonová škola (gymnázium) se nachází ve Wohlenu. Od roku 1956 do roku 2002 vznikla další zemědělská škola.\n\n\n\n"}
{"id": "174317", "url": "https://cs.wikipedia.org/wiki?curid=174317", "title": "Festus Mogae", "text": "Festus Mogae\n\nFestus Gontebanye Mogae (* 21. srpna 1939, Serowe, Bečuánsko) byl v letech 1998 až 2008 prezidentem Botswany.\n\nTřetí botswanský prezident se narodil v pastevecké rodině v centrálním distriktu britského protektorátu Bečuánsko. Vystudoval ekonomii na univerzitách v Oxfordu a Sussexu, stal se členem Botswana Democratic Party – BDP (\"česky\": Botswanská demokratická strana), poté pracoval ve vyšších funkcích na ministerstvu financí a rozvojového plánování.\n\nV letech 1971 – 1976 zastával různé funkce v MMF, Světové bance a Africké rozvojové bance. Poté působil ve Washingtonu jako výkonný ředitel MMF pro anglofonní Afriku. Do vlasti se vrátil, aby zaujal funkci guvernéra centrální banky.\n\nOd roku 1982 působil jako stálý tajemník prezidenta a tajemník vlády. Roku 1989 byl jmenován ministrem financí a rozvojového plánování ve vládě prezidenta Masira a o tři roky později se stal jeho viceprezidentem.\n\nTřetím botswanským prezidentem se stal 1. dubna 1998 poté, co jeho předchůdce po mnoha letech odstoupil z funkce. Nejvyšší prioritou Mogaeho vlády je bezesporu boj s HIV/AIDS, neboť Botswana patří k zemím nejvíce zasaženým touto nemocí. V roce 2008 ho ve funkci vystřídal Ian Khama.\n\nPrezident Mogae je ženatý a má tři dcery.\n\n"}
{"id": "174350", "url": "https://cs.wikipedia.org/wiki?curid=174350", "title": "Andreas Mölzer", "text": "Andreas Mölzer\n\nAndreas Mölzer (* 2. prosince 1952 Leoben) je rakouský politik a novinář, poslanec Evropského parlamentu za Freiheitliche Partei Österreichs (FPÖ).\n\nAndreas Mölzer studoval historii, právo a sociologii na Karl-Franzens-Universität Graz. Od roku 1998 působil jako autor sloupků v rakouských novinách \"Kronen Zeitung\" a \"Die Presse\".\n\nVe volbách v roce 2004 byl zvolen za FPÖ poslancem Evropského parlamentu, kde působí ve výboru pro ústavní záležitosti. V březnu 2005 byl vyloučen z FPÖ za kritiku Jörga Haidera, ale po odchodu Haidera ze strany se stal ještě téhož roku opět jejím členem.\n\nV lednu 2007 byl jedním ze zakládajících členů frakce Identita, tradice a suverenita.\n\n"}
{"id": "174360", "url": "https://cs.wikipedia.org/wiki?curid=174360", "title": "Fish Fillets", "text": "Fish Fillets\n\nFish Fillets je logická počítačová hra z roku 1997 (7. duben) od společnosti Altar Games.\n\nÚkolem hráče je dostat dvě ryby ven z místnosti pomocí promyšleného přesouvání předmětů, ale existují také místnosti (vždy poslední z každé větve), kde je úkolem hráče dostat ven nějaký předmět. Jedna z ryb je malá, oranžová, ženského pohlaví. Její výhodou je právě její malá velikost, díky které se dostane i do stísněných prostorů. Velká, modrá ryba mužského pohlaví zase dokáže zvedat ocelové válce. Mezi rybami je nutno přepínat a spolupracovat s nimi. Hra se odehrává ve čtvercové síti, ve které platí gravitace, tudíž předměty padají dolů. Pokud se padající předmět setká s rybou, ta zemře a místnost je třeba řešit od začátku (až na výjimky). Ryby zpříjemňují hru různými vtipnými hláškami.\n\nPři vydání hry byla také uspořádána soutěž o počítač pro prvního úspěšného řešitele.\n\nALTAR uvolnil v prosinci 2002 hru jako freeware a v březnu 2004 i její zdrojové soubory pod GNU/GPL licencí. Toho se chytli bratři Ivo a Pavel Danihelkové a hru přepsali. Hra je nyní napsaná v C++, používá SDL knihovny, Lua skripty, grafika byla z BMP převedena do PNG, zvuk z WAV do OGG, takže je výsledná hra mnohem menší (300 MB → 150 MB). Velikost ovšem závisí na verzi jakou si stáhnete. Původní hra byla určena pro operační systém Microsoft Windows, po přepsání je hra portována i na Linux, BSD, Mac OS a další.\n\n\n"}
{"id": "174361", "url": "https://cs.wikipedia.org/wiki?curid=174361", "title": "Scribus", "text": "Scribus\n\nScribus je počítačový program pro sazbu dokumentů (desktop publishing). Šířen je zdarma pod licencí GNU GPL. Co se týče schopností a možností rozvržení stránek, snese srovnání i s placenými programy Adobe PageMaker, QuarkXPress nebo Adobe InDesign.\n\nProgram byl vyvinut pro operační systém Linux. Následně byly vytvořeny jeho verze pro operační systémy Windows, Mac OS X či OS/2. Scribus je komplexní sázecí program. Nabízí celou řadu funkcí, včetně skriptování v jazyce Python, podporu většiny textových i grafických formátů včetně SVG, TrueType a OpenType fontů, CMYK a ICC správu barev či export do PDF.\n\nScribus je lokalizován do českého jazyka a tým dobrovolníků pracuje na tvorbě české dokumentace.\n\n"}
{"id": "174364", "url": "https://cs.wikipedia.org/wiki?curid=174364", "title": "Solimões", "text": "Solimões\n\nSolimões ( , ) je název horního toku Amazonky, používaný v Brazílii. Označuje se tak Amazonka od svého počátku na soutoku řek Marañón a Ucayali až po soutok s Río Negro (tzv. Encontro das Águas). Teprve po tomto soutoku je v Brazílii řeka nazývána Amazonkou.\n"}
{"id": "174368", "url": "https://cs.wikipedia.org/wiki?curid=174368", "title": "Sni svůj bláhový sen", "text": "Sni svůj bláhový sen\n\nRakouský spisovatel Johannes Mario Simmel napsal v roce 1996 román Sni svůj bláhový sen (v originále \"Träum den unmöglichen Traum\"). Tento román je z velké části autobiografický a vrací se k postavě z románu \"Divím se, že jsem tak veselý\".\n\nHlavní postavou je Robert Faber, stárnoucí spisovatel. Robert neví kudy kam a chystá se spáchat sebevraždu, ale v poslední chvíli ho zachrání telefonát přítele, který vzkazuje, aby zavolal do Vídně. Faberovi se moc nechce, už to chce mít za sebou, ale jeho strážný anděl – mrtvá manželka Natalie, ho přesvědčí, aby přítele poslechl. Faber tedy vytočil číslo do Vídně a od toho okamžiku se mu změnil celý život. Dozvídá se, že má vnuka, který je vážně nemocný a léčí se v Mariánském dětském špitálu. Odlétá do Vídně, kde se setká s patnáctiletým Goranem. A poté odjíždí za Goranovou babičkou, se kterou se seznámil v roce 1953 v Sarajevu a do které se tenkrát zamiloval.\n\nKdyž vidí ve špitálu tu bolest, zoufalou naději, ztratí nervy a chce od toho všeho utéct, ale strážný anděl ho opět přivede zpět. Faber se tedy vrací do špitálu a pomalu se dostává do prostředí dětského světa: pláč i smích, život i smrt. To vše je na denním pořádku.\n\nMezitím se Goran rychle uzdravuje díky dívce Petře. Ona jediná ho postavila na nohy, jediná ho dokázala povzbudit a zbavit ho pocitu viny, že může za smrt rodičů, které zabila válka. Ale je potřeba mu transplantovat nová játra. I z toho se Goran dostane.\n\nA tam venku chce někdo Fabera zabít. Má možnost utéct, ale tentokrát to neudělá, protože má kolem sebe lidi, které nade vše miluje. A proto promeškal svou příležitost – byl zastřelen.\n"}
{"id": "174371", "url": "https://cs.wikipedia.org/wiki?curid=174371", "title": "Everybody Else Is Doing It, So Why Can't We?", "text": "Everybody Else Is Doing It, So Why Can't We?\n\nEverybody Else Is Doing It, So Why Can't We? (\"česky „Všichni ostatní to dělají, tak proč my nemůžeme?“\") je debutové album irské hudební skupiny The Cranberries, které vyšlo v roce 1993.\n"}
{"id": "174376", "url": "https://cs.wikipedia.org/wiki?curid=174376", "title": "Ashley Mote", "text": "Ashley Mote\n\nAshley Mote (* 15. ledna 1936 Londýn) je britský politik, poslanec Evropského parlamentu a autor knih o dějinách kriketu a knih s politickou tematikou.\n\nDo Evropského parlamentu byl zvolen v roce 2004 za \"United Kingdom Independence Party\", ale později tuto stranu opustil a působí jako nezávislý poslanec.\n\nJe autorem knih s politickou tematikou: \"Vigilance - A Defence of British Liberty\", která pojednává o Evropské unii, a \"OverCrowded Britain: Our Immigration Crisis Exposed\", která kritizuje současnou masovou imigraci do Velké Británie, a knih \"The Glory Days of Cricket\" a \"John Nyren's „The Cricketers of my Time“\" o historii kriketu.\n\nV roce 2005 spoluzaložil skupinu tři poslanců Evropského parlamentu s názvem \"Platform for Transparency\" a v lednu 2007 se stal zakládajícím členem frakce Identita, tradice a suverenita.\n\n"}
{"id": "174377", "url": "https://cs.wikipedia.org/wiki?curid=174377", "title": "Vinnycja", "text": "Vinnycja\n\nVinnycja ( [vinnyc’ja]; ; [vinnica], ) je město na střední Ukrajině. Leží v mírně zvlněné krajině na obou březích řeky Jižní Bug, zhruba 250 km jihozápadně od Kyjeva. Vinnycja je kulturním a hospodářským centrem nejen současné Vinnycké oblasti, ale i historického regionu Podolí. Nachází se zde základna ukrajinského vojenského letectva. V současnosti zde žije přes 370 000 lidí.\n\nSídlo zde bylo již za časů Kyjevské Rusi, první doklady jsou z roku 1363. V roce 1565 se Vinnycja stala okresním městem Braclavského vojvodství; roku 1640 obdržela Magdeburské právo. Během kozácké éry se město stalo jedním z dějišť Chmelnického povstání.\n\nPrudký rozvoj nastal po roce 1871 s příchodem železnice. Roku 1914 se Vinnycja nakrátko stala centrem Podolské gubernie, od roku 1931 je střediskem Vinnycké oblasti. Za druhé světové války bylo město těžce poničeno německými okupanty; během let 1941–1945 klesl počet obyvatel ze 100 000 na 27 000 a bylo zničeno na 1880 obytných budov. Deset kilometrů severně od města zřídili nacisté jeden z Hitlerových hlavních stanů s názvem Werwolf.\n\nPo roce 1948 nastal opětovný rozvoj, zejména průmyslu.\n\nPodle ukrajinského sčítání lidu z roku 2001 ve Vinnycji žilo 354 600 lidí následujících národností:\n\n\n\nVe městě je rozvinut především elektro- a radiotechnický průmysl a slévárenství.\n\nMěsto leží na významné železniční trati Kyjev – Žmerynka, která je součástí spojení Ruska a Ukrajiny se střední a jihovýchodní Evropou a zároveň spojení západní Ukrajiny s Kyjevem a východními částmi země. Vinnycja má denně přímé železniční spojení s Prahou (33 hod.). Městem prochází také hlavní silniční tah Lvov – Umaň.\n\nMěstskou hromadnou dopravu zajišťují autobusy, trolejbusy a tramvaje.\n\n\n"}
{"id": "174378", "url": "https://cs.wikipedia.org/wiki?curid=174378", "title": "Zálužice (rozcestník)", "text": "Zálužice (rozcestník)\n\nNázev Zálužice má více sídel:\n"}
{"id": "174380", "url": "https://cs.wikipedia.org/wiki?curid=174380", "title": "Zvýrazňovač", "text": "Zvýrazňovač\n\nZvýrazňovač je psací potřeba, která se používá ke zvýraznění napsaného nebo vytištěného textu. Zvýrazňovač má různé barvy. Použití zvýrazňovače je však v některých případech neefektivní. Při zvýrazňování textu vytištěného na inkoustové tiskárně se text rozmazává, a zvýrazňovač zanáší barvou inkoustu. Náplň zvýrazňovače obsahuje látky, které přeměňují ultrafialové záření na viditelné světlo a tím ho zesilují.\n"}
{"id": "174384", "url": "https://cs.wikipedia.org/wiki?curid=174384", "title": "Move Your Ass!", "text": "Move Your Ass!\n\nMove Your Ass! (Hejbni zadkem!) je píseň německé skupiny Scooter z alba ...And The Beat Goes On! z roku 1995. Jako singl vyšla píseň v roce 1995. Singl se stává nejvýše nasazenou novinkou v historii německé singlové hitparády. Později (6.10.1995) vychází píseň i jako EP.\n\n\n"}
{"id": "174385", "url": "https://cs.wikipedia.org/wiki?curid=174385", "title": "Outrageous", "text": "Outrageous\n\nOutrageous \"(Odporný)\" je čtvrtá a poslední píseň z alba In the Zone, jež nazpívala Američanka Britney Spears. Singl byl vydán během třetí čtvrtiny roku 2004.\nPíseň Outrageous napsal a produkoval známý R&B zpěvák R. Kelly, kterého můžeme slyšet ve vokálech této písně. Text písně si přála Britney, aby byl napsaný na ní a znamenal, že všechno, co dělá je odporné.\nRežie se opět chopil Dave Meyers, ale jelikož si Britney během natáčení vážně poranila koleno při tanci, klip se nedotočil.\n\nScény klipu, ale byly zveřejněny na DVD , kde se objevila společně se Snoop Doggem.\n\nKlip se natáčel ve Woodside v New Yorku a natočené scény obsahují Britney, která sleduje Snoopa při basketbalu, se kterým později i flirtuje. Poslední natočená scéna je právě tanec, při jehož natáčení došlo již ke zmiňovanému zranění.\nPísni Outrageous se moc nedařilo, odborníci se ale shodli, že píseň není špatná, ale zkrátka k ní chyběl videoklip, který by se fanouškům vryl do povědomí.\n"}
{"id": "174386", "url": "https://cs.wikipedia.org/wiki?curid=174386", "title": "Próteus", "text": "Próteus\n\nPróteus - (latinsky \"Proteus\") je v řecké mytologii mořský bůh, syn boha moří Poseidóna a mořské nymfy Náidy.\n\nV mýtech se objevuje jenom jako stařec, nerudný a nevlídný. Byl neomylným věštcem, věštil však neochotně, spíše z donucení. Děsil svými mistrnými proměnami. Svému otci sloužil - pásl jeho stáda tuleňů. Sídlil na ostrově Faru.\n\nKdyž se spartský král Meneláos vracel z trojské války, silné bouře ho svedly z cesty domů, těžce poničily jeho loďstvo, způsobily ztráty v řadách jeho bojovníků. Nakonec ho zahnaly do ústí Nilu, Meneláos bloudil Egyptem a Libyí. Dostal se zpět k ústí Nilu. Tam mu pomohla Eidothea, dcera boha Prótea. Poradila mu, jak Prótea přimět k věštbě ke zdárnému návratu domů. Meneláos překvapil Prótea v dřímotách, chytil ho a nepustil. Stařec se proměnil ve lva, v draka, v pardála, ve strašného kance. Potom ve vodu, v oheň i ve veliký strom. Znavený Próteus konečně na sebe vzal pravou stařeckou podobu a Meneláovi poradil.\n\nPróteus měl se svou ženou Néreovnou Psamathé tři syny. Jmenovali se Theoklymenos, Polygonos a Télegonos. Mladíci však vyzvali k boji samotného největšího hrdinu Hérakla a ten je v pěstním zápase zabil.\n\nNěkteré báje uvádějí, že Próteus byl nejdříve egyptským králem, až později se stal mořským bohem, jemuž Poseidón propůjčil věštecké umění a moudrost. O tom se však v egyptských bájích nic neuvádí.\n\n"}
{"id": "174390", "url": "https://cs.wikipedia.org/wiki?curid=174390", "title": "Kilix", "text": "Kilix\n\nKilix (řecky \"Κίλιξ\", latinsky \"Cilix\") je v řecké mytologii syn sídónského krále Agénora.\n\nJeho sourozenci byli: \n\nKdyž Zeus unesl jeho sestru Európu, vydal se ji hledat se svým bratrem Kadmem a Foinixem. Hledání však vzdal a když se dostal až do dnešní jihovýchodní Malé Asie, zalíbilo se mu tam tak, že se tam usadil. Založil potom hrad a království, později nazvané jeho jménem Kilikie. Ve starověku prý to byla nejnehostinnější země světa, navíc proslulá námořními lupiči. \n\n"}
{"id": "174396", "url": "https://cs.wikipedia.org/wiki?curid=174396", "title": "Janice", "text": "Janice\n\nJanice může být:\n\n"}
{"id": "174397", "url": "https://cs.wikipedia.org/wiki?curid=174397", "title": "Foiníx", "text": "Foiníx\n\nFoiníx (latinsky \"Phoenix\") je v řecké mytologii jméno dvou hrdinů a jednoho bájného tvora.\n\nKromě Foiníka měl král Agénór ještě tyto potomky:\n\nKdyž Zeus unesl jeho sestru Európu, vydal se ji hledat se svým bratrem Kadmem. Když nebyla k nalezení, založil na východním pobřeží Středozemního moře království Foiníkii.\n\nV mýtech je to starý muž, učitel a vychovatel velkého hrdiny trojské války. Radil Achilleovi, aby se smířil s Agamemnonem. Byl také jeho utěšitelem po smrti nejlepšího přítele, Patrokla.\n\nDo mýtů se dostal z Egypta, kde se lidé domnívali, že se zrodil sám z vody jako prvopočátečního živlu. Objevoval se vždy v období záplav. Později byl považován za pozemskou podobu slunce, vždy znovu se objevující jasně zářící. Nakonec u Řeků a Římanů byl považován za ptáka se zázračnou vlastností. Každých pět let se sám spálí a opět povstane omlazen z popela.\n\n"}
{"id": "174399", "url": "https://cs.wikipedia.org/wiki?curid=174399", "title": "Midir", "text": "Midir\n\nMidir (Midhir, Mider) je keltský bůh z oblasti Irska. Pochází z rodu Tuatha Dé Danann. Je to pyšný syn otce bohů Dagdy, nádherně oděný mladý muž. Je vládcem zásvětí (sídhu Brí Leith) na ostrově Falga (dnešní Man). Dokáže měnit podobu. Slouží mu jeřábi přinášející neštěstí a beroucí bojovníkům odvahu. Vlastnil tři kouzelné krávy a magický kotel, o které však přišel.\n\nMidirovou první ženou byla Fuamnach, dcera Beothachova. Později se však miloval s Étain z Ulsteru. Fuamnach se s tím nesmířila a s pomocí druida proměnila Étain nejdříve v jezírko, potom v červa a nakonec v mouchu, kterou odvál vítr, a tak se Midirovi ztratila. Étain v podobě mouchy spadla do sklenice vína a spolkla ji manželka ulsterského válečníka Etara. Étain se poté znovu zrodila jako smrtelná dívka a stala se manželkou velkého krále Irska, Eochaidha. Midir ji vypátral a polibkem obnovil její vzpomínky na předchozí život. Étain nějaký čas znovu žila s Midirem, ale nakonec se vrátila do Tary k Eochaidhovi.\n\nMidir rozpoutal spor v rodu Tuatha Dé Danann, když odmítl uznat nového vůdce. Tím tuto generaci bohů nebezpečně oslabil. Nově příchozí Miliesané poté bohy porazili.\n"}
{"id": "174402", "url": "https://cs.wikipedia.org/wiki?curid=174402", "title": "Agénor (otec Európy)", "text": "Agénor (otec Európy)\n\nAgénór (řecky Ἀγήνωρ, latinsky \"Agenor\") je v řecké mytologii syn boha moří Poseidóna a nymfy Libye. Podle Vergilia byl králem v Týru a zakladatelem Sidonu.\n\nV bájích má své místo zejména pro své proslavené potomky, jejichž matkou byla jeho manželka Télefassa. Byli to:\n\nKdyž Zeus unesl Európu, poslal otec své syny, aby sestru našli. A ať se bez ní nevracejí. Tak se rozešli do dalekých krajů a jak je vidět, čtyři z nich se dostali do dalekých zemí a tam vybudovali svá nová království. Poslední Thasos na své cestě zasvětil v Olympii sochu bohům. Pak se dostal na ostrov Thasos, který osídlil a těžil v jeho bohatých zlatých polích.\n\n"}
{"id": "174404", "url": "https://cs.wikipedia.org/wiki?curid=174404", "title": "Tramvajová doprava v Aténách", "text": "Tramvajová doprava v Aténách\n\nV hlavním městě Řecka, v Aténách, se nachází tramvajová síť. Jedná se o velmi mladý systém, fungující od roku 2004 (tehdy byl zahájen provoz na třech linkách). Provozovatelem sítě je společnost Attiko metro.\n\nV dějinách Atén již tramvaje po nějaký čas v ulicích jezdily; jednalo se o koňku, která sloužila mezi lety 1880 a 1902. Poté ji nahradily elektrické tramvaje. Jejich rozvoj nastal v poválečných časech šedesátých let, o další desetiletí později se však situace rapidně otočila a tratě byly rychle rušeny; tramvajový provoz tak skončil celý roku 1977. V následujících letech tak povrchovou dopravu zajišťovaly autobusy a metro. Životní prostředí se však zhoršovalo, město stále častěji trápil smog. Proto se začalo s rychlým budováním jak dvou tras metra, tak později i s znovuobnovením sítě tramvajové. Nové tramvajové trati se kříží v terminálu \"Syntagma\" a mají vazby na metro. Do provozu byly nasazeny moderní několikačlánkové tramvaje, vyrobené závodem Ansaldo-Bredas designem ze studia Pininfarina. V prostorách bývalého letiště Hellenikon byla umístěna též i jediná dnešní vozovna.\n\n"}
{"id": "174407", "url": "https://cs.wikipedia.org/wiki?curid=174407", "title": "Bélos", "text": "Bélos\n\nBélos (řecky Βῆλος, latinsky \"Belus\") je v řecké mytologii jméno několika postav\n\nByl bájným synem boha moří Poseidóna a Ókeanovny Libye. Jeho bratrem byl Agénór, král v Sídóně. \n\nJeho potomky byli dvojčata Danaos – měl padesát dcer, Aigyptos – měl padesát synů, které chtěl oženit s Danaovými dcerami. Třetím byl Kéfeus – aithiopský král, otec Andromedy. Jejich matkou byla Bélova manželka Anchinoé, dcera říčního boha Neila (snad řeky Nilu).\n\nByl otcem Dídó, zakladatelky a první královny Karthága. \n\nByl prý zakladatelem města Babylónu. Z Babylonu tez pod jmenem Ba'al a Ba'alath\n\nTito tři králové jsou uváděni v řecké, případně i římské mytologii. Sama egyptská a foinická mytologie krále těchto jmen nezná, neuvádí nic ani o jejich potomcích ani činech, zachovaných v řeckých mýtech. Obdobně je to i v asyrsko-babylónské mytologii.\n\n"}
{"id": "174414", "url": "https://cs.wikipedia.org/wiki?curid=174414", "title": "Belus", "text": "Belus\n\nBelus může znamenat:\n\n"}
{"id": "174416", "url": "https://cs.wikipedia.org/wiki?curid=174416", "title": "Mikuláš ze Slova", "text": "Mikuláš ze Slova\n\nMikuláš ze Slova (v originále William de Worde, v českém překladu je narážka na renesančního básníka Mikuláše Dačického z Heslova) je fiktivní postava z fantasy knih o Zeměploše od Terryho Pratchetta.\n\nMikuláš ze Slova se narodil jako druhorozený syn šlechtického rodu Slovů. Vystudoval na soukromé internátní škole Mlýnské kameny, jejímž hlavním posláním bylo naučit své žáky hodně křičet a běhat za míčem. Po dokončení školy Mikuláš postupně odmítl stát se knězem, správcem pozemků a vojákem (protivilo se mu zabíjet lidi a zvláště pak ty, které neznal). Od dětství ale miloval psaní a čtení a rozhodl se stát se písařem. Otec však byl proti (považoval písaře za něco ještě horšího než je učitel) a proto Mikuláš odešel do Ankh-Morporku, kterým jeho otec tak opovrhoval, protože tvrdil, že upadá a stěhuje se tam až mnoho \"nižších\" ras.\n\nV Ankh-Morporku ze začal živit jako písař a zároveň dopisovatel několika významných osob v zahraničí. Těm za stálou sumu posílal pravidelně zprávy, ve kterých je informoval o novinkách v Ankh-Morporku. Jeho život se změnil poté, co se seznámil s trpaslíkem Dobrohorem Gunillou, vedoucím tiskárny. Společně začali vydávat i přes velké obtíže Ankh-morporskou Kometu, noviny přinášející čerstvé novinky nejen z Ankh-Morporku, ale i jeho širého okolí.\n"}
{"id": "174417", "url": "https://cs.wikipedia.org/wiki?curid=174417", "title": "Adelsdorfové", "text": "Adelsdorfové\n\nAdelsdorfové byli starobylý slezský šlechtický rod, jehož stejnojmenné rodové sídlo Adelsdorf, dnes Zagrodno, leží v bývalém německém okrese Goldberg-Hainau, (polsky Złotoryja-Chojnów), dnes v Polsku v Dolnoslezském vojvodství, powiat Złotoryjski\n\nV 16. století již vlastnili majetek Taschenhof (dnes část obce Nowy Kościół) a Leisersdorf (dnes Uniejowice) a později získali Kulmickau, Saul a další.\nHans von Adelsdorf byl v roce 1506 pánem Taschenhofu a jeho syn Heinrich roku 1548 taktéž, tak jako strýc Christoph 1586 majitelem Leisersdorfu.\n\nRodina a rodové panství se brzo začalo nazývat (a psát) \"Adelsdorf\" a rod jej až do 19. století vlastnil.\nGottlob Sigismund byl \"prokonsulem\" města Steinau, (dnes Ścinawa) a Carl von Adelsdorf odešel jako kapitán pruské armády v roce 1831 z aktivní služby. Brzy poté rod vymřel.\n\n\n"}
{"id": "174418", "url": "https://cs.wikipedia.org/wiki?curid=174418", "title": "Malá Černoc", "text": "Malá Černoc\n\nMalá Černoc () je vesnice v okrese Louny, dnes jedna ze šesti částí města Blšany. V roce 2011 zde trvale žilo 124 obyvatel.\n\nVesnice, obklopená poli a chmelnicemi, je od Blšan vzdálena zhruba 6 km východním směrem, rozkládá se v mírně svažité poloze po levé straně údolí Černockého potoka nad místen, kde do něj zleva ústí menší potok Vlkovský. Osu vsi představuje silnice, směřující do Vlkova, vzdáleného vzdušnou čarou asi 2,5 km jihovýchodně. Údolím Černockého potoka vede z Malé Černoce silnice buď západním směrem do Soběchleb nebo na východ do Velké Černoce, obou taktéž v odlehlosti přibližně 2,5 km.\n\nPrvní písemná zmínka o vsi (\"in Minori Czernocz\") pochází z roku 1384. Jak patrno, již v této době se přívlastkem odlišovala Malá Černoc od sousední Velké Černoce. Tyto názvy jsou nejspíše odvozeny od staročeského osobního jména \"Črnota\".\n\n"}
{"id": "174425", "url": "https://cs.wikipedia.org/wiki?curid=174425", "title": "William Jones (filolog)", "text": "William Jones (filolog)\n\nSir William Jones (28. září 1746 Londýn – 27. dubna 1794 Kalkata) byl anglický právník, indolog, indoevropeista, básník a šachový historik. Od roku 1783 byl soudcem nejvyššího soudu v Kalkatě. Dodnes je znám především svými studiemi o sanskrtu a indoevropské jazykové rodině.\n\nSir William Jones se věnoval klasickým jazykům, arabštině, perštině a sanskrtu (údajně ovládal desítky jazyků). Objevil, že indický jazyk sanskrt je spřízněn s latinou a řečtinou – traduje se (nesprávně), že jako první postuloval existenci indoevropských jazyků a položil tím základ dalšímu bádání. Jones se věnoval překládání indické literatury a položil také základy studia íránských jazyků v Evropě. Roku 1786 proslovil slavnou přednášku, z níž bývá citován zejména tento úryvek: \n\n\"„The Sanscrit language, whatever be its antiquity, is of a wonderful structure; more perfect than the Greek, more copious than the Latin, and more exquisitely refined than either, yet bearing to both of them a stronger affinity, both in the roots of verbs and the forms of grammar, than could possibly have been produced by accident; so strong indeed, that no philologer could examine them all three, without believing them to have sprung from some common source, which, perhaps, no longer exists.“\"\n\nJones nebyl jen filologem, ale také šachovým historikem a básníkem. Byl zastáncem teorie o vzniku šachu v Indii a ve svých didaktických básních \"Advertisement to Caissa\" a \"Caissa, or the Game of Chess\" zpodobnil postavu dryády Caissy, která je dnes považována za múzu nebo bohyni šachu. Básně jsou napsány podle latinské básně \"Scacchia, Ludus\" z roku 1527 o vynalezení šachů olympskými bohy od italského básníka a pozdějšího biskupa z Alby Marca Hieronyma Vidy (asi 1485 – 1566), ve které se píše, že šachy byly vynalezeny proto, aby jejich předvedení pomohlo nešťastně zamilovanému bohovi Martovi získat dryádinu přízeň.\n\n\n\n"}
{"id": "174430", "url": "https://cs.wikipedia.org/wiki?curid=174430", "title": "Stefanův–Boltzmannův zákon", "text": "Stefanův–Boltzmannův zákon\n\nStefanův-Boltzmannův zákon publikovaný roku 1879 Ludwigem Boltzmannem a Jožefem Stefanem popisuje celkovou intenzitu záření absolutně černého tělesa. Tento zákon říká, že intenzita vyzařování roste se čtvrtou mocninou termodynamické teploty zářícího tělesa.\n\nPro \"šedé těleso\" lze Stefanův-Boltzmannův zákon psát jako\n\nkde formula_4 je emisivita povrchu tělesa.\n\nTabulka ukazuje příklady hodnot měrného výkonu (intenzity záření) pro některé teploty:\nVyjdeme z Planckova vyzařovacího zákona:\nv němž formula_6 je v jednotkám W/m/sr. Celkový vyzařovaný výkon pak získáme integrací přes všechny možné úhlové frekvence:\n\nIntegrál v tomto výrazu zjednodušíme substitucí formula_8, podle které formula_9 a formula_10:\n\nHodnota určitého integrálu z tohoto výrazu je formula_12, takže\n\n"}
{"id": "174433", "url": "https://cs.wikipedia.org/wiki?curid=174433", "title": "Výbor za dělnickou internacionálu", "text": "Výbor za dělnickou internacionálu\n\nVýbor za dělnickou internacionálu (anglicky \"Committee For A Workers International\", \"CWI\") je jedna z mezinárodních asociací trockistických stran. Vznikla v roce 1974 ve Velké Británii, její kořeny se nacházejí v někdejší trockistické frakci Labouristické strany s cílem založení nové marxistické internacionály očištěné od stalinistické praxe SSSR a jeho satelitů .\n\nZpočátku se k ní hlásili kromě čistě trockistických stran též někteří (leví) sociální demokraté, ti však byli většinou ze svých stran vylučováni. V následujících letech se organizace rozšířila i do východoevropských a mimoevropských zemí, je dnes pokládána za druhou největší trockistickou organizaci mimo Čtvrté internacionály. Přesto lze říci, že členské strany, či spíše skupiny, zůstávají na okraji politických dění v svých státech a soustřeďují se spíše na „aktivitu v ulicích“. Za úspěch člena CWI v poslední době lze považovat například kandidaturu Heloísy Heleny na post brazilské prezidentky, která získala 6,5 milionů voličských hlasů.\n\n\n"}
{"id": "174434", "url": "https://cs.wikipedia.org/wiki?curid=174434", "title": "Tepui", "text": "Tepui\n\nSlovo Tepui (převzaté z jazyka indiánů) označuje mesety – stolové hory s výškou i přes 3 000 metrů, nacházející se v Guyanské vysočině, zejména v její venezuelské části. Tyto geologické formace jsou prakticky izolovanými jednotkami. Jejich dlouhodobá izolace je důvodem výskytu endemických druhů rostlin a živočichů. Nejvýznamnějšími tepui jsou Autana, Neblina (nejvyšší, leží na hranici mezi Venezuelou a Brazílií), Auyantepui a Roraima. Typicky jsou tvořeny pískovcem nebo křemencem prekambrijského stáří, z doby, kdy ještě Afrika a Jižní Amerika byly součástí prakontinentu Gondwana a jejich strmé, téměř až kolmé stěny vystupují z džungle a dávají tak vzniknout unikátní přírodní scenérii.\n\nNa Auyantepui je také zdroj nejvyššího vodopádu na světě – Salto Ángel.\n\nIndiánští obyvatelé nazývaly tyto mesety Tepui, což v jejich jazyce znamenalo „Domov bohů“. Tepui jsou pozůstatkem velké křemencové plošiny, která kdysi kryla granitový podklad v oblasti mezi severní hranicí Amazonské pánve a řekou Orinoco, mezi pobřežím Atlantiku a řekou Rio Negro.\nV průběhu dlouhé geologické historie Země plošina podléhala silné erozi a tak se zachovaly osamocené hory.\n\nV celé Guyanské vysočině je dnes 115 takovýchto hor. Největší koncentrace je v oblasti Gran Sabana v jihovýchodní Venezuele, při hranici s Guayanou a Brazílií.\n\nJejich strmé stěny převyšují deštný prales o více než 1 000 metrů. Struktura povrchu hor je různorodá. Na vrcholových planinách rostou různé varianty porostů s širokou škálou druhů orchidejí a broméliovitých. Eroze a vlivy počasí na povrchu vymodelovaly během miliónů let působivé skalní formace a labyrinty. V podzemí vnikly erozí rozsáhle jeskyně, které odvádějí vodu z hlubokých, erozí rozšířených puklin, zvaných griety.\n\nVrcholové partie hor tepui jsou díky své výšce a strmým svahů izolovány od okolního pralesa na jejich úpatí. Vyšší nadmořská výška má za následek také odlišné klima. Strmost stěn je také důvodem náročného, někdy téměř nemožného horolezeckého výstupu. Izolace po milióny let vedla k odlišnému vývoji, ale i zachování unikátních rostlinných a živočišných druhů.\nNa vrcholech hor panují nižší teploty než v tropickém horkém a vlhkém pralese. Tepui jsou také velmi často bičovány deštěm. Evoluce rostlin i zvířat, odříznutých od okolního světa, vedla k vytvoření odlišných forem. Tepui jsou často označovány jako „Galapágy na pevnině“. Mnoho druhů zdejších rostlin a živočichů se nenachází nikde jinde na světě. Pokryv vrcholů je díky erozi chudý na živiny, a tak zde přežívá i bohaté společenství masožravých rostlin. Na skalnatém a zvětralém povrchu se nevytvořila a také se ve zdejších podmínkách dlouhodobě neudrží vrstva humusu. Do povrchu některých meset eroze vyhloubila velké závrty. Některé z nich mají až 300 metrů v průměru a jejich stěny jsou až 300 metrů vysoké. V těchto „ostrůvcích uvnitř ostrovů“ se udržely unikátní druhy živých organismů. Závrt od závrtu se tyto druhy liší. Závrty vytvořilo zborcení stropů podzemních prostor modelovaných podzemními toky.\n\nVětšina tepui je téměř celoročně zahalena oblaky a jejich vrcholy bylo možné fotografovat pouze z vrtulníků vybavených radarem. Na některé z nich ještě člověk nevstoupil vůbec a předpokládá se tedy, že tu budou nalezeny i neznámé rostlinné a živočišné druhy.\n\nNejvíce hor tepui je možno nalézt v národním parku Canaima ve Venezuele, který byl zařazen mezi přírodní světové dědictví na seznamu UNESCO.\n\nNěkolik významných tepui:\n\n\n"}
{"id": "174446", "url": "https://cs.wikipedia.org/wiki?curid=174446", "title": "Jan I. (biskup olomoucký)", "text": "Jan I. (biskup olomoucký)\n\nJan I., OSB ( \"Johann I. von Breunau / z Břevnova\", – 25. listopadu 1085) byl v letech 1063–1085 první bezpečně doložený biskup olomoucký.\n\nJan I. byl benediktin, který přišel z kláštera v Niederalteichu do Břevnovského kláštera. Odtud byl pak roku 1062, se svolením pražského biskupa Šebíře, poslán Vratislavem II. do Olomouce jako biskup. Tak vzniklo druhé biskupství v Českých zemích. Zde získal jako katedrálu dnes již neexistující kostel sv. Petra lokalizovaný na olomouckém hradě, v oblasti poblíž Arcibiskupského paláce a Zbrojnice a současné katedrály sv. Václava.\n\nVznik nového biskupství se nelíbil Vratislavovu nejmladšímu bratru Jaromírovi, který dokonce na nového biskupa napadl. Kníže Vratislav nechal biskupa Jana I. eskortovat do Prahy. Vratislav žádal papeže Řehoře VII. o zrušení olomouckého biskupství, ale nebylo mu papežem vyhověno. V roce 1085 si Jaromír u Vratislava vymohl zrušení biskupství. Po Jaromírově smrti však bylo olomoucké biskupství obnoveno.\n\nGranum catalogi praesulum Moraviae (překlad V. Gaja):\n\n\"\"1063. Za vlády papeže Alexandra II. a císaře Jindřicha III. český kníže Vratislav se souhlasem šestého pražského biskupa, Šebíře, oddělil od pražského biskupství moravské biskupství a za třetího biskupa moravského ustanovil pražského kanovníka Jana. Na biskupa ho vysvětil mohučský biskup Sigelfred. [Jan] velmi statečně vystoupil na ochranu práv a statků svého kostela v Podivíně proti sedmému biskupu pražskému, Jaromírovi, alias Gebhardovi, který tento statek neprávem obsadil; stalo se tak v druhém roce Jaromírovy vlády.\"\"\n"}
{"id": "174454", "url": "https://cs.wikipedia.org/wiki?curid=174454", "title": "No Fate", "text": "No Fate\n\nNo Fate (Žádný osud) je píseň německé skupiny Scooter z alba Rough And Tough And Dangerous z roku 1998, která je variací stejnojmenných skladeb z roku 1992 hudebníka Zyon a z roku 1997 projektu Limited Growth. Jako singl vyšla píseň již v roce 1997. Videoklip je černobílý. Po vydání singlu si Scooter dávají kreativní přestávku.\n\n"}
{"id": "174455", "url": "https://cs.wikipedia.org/wiki?curid=174455", "title": "Eva Jiřičná", "text": "Eva Jiřičná\n\nEva Jiřičná (* 3. března 1939 Zlín) je česká architektka a designérka, aktivní v Londýně a Praze. Má dva architektonické ateliéry – v Londýně a AI Design se sídlem v Praze, který založila s architektem Petrem Vágnerem v roce 1999.\n\nNarodila se 3. března 1939 ve Zlíně. Když jí byly čtyři, přestěhovala se s rodiči do Prahy. Vystudovala obor architektury na ČVUT v Praze, potom AVU v ateliéru Jaroslava Fragnera. Od roku 1967 pracovala v pražském ÚBOKu (Ústav bytové a oděvní kultury). \n\nV létě 1968 odjela na stáž do Londýna, ale československé úřady jí zabránily v návratu po srpnové okupaci. Nastoupila v Ateliéru Louis de Soisson, kde projektovala přístav v Brightonu. Pak začala spolupracovat se známým architektem Richardem Rogersem. Proslavila se díky interiérům londýnských a newyorských módních obchodů a butiků. Pro její stavby je charakteristické použití skla a betonu, je známá také díky návrhům skleněných schodů.\n\nV Londýně má architektonické studio a od roku 1999 s Petrem Vágnerem pražský ateliér AI Design. Od roku 1996 je profesorkou, vedoucí ateliéru architektury na VŠUP v Praze. Od roku 1997 je členkou londýnské umělecké instituce Royal Academy of Arts. V roce 2007 byla předsedkyní mezinárodní komise vybírající projekt stavby nové budovy Národní knihovny na Letné. Třináct let učila na Vysoké škole uměleckoprůmyslové v Praze. Deset let žila s architektem Janem Kaplickým, který se poté v roce 1991 oženil s Amandou Levete.\n\nV květnu 2011 obdržela čestný doktorát Univerzity Tomáše Bati ve Zlíně. Eva Jiřičná se označuje za Moravanku a Zlíňačku. Žije ve Velké Británii, často ale cestuje do Prahy, Zlína, Paříže či New Yorku.\n\nNa webových stránkách hnutí ANO 2011 byla uvedena jako jeho podporovatelka v sekci \"\"Podporují nás\"\". Přitom pouze podpořila Elišku Kaplický Fuchsovou v rámci komunálních voleb v Praze v roce 2014. Později její jméno ze seznamu zmizelo.\n\n\n\n\n\n\n\n\n"}
{"id": "174456", "url": "https://cs.wikipedia.org/wiki?curid=174456", "title": "Konkánština", "text": "Konkánština\n\nKonkánština, přesněji konkanština (konkansky कोंकणी भास, \"kónkaní bhás)\" je indoevropský jazyk, ve skupině indoíránských jazyků. Mluví se jim v tzv. konkanské oblasti, tedy v dnešních státech Goa, Maháráštra, Karnátaka a Kérala.\n"}
{"id": "174564", "url": "https://cs.wikipedia.org/wiki?curid=174564", "title": "John Hancock", "text": "John Hancock\n\nJohn Hancock (23. ledna 1737, Braintree, Massachusetts - 8. října 1793 tamtéž) byl americký kupec, státník a politik. Byl sirotek, adoptoval ho jeho strýc, který své děti neměl. Navštěvoval Harvard College se zaměřením na obchod až do svých 17 let. Byl prodavačem u svého strýce a v roce 1760 vyslán na obchodní cestu do Anglie díky své čestnosti a svým schopnostem. Tam byl svědkem korunování krále Jiřího III. V roce 1763 jeho strýc zemřel a on zdědil největší část.\n\nJohn se poté stal aktivní v politice revoluce a bojoval za vymanění se ze závislosti na Velké Británii. Byl ve společnosti s Adamsovými a s dalšími předními vůdci v republikánském hnutí v New England. Byl zvolen do Bostonského sněmu v roce 1766 a byl účastníkem kongresu o kolkový zákon. V Bostonském přístavu byl celními úředníky zabaven jeho strážní člun s názvem Liberty na základě toho, že pašuje zboží. Mnoho občanů burácelo na celní poště, zapalovali lodě vlády, dělali podfuky na úředníky, aby se dostali do skladu s uloženým zbožím. Brzy poté Hancock podnítil Bostonské pití čaje. Následující rok pronesl veřejný projev připomínající Bostonský Masakr. V roce 1774 byl zvolen do Provinciál Congress of Massachuttes a následně do Kontinentálního kongresu. Po rezignaci Peytona Randolpha v roce 1776 vzal Hancock na sebe funkci prezidenta. Odstoupil do důchodu v roce 1777, ale pokračoval ve své práci ve svém rodném kraji. Poté byl zvolen za guvernéra lodí ve státě, kde sloužil 5 let, ale odmítl. Přesto byl v roce 1787 zvolen znovu a pracoval zde až do své smrti v roce 1793.\n\nVáženost a charakter Johna Hancocka vynášena přáteli. Byl to populista každým coulem, avšak žil jako prostý člověk. Projevil také své pohrdání proti bezdůvodným pravomocem a autoritám.\n\n"}
{"id": "174594", "url": "https://cs.wikipedia.org/wiki?curid=174594", "title": "Berlin Ostbahnhof", "text": "Berlin Ostbahnhof\n\nBerlin Ostbahnhof ( \"Berlín východní nádraží\") je jedno z velmi významných nádraží v Berlíně, ve čtvrti Friedrichshain, v obvodu Friedrichshain-Kreuzberg. Slouží jak dálkovým vlakovým spojům, tak i městské železnici S-Bahn.\n\nBylo zprovozněno jako koncové roku 1842 pro spojení východním směrem, zprvu do Frankfurtu nad Odrou, později do Slezska a dále. Průjezdním nádražím je od roku 1882.\n\nV letech 1842–1845 se jmenovalo Berlin Frankfurter Bahnhof (\"Frankfurtské nádraží\"), v letech 1845–1852 Berlin Niederschlesisch-Märkischer Bahnhof, v letech 1852–1950 Berlin Schlesischer Bahnhof (\"Slezské nádraží\"), v letech 1950–1987 a znovu od roku 1998 Berlin Ostbahnhof (\"Východní nádraží\"), v letech 1987–1998 Berlin Hauptbahnhof (hlavní nádraží).\n\nOstbahnhof se stalo po rozdělení Berlína po druhé světové válce ústředním nádražím Východního Berlína a spolu s Berlin Zoologischer Garten jedním ze dvou nejvýznamnějších nádraží ve městě.\n\nJako hlavní nádraží je od roku 2006 pojmenováno jiné, nově vybudované nádraží Berlin Hauptbahnhof, od jeho otevření se dopravní význam Východního nádraží snížil. Naposledy bylo modernizováno v roce 1998.\n\n\n"}
