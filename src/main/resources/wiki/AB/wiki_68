{"id": "166483", "url": "https://cs.wikipedia.org/wiki?curid=166483", "title": "Anatas", "text": "Anatas\n\nAnatas (Haüy, 1799), chemický vzorec TiO (oxid titaničitý), je čtverečný minerál. Je to jedna ze tří v přírodě se vyskytujících modifikací oxidu titaničitého. Další dvě jsou: rutil a brookit.\nNázev pochází z řeckého \"ánátasis\" – protažení, neboť jeho krystaly jsou více protažené, než tomu bývá u jiných čtverečných nerostů.\n\nDruhotný minerál vznikající přeměnou minerálů s obsahem titanu – v magmatických (granity, pegmatity, syenity, diority) a silně metamorfovaných horninách (ruly, svory). Protože je odolný proti zvětrávání, nachází se také v rozsypech.\n\nKrystaly ve tvaru ostrých dipyramid, vzácně sloupečkovité nebo tabulkovité. Pseudomorfózy. Dvojčatí vzácně podle {112}.\n\n\n\nVýjimečně jako drahý kámen.\n\nŘídký výskyt\n\n"}
{"id": "166484", "url": "https://cs.wikipedia.org/wiki?curid=166484", "title": "Srní", "text": "Srní\n\nNázev Srní má více sídel:\n"}
{"id": "166485", "url": "https://cs.wikipedia.org/wiki?curid=166485", "title": "Vesnička", "text": "Vesnička\n\nVesnička může být:\n"}
{"id": "166486", "url": "https://cs.wikipedia.org/wiki?curid=166486", "title": "Maxov", "text": "Maxov\n\nNázev Maxov má více sídel:\n"}
{"id": "166489", "url": "https://cs.wikipedia.org/wiki?curid=166489", "title": "Labé", "text": "Labé\n\nLabé je hlavní město stejnojmenného regionu a prefektury Labé. Je také centrem geografického regionu Fouta Djallon v Guineji.\n\nV roce 2005 zde podle odhadu žilo 110 000 lidí. Město je známé jako centrum rukodělné výroby (výroba bot, tkaní textilu), obchodu a v zemědělství je nejčastější produkce medu.\n\nVe městě je také letiště, a muzeum. Poblíž města se nachází i vodopády \"Saala\" a prameniště řeky Gambie.\n"}
{"id": "166491", "url": "https://cs.wikipedia.org/wiki?curid=166491", "title": "Navzájem", "text": "Navzájem\n\nNavzájem je česká folk-rocková hudební skupina z Plzně. Její repertoár tvoří převážně autorské písně Přémy Haase občas hudebně inspirované irskými a skotskými lidovými písněmi, českým folklórem ale i řadou dalších hudebních stylů. Skupina byla založena na přelomu let 1989 a 1990 Přémou Haasem, jeho ženou Vladislavou, Danielem Zitou, Dagmar Tobrmannovou a Michaelou Nováčkovou. Během doby se z původní akustické podoby dostala i k ostřejšímu zvuku a výrazu. Ve skupině vystřídala řada dalších hudebníků (a hostů) a došlo i k několika přestávkám v aktivní činnosti. Zatím poslední koncert odehrála 20. října 2006 v Litoměřicích, nyní má Navzájem ve velkém obsazení další pauzu.\nPřemek a Vlaďka Haasovi příležitostně vystupují s písničkářem Cainem, kde občas zazní i písničky z letité historie Navzájem.\n\n\nDalší, kdo prošli kapelou:\n\nSoučasná příležitostná podoba Navzájem (mini):\nPřéma Haas /zpěv, ak. kytara, perkuse/\nVlaďka Haasová /akordeon, zpěv, perkuse/\n\n\nPísně skupiny Navzájem se také nachází na sampleru \"Folkrock v Plzeňském kraji\" (2006), na CD \"Šťáhlavický lesy\" – Duo Komáři + Navzájem a na několika albech pověstí s názvem \"Plzeňské strašení\" (vše vydavatelství Avik).\n\n"}
{"id": "166492", "url": "https://cs.wikipedia.org/wiki?curid=166492", "title": "Ploužnice", "text": "Ploužnice\n\nNázev Ploužnice mají dvě sídla:\n"}
{"id": "166497", "url": "https://cs.wikipedia.org/wiki?curid=166497", "title": "Acid", "text": "Acid\n\nAcid má více významů:\n\n"}
{"id": "166521", "url": "https://cs.wikipedia.org/wiki?curid=166521", "title": "House", "text": "House\n\nHouse má více významů:\n\n"}
{"id": "166526", "url": "https://cs.wikipedia.org/wiki?curid=166526", "title": "Světový pohár", "text": "Světový pohár\n\nSvětový pohár je běžný název pro významné celosvětové sportovní soutěže. V naprosté většině je určen pro družstva nebo sportovce, kteří v něm reprezentují své země.\n\nNejobvyklejší oficiální název pro světový pohár ( ) se ale v některých případech do češtiny jako světový pohár nepřekládá. Nejznámějšími příklady jsou mistrovství světa ve fotbale (oficiálně FIFA World Cup) nebo mistrovství světa v ragby (oficiálně IRB Rugby World Cup). V některých anglicky mluvících zemích je přitom právě fotbalové MS považované za „ten pravý“ Světový pohár.\n\nSvětový pohár má nejčastěji dvojí podobu – dlouhodobé soutěže, na jejímž konci obvykle stojí finálový závod, nebo jednorázové soutěže, která se koná pravidelně, nezřídka jednou za více let. Dlouhodobý systém je častější u individuálních sportů.\n\n\"Některé, zpravidla v zimních sportech, začínají na podzim a končí na jaře, v análech tedy bývají uváděny zdánlivě jako dvouleté.\"\n\n\n\n\n"}
{"id": "166527", "url": "https://cs.wikipedia.org/wiki?curid=166527", "title": "Židovský hřbitov", "text": "Židovský hřbitov\n\nŽidovský hřbitov ( בית קברות, \"bejt kevarot\" nebo בית עלמין, \"bejt olmin\") je hřbitov, který je určen pro pohřbívání osob židovského vyznání či národnosti.\n\nŽidovský hřbitov je úzce spojen s vírou, že člověk byl stvořen k obrazu Božímu a že bude vzkříšen, a proto tělo zesnulého „ukrývají“ v bílém plátnu do země. Území hřbitova je považováno za posvátné místo, a existuje proto řada různých předpisů, které mají být na židovském hřbitově dodržovány. Mezi nařízení patří například zákaz jídla a pití či zákaz vstupu zvířat, zejména však požadavek neporušitelnosti hrobů na věčné časy. Tento příkaz pak často vedl v místech, kde nebylo možné hřbitov rozšířit, k pohřbívání v několika vrstvách – po zaplnění kapacity byla na hřbitov navezena hlína, do které pak byli pohřbíváni další zesnulí, což je příklad Starého hřbitova v Praze.\n\nNa mnoha hřbitovech bývá vyhrazeno místo pro hroby rabínů a často také pro dětské hroby. Typické jsou pro židovské hřbitovy náhrobky (\"macevot\"), které mají většinou podobu stély, vzácněji podobu tumby. Na epitafu je téměř vždy uvedeno jméno zesnulého a jeho otce, popř. také manžela, datum úmrtí a chvalořečení zemřelého. Nápisy na náhrobcích na židovských hřbitovech v českých zemích byly do 19. století psány hebrejsky, od poloviny 19. století dvojjazyčně hebrejsko-německy či hebrejsko-česky, a ve 20. století někdy dokonce pouze německy či česky. Náhrobky jsou mnohdy zdobeny reliéfy, které symbolizují jméno, rod či zaměstnání zesnulého.\n\nSoučástí hřbitovů bývá často také budova, která sloužila jako márnice, obřadní síň či vozovna pro pohřební dům, případně sídlo Pohřebního bratrstva \"chevra kadiša\".\n\nSe vznikem židovského osídlení v českých zemích vznikaly i židovské hřbitovy. Často záleželo na rozhodnutí vrchnosti, kde židům umožní zřídit jejich hřbitov. Mnoho starých židovských hřbitovů (zejména na venkově) se nachází na odlehlých místech mimo obec. Roku 1787 bylo v Habsburské monarchii z hygienických důvodů zakázáno pohřbívat uvnitř měst a nové hřbitovy včetně židovských se začaly zakládat vně zástavby. Na území Česka se dochovalo přes tři sta židovských hřbitovů.\n\nNejvětší židovský hřbitov se nachází na Olivové hoře v Jeruzalémě, největší židovský hřbitov v Evropě se pak nachází v Lodži. Největší židovský hřbitov v Čechách a celém Česku je Nový židovský hřbitov na pražských Olšanech; největší židovský hřbitov na Moravě je židovský hřbitov v Brně (podle jiných zdrojů židovský hřbitov v Třebíči).\n\n"}
{"id": "166529", "url": "https://cs.wikipedia.org/wiki?curid=166529", "title": "Židovská čtvrť", "text": "Židovská čtvrť\n\nŽidovská čtvrť (v případě většího rozsahu též židovské město) je část města, ve které na malém území žila, či doposud žije, početná židovská menšina. Již ve středověku byli Židé vyčleňováni z oblasti obydlené majoritní populací, takže židovské čtvrtě měly někdy formu uzavřeného ghetta. Židovské čtvrtě obvykle tvořily v rámci většího města svébytné urbanistické celky s křivolakými uličkami, velkým množstvím domů a centrálním prostorem se synagogou.\n\nV českých zemích byly některé židovské čtvrtě po roce 1850 (po zrušení patrimoniální správy) samostatnými obcemi s vlastní samosprávou. K jejich sloučení s městem, v nichž se nacházely, došlo po vzniku Československa v roce 1918.\n\n\n"}
{"id": "166538", "url": "https://cs.wikipedia.org/wiki?curid=166538", "title": "Roura", "text": "Roura\n\nSlovo roura má několik významů:\n\n\n"}
{"id": "166546", "url": "https://cs.wikipedia.org/wiki?curid=166546", "title": "1963 v dopravě", "text": "1963 v dopravě\n\nTento článek obsahuje seznam událostí souvisejících s dopravou, které proběhly roku 1963.\n\n\n\n\n\n\n\n\n\n"}
{"id": "166553", "url": "https://cs.wikipedia.org/wiki?curid=166553", "title": "Klenovec", "text": "Klenovec\n\nKlenovec je slovenská obec v okrese Rimavská Sobota v historickém regionu Malohont na březích řeky Rimavy. V roce 2014 zde žilo 3 213 obyvatel. Starostkou je Zlata Kaštanová.\n\nPrvní písemná zmínka o Klenovci je z roku 1340 v darovací listině sedmihradského vévody Tomáše. Pobýval zde zbojníka Tomáš Uhorčík a v roce 1713 tu byl zatčen Juraj Jánošík.\n\nNejvýznamnější památkou je klasicistní kostel z roku 1787 s vnitřním vybavením ze 14. století a s barokní křtitelnicí z červeného mramoru.\n\n"}
{"id": "166559", "url": "https://cs.wikipedia.org/wiki?curid=166559", "title": "Barchan", "text": "Barchan\n\nSlovo barchan má více významů:\n\n"}
{"id": "166561", "url": "https://cs.wikipedia.org/wiki?curid=166561", "title": "1962 v dopravě", "text": "1962 v dopravě\n\nTento článek obsahuje seznam událostí souvisejících s dopravou, které proběhly roku 1962.\n\n\n\n\n\n"}
{"id": "166562", "url": "https://cs.wikipedia.org/wiki?curid=166562", "title": "Oldřich Kužílek", "text": "Oldřich Kužílek\n\nOldřich Kužílek (* 4. ledna 1956 Praha) je poradce pro otevřenost veřejné správy a ochranu soukromí, bývalý divadelní režisér, rozhlasový moderátor, český a československý politik za Občanské fórum, později za ODA, poslanec Federálního shromáždění, později České národní rady a Poslanecké sněmovny. Od roku 2014 je zastupitelem městské části Praha 6 za hnutí STAN.\n\nV roce 1981 absolvoval Fakultu stavební ČVUT (pozemní stavitelství) a v roce 1986 Divadelní fakultu AMU (divadelní a rozhlasová režie) v Praze. V roce 1986 působil krátce jako učitel na LŠU, v letech 1986–1989 jako divadelní režisér v Praze a Hradci Králové. Profesně je k roku 1990 uváděn jako člen Klicperova divadla, bytem Praha.\n\nOd listopadu 1989 patřil mezi hlavní postavy Občanského fóra v Hradci Králové. V lednu 1990 zasedl do Sněmovny lidu v rámci procesu kooptací do Federálního shromáždění po sametové revoluci do Sněmovny lidu (volební obvod č. 67 – Hradec Králové, Východočeský kraj), jako bezpartijní poslanec, respektive poslanec za Občanské fórum. Ve Federálním shromáždění setrval do konce funkčního období, tedy do svobodných voleb roku 1990. Ve federálním parlamentu zasedal v kulturním výboru. Působil coby zástupce Michaela Kocába při vyjednávání o odsunu sovětské armády.\n\nVe volbách roku 1990 usedl Oldřich Kužílek do České národní rady (členem bezpečnostního výboru). Zvolen byl za Občanské fórum, po jeho rozkladu byl od roku 1991 členem Občanské demokratické aliance a v období let 1992–1994 předsedou poslaneckého klubu ODA. Mandát obhájil ve volbách roku 1992 a v České národní radě setrval až do konce její existence, tedy do zániku Československa v prosinci 1992, přičemž pak po vzniku samostatné České republiky se ČNR transformovala v Poslaneckou sněmovnu Parlamentu ČR. Byl místopředsedou branného a bezpečnostního výboru. Zároveň v letech 1991-1996 působil jako předseda komise pro kontrolu odposlechů.\n\nV dolní komoře českého parlamentu se objevil za ODA i po volbách v roce 1996. Mandát nabyl až dodatečně v prosinci 1996 poté, co na poslanecké křeslo rezignoval Jan Kalvoda. V mezidobí na podzim roku 1996 neúspěšně kandidoval do Senátu za ODA na Praze 11. V parlamentu setrval až do konce funkčního období, tedy do voleb v roce 1998 (rozpuštění sněmovny v roce 1998 po pádu vlády Václava Klause). V letech 2002 až 2010 byl členem zastupitelstva městské části Praha 6. Byl dlouho členem krajského výboru ODA Praha. V prosinci 1999 byl zvolen předsedou politického grémia ODA a místopředsedou ODA se zaměřením na program (funkci zastával do roku 2001). V červnu 2001 ho celostátní konference znovu zvolila místopředsedou ODA (na postu setrval do roku 2003).\n\nSpolu s Michaelem Žantovským je autorem zákona č. 106/1999 Sb., o svobodném přístupu k informacím. Od roku 1997 je poradcem a školitelem pro oblast přístupu k informacím a otevřenost veřejné správy. Od roku 2000 koordinuje projekt Otevřete.cz, web pro otevřenost veřejné správy organizace Otevřená společnost o. p. s. Věnuje se též ochraně soukromí (poradenství, komentáře). V letech 2006 až 2012 byl členem, posléze poradcem Stálé komise Senátu pro ochranu soukromí. Od roku 2007 je členem Rady vlády pro lidská práva. Od roku 2011 je členem poradního sboru místopředsedkyně vlády pro boj s korupcí.\n\nPod pseudonymem Olaf Lávka působil v letech 1996 až 2000 jako autor a moderátor už neexistujícího Rádia Limonádový Joe. Spolu s Ester Kočičkovou pravidelně vystupoval na rozhlasové stanici Radiožurnál v pořadu \"Ptá se Ester Kočičková/Olaf Lávka\" až do zrušení pořadu koncem roku 2007. Od roku 2007 se podílí na přípravě pořadů zaměřených na otevřenost veřejné správy v rámci rozhlasového cyklu \"Zaostřeno na občana\" stanice Český rozhlas 6 (s Ivanou Denčevovou).\n\nV březnu 2017 kandidoval do Rady České televize, avšak ve volbě v červnu 2017 neuspěl. V komunálních volbách v roce 2014 byl zvolen jako nestraník za hnutí STAN zastupitelem městské části Praha 6. Později do hnutí vstoupil a post zastupitele městské části ve volbách v roce 2018 obhájil. Následně se v listopadu 2018 stal uvolněným zastupitelem a předsedou Výboru pro otevřenost, média a participaci.\n\n"}
{"id": "166563", "url": "https://cs.wikipedia.org/wiki?curid=166563", "title": "Největší Jihoafričané podle SABC3", "text": "Největší Jihoafričané podle SABC3\n\nNejvětší Jihoafričané podle SABC (anglicky \"SABC3's Great South Africans\") byla série televizních pořadů inspirovaných sérií BBC 100 největších Britů. Během ní diváci televize SABC vybrali 100 největších Jihoafričanů. V soutěži zvítězil Nelson Mandela.\n\n"}
{"id": "166565", "url": "https://cs.wikipedia.org/wiki?curid=166565", "title": "1961 v dopravě", "text": "1961 v dopravě\n\nTento článek obsahuje seznam událostí souvisejících s dopravou, které proběhly roku 1961.\n\n\n\n\n"}
{"id": "166576", "url": "https://cs.wikipedia.org/wiki?curid=166576", "title": "Tulení ostrov", "text": "Tulení ostrov\n\nTulení ostrov je název několika ostrovů, které jsou pojmenované podle tuleňů:\n\n\n"}
{"id": "166580", "url": "https://cs.wikipedia.org/wiki?curid=166580", "title": "Balistika (rozcestník)", "text": "Balistika (rozcestník)\n\nPojem Balistika je užíván ve více významech:\n\n\n"}
{"id": "166581", "url": "https://cs.wikipedia.org/wiki?curid=166581", "title": "Balistika", "text": "Balistika\n\nBalistika (přeloženo z řečtiny \"vrhat\") je věda zabývající se pohybem a účinkem střely (projektilu, náboje).\n\nKlasická balistika se dělí na podobory:\n\n"}
{"id": "166585", "url": "https://cs.wikipedia.org/wiki?curid=166585", "title": "Tulení ostrov (Ochotské moře)", "text": "Tulení ostrov (Ochotské moře)\n\nTulení ostrov ( ) je ostrov v Sachalinské oblasti v Rusku. Nacházejí se v Ochotském moři, nedaleko pobřeží ostrova Sachalin jižně od poloostrova Těrpenija. Rozrušené tvrdé břehové terasy jsou tvořené úlomky hornin pozdní křídy. Na ostrově není sladká voda a dřeviny.\n\nOstrov je 636 m dlouhý a 40 až 90 m široký. Dosahuje nadmořské výšky 18 m.\n\nŽije zde lachtan medvědí. Na planině a pobřežních skalách žije mnoho ptáků (alkouni úzkozobí a tlustozobí).\n"}
{"id": "166587", "url": "https://cs.wikipedia.org/wiki?curid=166587", "title": "Tulení ostrov (Kaspické moře)", "text": "Tulení ostrov (Kaspické moře)\n\nTulení ostrov ( ) je ostrov v Dagestánské republice v Rusku. Nacházejí se v severozápadní části Kaspického moře. Ostrov je nízký a písečný.\n\nOstrov je 5 km dlouhý a maximálně 2 km široký.\n\nNa ostrově je osada a meteorologická stanice. Průmyslově se zpracovávají v létě ryby a v zimě tuleni kaspičtí.\n"}
{"id": "166588", "url": "https://cs.wikipedia.org/wiki?curid=166588", "title": "Fursuit", "text": "Fursuit\n\nFursuit je zvířecí kostým všeobecně používaný ve furry komunitě, což jsou fanoušci antropomorfních zvířat (tj. zvířat, která se chovají jako lidé např.: chodí po dvou, umí mluvit, nosí oblečení apod.). Jedná se často o šelmy, které jsou všeobecně oblíbenými zvířaty (liška, pes, vlk, lev, tygr). Mezi furríky lze ale hledat i kterékoli jiné stvoření draky, plazy, žáby, ryby apod.\nSkoro všichni furries si vyrábí své fursuity sami, ale není problém si ho objednat, většinou z plyše nebo podobného materiálu. Někteří furries občas nenosí svůj kostým jen tak, aby se předvedli, ale může to být i symbol jejich příslušnosti ke komunitě nebo vyjadřovat zvíře, kterým by chtěli být.\n\nStejně jako národní kroj i fursuit má příležitosti, kde je vhodné se do něj obléci. Bývají to většinou festivaly či srazy (srazy furry komunity se nazývají furcony). Protože je však fursuit vcelku nákladný, pokud nejste zručný a nedovedete si ho vyrobit, není na těchto akcích nutností. Klidně proto můžete přijít v civilu. Někteří furries si také dělají částečné fursuity, jako jsou tlapky, ocas, uši apod. Existují i specializované obchody s \"fursuity\", avšak v České republice jich moc nenajdete, rozšířené jsou především v Japonsku nebo USA.\n"}
{"id": "166590", "url": "https://cs.wikipedia.org/wiki?curid=166590", "title": "Dezinflace", "text": "Dezinflace\n\nDezinflace je opakem akcelerující inflace. Jedná se tedy o zpomalující inflaci.\nDezinflace je pokles tempa růstu všeobecné cenové hladiny (míra inflace je nižší než v předchozím období, nemusí však být záporná).\n\nDejme tomu, že v dubnu máme velikost inflace 4,4 % a v květnu jen 4,0 %. V tomto případě ceny zboží a služeb stále rostou, nicméně rostou pomaleji, konkrétně o 0,4 % pomaleji než předchozí měsíc. Tento pojem bychom neměli zaměňovat s deflací, což je celkové snižování cen.\n\nDezinflace je všeobecně pokládána za známku velmi dobrého stavu ekonomiky. Na konci 20. století zažívaly země Severní Ameriky trvalou dezinflaci, což mnozí přičítají silnému růstu v tomto období. Zatímco dezinflace je zpravidla chápána jako pozitivum, není dobré, když zajde příliš daleko a změní se v deflaci, která je obvykle vnímána jako velmi negativní stav ekonomiky.\n\n"}
{"id": "166591", "url": "https://cs.wikipedia.org/wiki?curid=166591", "title": "Tulení ostrovy", "text": "Tulení ostrovy\n\nTulení ostrovy ( ) je souostroví v Mangystauské oblasti v Kazachstánu. Nachází se v severovýchodní části Kaspického moře. Celková rozloha ostrovů je přibližně 130 km².\n\nSouostroví se skládá z pěti ostrovů.\n\nOstrovy jsou tvořené pískem a místy také hlinitými horninami. Na ostrovech se vyskytuje polopouštní rostlinstvo.\n"}
{"id": "166594", "url": "https://cs.wikipedia.org/wiki?curid=166594", "title": "Bitva u Guadalcanalu", "text": "Bitva u Guadalcanalu\n\nBitva u Guadalcanalu někdy nazývaná jako Třetí bitva u ostrova Savo nebo též První (noc na 13. listopadu) a Druhá námořní bitva u Guadalcanalu (noc na 15. listopadu), byla jednou z námořních bitev druhé světové války v Pacifiku mezi japonským a americkým námořnictvem. Odehrála se 13. – 15. listopadu 1942 u Guadalcanalu. Během těchto tří nocí a tří dnů došlo k několika střetnutím mezi oběma stranami:\n\nRáno 7. srpna 1942 se spojenecké jednotky vylodily na Guadalcanalu. Byl to začátek šestiměsíční bitvy o Guadalcanal. Američané si udržovali leteckou převahu díky Hendersonovu letišti, což jim umožňovalo ztěžovat japonské zásobování. Když Japonci prohráli pozemní bitvu o Hendersonovo letiště pokusili se alespoň přisunout své letecké síly blíže Guadalcanalu a otevřeli letiště v Buin na ostrově Bougainville. Boj o Hendersonovo letiště však ještě nevzdávali.\n\nPo vítězné bitvě u ostrovů Santa Cruz věřili Japonci, že by se jim mohl podařit v boji na Guadalcanalu zvrat. Rozhodli se proto na Guadalcanal vyslal zbytek 38. divize a 51. divizi. Vyvstal problém s dopravou a zásobováním tak velkého množství jednotek, protože možnosti Tokijských expresů byly omezené. Proto bylo rozhodnuto vyslat velký konvoj, kterému by předcházelo získání letecké převahy jednak zintenzivněním činnosti 11. vzdušného loďstva a jednak ostřelováním letiště loděmi. 11. listopadu se v shortlandském přístavu shromáždil konvoj 11 transportních lodí s 7000 vojáky na palubě a zásobami pro 30 000 vojáků na 20 dní. Eskortu mu tvořila Tanakova skupina 11 torpédoborců. Jako vzdálené krytí konvoje byl určen předsunutý svaz viceadmirála Nobutake Kondó, který měl k dispozici letadlovou loď \"Džunjó\", těžké křižníky \"Atago\" a \"Takao\" a 6 torpédoborců. Podporu mělo poskytovat i Mikawovo 8. loďstvo s těžkými křižníky \"Čókaj\" a \"Kinugasa\" a 2 torpédoborci. K bombardování Hendersonova letiště byly vyslány 2 skupiny. Svaz viceadmirála Abeho se skládal z bitevních lodí \"Hiei\", \"Kirišima\", lehkého křižníku \"Nagara\" a 6 torpédoborců. Druhý svaz, který vedl kontradmirál Nišimura a který byl součástí Ozawova svazu, se skládal z těžkých křižníků \"Suzuja\", \"Maja\", lehkého křižníku \"Tenrjú\" a 4 torpédoborců.\n\nTaké Američané se rozhodli Guadalcanal posílit. Letiště na Guadalcanalu mělo už 3 dráhy a mohlo z něj operovat 60 letounů. Došlo k výměně leteckých jednotek jejichž velitelem se stal brigádní generál Louis Wood. Navíc Halsey rozhodl na Guadalcanal dopravit dva pluky, jeden námořní a 1 armádní. Pod velením admirála Turnera byl na Guadalcanal vyslán konvoj 7 transportních lodí s 5500 vojáky na palubě. Eskortu konvoje tvořily těžké křižníky \"USS San Francisco\" a \"USS Portland\", lehké křižníky \"USS Atlanta\", \"USS Helena\", \"USS Juneau\" a 13 torpédoborců. Podporu konvoje tvořila TF 16 složená z letadlové lodi \"USS Enterprise\", bitevních lodí \"USS Washington\" a \"USS South Dakota\", těžkých křižníků \"USS Northampton\" a \"USS Pensacola\", lehkého křižníku \"USS San Diego\" a 8 torpédoborců.\n\n13. listopadu v 1:30 začal Abeho svaz (bitevní lodě \"Hiei\", \"Kirišima\", lehký křižník \"Nagara\" a torpédoborce \"Harusame\", \"Júdači\", \"Ikazuči\", \"Akacuki\", \"Inazuma\", \"Teruzuki\", \"Amacukaze\", \"Jukikaze\", \"Samidare\", \"Murasame\" a \"Asagumo\") ostřelovat Hendersonovo letiště. V 1:40 se dostal do kontaktu s ochranou amerického konvoje, který už doplul ke Guadalcanalu. Admirál Callaghan měl v tu chvíli k dispozici těžké křižníky \"San Francisco\" a \"Portland\", lehké křižníky \"Atlanta\", \"Helena\", \"Juneau\" a torpédoborce \"Cushing\", \"Laffey\", \"Sterett\", \"O'Bannon\", \"Aaron Ward\", \"Barton\", \"Monssen\" a \"Fletcher\". Boj, který nastal, byl ukončen až v 2:26, kdy kapitán Hoover z \"Heleny\" nařídil všem lodím obrat na východ čímž se svazy odpoutaly a tím boj skončil. V boji nebo na jeho následky byly potopeny bitevní loď \"Hiei\", torpédoborce \"Akacuki\" a \"Júdači\" na japonské straně a lehký křižník \"Atlanta\" a 4 torpédoborce \"Cushing\", \"Monssen\", \"Laffey\" a \"Barton\". Během boje zahynuli oba američtí admirálové Callaghan a Scott. Navíc byl už na zpáteční cestě na Espiritu Santo potopen lehký křižník \"Juneau\" ponorkou \"I-26\".\n\nV noci na 14. listopadu došlo k bombardování Hendersonova letiště křižníky \"Suzuja\" a \"Maja\", ale k větším škodám nedošlo. Zato letecké útoky z letadlové lodi \"Enterprise\", které probíhaly 14. listopadu během dne, byly úspěšné velmi. Podařilo se potopit 6 transportních lodí, těžký křižník \"Kinugasa\" a poškodit křižníky \"Čókai\", \"Suzuja\" a \"Maja\". Přesto Jamamoto rozhodl o pokračování konvoje ke Guadalcanalu.\n\nV noci na 15. listopadu plul Kondův svaz lodí, aby opět bombardoval Hendersonovo letiště. K dispozici měl bitevní loď \"Kirišima\", těžké křižníky \"Atagi\" a \"Takao\", lehké křižníky \"Nagara\", \"Sendai\" a torpédoborce \"Širajuki\", \"Hacujuki\", \"Samidare\", \"Inazuma\", \"Šikinami\", \"Uranami\" a \"Ajanami\". Bombardování měl zabránit Leeův svaz složený z bitevních lodí \"South Dakota\" a \"Washington\" a torpédoborců \"Walke\", \"Benham\", \"Preston\" a \"Gwin\". V 23:17 mezi těmito svazy vypukla bitva, která skončila až v 1:04, kdy vydal Kondó příkaz k ústupu na sever. V bitvě byly potopeny bitevní loď \"Kirišima\" a torpédoborce \"Ajanami\", \"Benham\", \"Preston\" a \"Walke\".\n\nBěhem noci dorazil ke Guadalcanalu Tanakův konvoj. Kondó vydal rozkaz, aby jeho čtyři zbývající transportní lodě (\"Hirokawa Maru\", \"Kinugawa Maru\", \"Jamaura Maru\" a \"Jamacuki Maru\") najely na břeh a torpédoborce odpluly od Guadalcanalu. Během dne byly tyto transportní lodě stejně jako většina jejich nákladu zničena.\n\nPřestože obě strany utrpěly velké ztráty, je vítězství Američanů nesporné. Podařilo se jim dopravit vlastní konvoj a 2× zabránit bombardování Hendersonova letiště, což umožnilo zničit japonský konvoj. Pro Japonce to byla těžká ztráta a ke Guadalcanalu už podobný konvoj nevyslali. Admirál Abe a kapitán Nišida (velitel Hiei) byli za svoje neúspěchy v této bitvě předčasně posláni do penze.\n\n\n"}
{"id": "166597", "url": "https://cs.wikipedia.org/wiki?curid=166597", "title": "Třemošná (Brdská vrchovina)", "text": "Třemošná (Brdská vrchovina)\n\nTřemošná (dříve též \"Třebušná\") je vrch v Brdech nad městem Příbram. Nad okolní terén vystupuje jako protáhlý hřbet se strmými bočními svahy, který se od severovýchodu jeví jako špičatá homole. Třemošná je významnou krajinnou dominantou okresu Příbram. Vlastní hřbet je tvořen několika vrcholy: \"Malá Třemošná\" (701 m), hlavní vrchol \"Velká Třemošná\" (778 m), \"Ohrádka\" (747 m) a \"Malá Ohrádka\". Většinou je porostlý smrkovým lesem, na několika místech se zachovaly původní bučiny.\n\nPatrně právě proto, že se jedná o mimořádně výraznou horu, která je dominantou širokého okolí, byl podle ní také nazván celý okrsek Brd - Třemošenská vrchovina, který v podstatě zahrnuje celou nejvyšší část Brdské vrchoviny (a prakticky se až na výjimky také kryje s územím bývalého VVP Jince).\nMezi Velkou a Malou Třemošnou se nachází slepencový skalní útvar Kazatelna. Tento skalní výchoz vznikl v chladných obdobích Pleistocénu mrazovým zvětráváním. V geomorfologii je označován jako mrazový srub. Ve svahu pod skaliskem se nachází rozsáhlé suťové pole (kamenné moře). Z Kazatelny je daleký rozhled na Příbram a okolí, za dobré viditelnosti odtud lze spatřit Šumavu, Novohradské hory a chladicí věže Temelína.\n\nTřemošná se nachází v CHKO Brdy, Vrchol je přístupný po zelené turistické značce z Orlova pouze o \"sobotách, nedělích a svátcích\". Tradičního novoročního výstupu na Třemošnou se pravidelně zúčastňují desítky turistů z Příbrami a okolí.\n\n"}
{"id": "166600", "url": "https://cs.wikipedia.org/wiki?curid=166600", "title": "Mezinárodní letiště Honiara", "text": "Mezinárodní letiště Honiara\n\nMezinárodní letiště Honiara (Honiara International Airport; IATA: HIR, ICAO: AGGH), do listopadu 2003 Hendersonovo letiště, je jediné mezinárodní letiště na Šalomounových ostrovech. Leží na ostrově Guadalcanal 8 kilometrů od hlavního města Honiara.\n\nLetiště začali v létě 1942 budovat Japonci (a korejští dělníci) a americká zpravodajská služba tuto jejich aktivitu odhalila počátkem července 1942. Kontrola tohoto letiště byla klíčová během šestiměsíční Guadalcanalské kampaně (od srpna 1942 do února 1943) za druhé světové války, kdy Američané hned na počátku obsadili ještě nedokončené letiště a Japonci se je potom marně snažili dobýt zpět.\nAmeričané přidělili letišti volací znak CACTUS a letadla z něj operující se pak někdy nazývají jako „Cactus Air Force“ – kaktusové letectvo. Z letiště operovaly stroje všech tří hlavních složek amerických ozbrojených sil: armádní, námořní i sboru námořní pěchoty. Po Japoncích zůstala na letišti budova, kterou Američané využívali k odpočinku a čekání před akcí. Díky tvaru její střechy jí nazývali „pagoda“. V říjnu 1942 jí ale buldozery srovnaly se zemí.\n\nHendersonovo letiště bylo pojmenováno po majoru Loftonu Hendersonovi (USMC), veliteli VMSB-241, který padl během bitvy u Midway.\n\nLetiště má jednu asfaltovou ranvej o délce 2250 m, která je prodloužena o přibližně 750 m sypaným povrchem pro případ nouze. Na letišti je schopný přistát i Boeing 767.\n\nNadi, Port Moresby\nNadi, Port Vila\nPort Vila\nBrisbane, Yaren, Tarawa, Nadi\nAfutara, Arona, Atoifi, Auki, Avu Avu, Ballalae, Batuna, Bellona, Brisbane, Taro Island, Fera, Gatokae, Gizo, Jajao, Kaghau, Kirakira, Marau, Mono, Munda, Nadi, Port Moresby, Ramata, Rennell, Santa Ana, Lata, Seghe, Suavanao, Yandina, Buma\nBrisbane\n\nBrisbane, Cairns\n"}
{"id": "166602", "url": "https://cs.wikipedia.org/wiki?curid=166602", "title": "Marcus", "text": "Marcus\n\nMarcus (lat. Marek) může znamenat:\n\n\n"}
{"id": "166614", "url": "https://cs.wikipedia.org/wiki?curid=166614", "title": "Bikameralismus", "text": "Bikameralismus\n\nBikameralismus neboli dvoukomorovost označuje typ parlamentu, který je složen ze dvou komor, dolní a horní. Obě komory se podílejí na výkonu funkcí parlamentu, zejména na zákonodárném procesu, jsou na sobě více či méně nezávislé a více či méně se od sebe odlišují. V odbornější rovině se jedná o částečný poměr speciality mezi teorií bikameralismu (nauka o specifické struktuře parlamentu, jejích důvodech a funkcích) a parlamentarismu (nauka o parlamentu a parlamentní formě vlády) a teorií.\n\nDvoukomorovost je historicky blízká koncepci smíšené vlády, založené na souhře a vyvažování různých sociálních činitelů, z nichž žádný není dominantní, a traktované bezpočtem myslitelů od antiky po 19. století (Aristoteles, Cicero, Tomáš Akvinský, Grotius, Althusius, Komenský aj.). Jejím zřejmě prvním systematikem byl Polybios, identifikující smíšenou vládu s ideální ústavou starého Říma, jednak prolamující cyklus střídání (degenerace a regenerace) forem vlády, jednak čelící svou vyvážeností jednostrannostem každé z čistých aristotelských forem vlády. Podstatu myšlenky smíšené vlády vhodně vystihl v dějinách českého politického myšlení Jan Amos Komenský: „Podle Komenského je předností monarchie jednotící síla, předností aristokracie v čele s panovníkem schopnost spojovat jednotu s mnohostí. Kladným rysem demokracie je síla rozprostírací, která zabraňuje opomíjení některého člena společnosti. Spojení těchto pozitivních sil spatřuje Komenský ve smíšené vládě, ve které dochází ke zvětšení dobra a zmenšení zla ve státě.“ Loewenstein ji spojuje se vtažením všech společenských tříd do procesu vládnutí, v němž je každá zastoupena svým státním orgánem.\n\nPrávě příbuznost bikameralismu s myšlenkou smíšené vlády, reprezentující různé třídy a zájmy, vede některé autory k závěru o existenci „quasi – dvoukomorových institucí“ již ve starověkém Řecku. Mají jimi být vzájemně se kontrolující rady některých městských států (Athény a Sparta, ale i Kartágo), resp. rady kombinované s lidovým shromážděním. Podobné uspořádání shledávají i v Římě v součinnosti elitního Senátu a různých typů lidových shromáždění, zejména comitia curiata. Kombinace rozhodování rady (Senátu) a shromáždění o téže věci, tzn. dvojí posouzení téže věci, snad umožňuje o „quasi-bikameralismu“ hovořit, což by ovšem neplatilo v případě paralelně působících lidových shromáždění s rozdělenou působností.\n\nTypickými ukázkami dvoukomorových zákonodárných sborů s bohatou minulostí mohou být Velká Británie, Spojené státy americké nebo Francie. Ve Velké Británii mají nejstarší a nejpočetnější druhou komoru, Sněmovnu lordů, jež je zvláštní způsobem ustavování: převažují doživotně jmenovaní členové, doplnění 92 dědičnými peery a virilisty z řad anglikánských biskupů.\nAmerický Senát bývá považován za nejsilnější druhou komoru na světě: nejen, že je jeho souhlasu třeba k přijetí každého rozhodnutí Kongresu, ale navíc zasahuje svými kontrolními oprávněními do výkonné moci (souhlas k ratifikaci mezinárodních smluv, souhlas k četným jmenovacím úkonům). Je vzorem federativních druhých komor jak silou, tak složením. Každý členský stát USA je bez ohledu na počet obyvatel zastoupen dvěma senátory.\n\nVe Francii je vývoj dvoukomorového uspořádání velmi členitý. Podstatné však je, že tamní Senát je ukázkou komor regionální reprezentace, které jsou inspirovány komorami federativními, avšak působí v unitárních státech. Jejich úkolem je prosazování a ochrana regionálních zájmů, jež jsou sem vnášeny prostřednictvím způsobu ustavování (zde nepřímá volba).\n\n\n"}
{"id": "166616", "url": "https://cs.wikipedia.org/wiki?curid=166616", "title": "Hooligans", "text": "Hooligans\n\nHooligans (počeštěný tvar „chuligáni“) je dnešní označení pro radikální (především fotbalové) fanoušky. Svůj původ má v Anglii, kde původně označovalo výtržníky a gangy obecně, původ samotného slova je vysvětlován více způsoby (buď z irského \"Hooley\", označující divokost, ze jména stejnojmenného gangu, a konečně dle rodiny Hooliganů, která proslula svým terorem v Londýně).\n\nV současné době se s výrazem Hooligans setkáváme především při pojmenovávání radikálních fanoušků, kteří se organizují za účely střetů s fanoušky ostatních fotbalových klubů, a vytvářejí tak skupiny, které fungují na principu pouličního gangu. Často jsou za hooligany označování i členové tzv. „\"ultras\"“ skupin, kteří často nemají s násilím na a mimo stadiony nic společného a starají se pouze o fanouškovské choreografie během zápasu. Propojenost ultras a hooligans skupin jednotlivých klubů je pokaždé jiná, někde se vzájemně prolíná, zatímco jinde mohou vůči sobě oba tábory vystupovat nevraživě. Ke zmatení těchto pojmů v českém prostředí přispívá i skutečnost, že některé skupiny chuligánů mají slovo \"ultras\" ve svém názvu.\n\nSmyslem hooliganských skupin často nebývá klasické fandění svým klubům, respektive je toto fandění přeneseno do zcela jiných sfér, kdy „zápas“ v pojetí hooligans skupin není samotné utkání, ale bitka mezi gangy soupeřících sportovních týmů. Často je označována jako tzv. „\"Třetí poločas\"“ sportovního utkání. Často se tedy může stát, že jednotlivé hooligans skupiny ani na zápas nedorazí a své „utkání“ realizují zcela mimo čas sportovního klání. K dřívějším bitkám a výtržnostem přímo na stadionech se tak v poslední době přidaly smluvené srazy znepřátelených skupin, které se, především z důvodu utajení před policií, konají mimo stadion a paradoxně tak vzniká jakýsi „sport“ ve sportu, ve kterém jsou soupeři předem domluveni nejen na místě, ale často i na počtu účastníků, formách \"boje\" (beze zbraní, bez dokopávání ležících \"rváčů\" atp.). Je pochopitelné, že veřejností a policií je činnost hooligans skupin chápána jako vysoce riziková, ačkoliv mnoho členů hooligans skupin bere za protivníky čistě jen jiné gangy a mezi „normálními“ fanoušky výtržnosti nevyvolává.\n\nStruktura hooligans gangů je podobná gangům pouličním či menším organizovaným skupinám prakticky čehokoliv. Tj. jasně určené vedení (staří či zakládající členové gangu) společně s již nějakou dobu fungujícím jádrem, doplněné „náborem“ mladých sympatizantů. Tak může skupina fungovat i několik let, neboť odcházející, či „vysloužilí“ členové jsou nahrazování stále novými. Kvůli drobným názorovým rozporům, či jen kvůli tomu, z jakého prostředí vznikají, je obvyklé, že k jednomu klubu se hlásí hned několik hooliganských skupin, které spolu v drtivé většině spolupracují a navenek vystupují jako jeden celek „reprezentující“ svůj klub. Další možností je, že se spojí i dva různé celky z jiných sportovních klubů do tzv. „koalice“, a společně bojují proti třetí straně, která je reprezentována buď nenáviděným klubem, či jinou koalicí. Je běžné, že celky v koalici se poté utkají při měření sil svých vlastních klubů. Z fotbalového chuligánství se tak stal velký fenomén, jednotlivá uskupení mohou být vysoce organizována, mezi (i znepřátelenými) tábory funguje jakási diplomacie, existují různé pakty o neútočení - smíry - nebo dokonce tzv. družby, často na mezinárodní úrovni (v Česku především s hooligans z Polska a Slovenska), kdy se družební kluby vzájemně podporují při rvačkách, vychází řada časopisů a zinů, existuje nepřeberné množství internetových stránek, ať přímo jednotlivých skupin, či jen stránek na toto téma, jednotlivé tábory si sdělují reporty z proběhlých bitek a existuje i žebříček klubů na téma chuligánství. Ač se to může zdát paradoxní, existují i určitá nepsaná pravidla, která jen dokazují organizovanost a domluvu mezi skupinami namísto náhodného chuligánství. Jedná se především o chování před policií, vyznávání \"fair-play\" v boji, někteří chuligáni též považují za prohřešek napadání normálních fanoušků, či útěk z boje (či před jeho zahájením). O tom, že je fotbalové chuligánství plné paradoxů, svědčí i to, že mezi rváči je nemalé procento vysokoškolsky vzdělaných či pracovně úspěšných lidí a zároveň i plno těch, pro které jsou rvačky jediným životním cílem.\n\nPropojení hooligans a neonacismu je častým motivem reportáží o tomto problému. Hooligans bývají nejčastěji pravicově, anebo apoliticky založeni, nicméně existují i skupiny s levicovými názory. Některé skupiny se ale ani příliš netají svými neonacistickými postoji a jejich vystupování je ovlivněno především touto ideologií.\n\nV Česku se o fenomén hooligans ve větší míře začala veřejnost zajímat až v 90. letech, často se bohužel stávalo a stává, že reportáže byly psané pouze v touze po senzaci a bez hlubších znalostí problému - na míru pořadu či konkrétnímu titulu a byla v nich řada nepřesností. Nicméně fakt, že společnost musela začít s tímto fenoménem počítat, přispěl k tomu, že hooligans začali být více postihováni za svoji činnost a začala být přijímána opatření, která zvedla procentuální úspěšnost úspěšné ochrany normálních fanoušků. Problému chuligánství se věnovalo i několik dokumentů a dokonce i filmů, kromě známého filmu Proč? to v poslední době byl především trochu tragikomičtější Non plus Ultras.\n\nHooligans se stali novou subkulturou, pomalu se dá říci až životním stylem, kromě zmíněných zinů existuje i řada hudebních skupin, čistě se orientující na hooligans styl či značek oblečení. Obecně se dá říci, že pro některé chuligány je to i smysl života, ve kterém původní záminka fotbalu hraje nepatrnou roli. Mezi nejlepší chuligánské tábory patří Baník Ostrava, Sparta Praha, Slavia Praha, Zbrojovka Brno a Opava. Tři z těchto pěti klubů mají \"družbu\", neboli přátelství se zahraničním klubem - u Opavy jsou to kluby z Polska (Śląsk Wrocław), Brno spolupracuje se Slovanem Bratislava a Baník Ostrava má velmi dobře fungující družbu s GKS Katowice. Sdružené tábory se doplňují při zápasech a vytváří tak více schopné ekipy. Ve zbytku českých klubů chuligánské tábory pokulhávají kvalitou.\n\n\n\n\n"}
{"id": "166622", "url": "https://cs.wikipedia.org/wiki?curid=166622", "title": "Thin Lizzy", "text": "Thin Lizzy\n\nThin Lizzy je irská hard rocková skupina založená v Dublinu v roce 1969. Lynott měl ve skupině roli frontmana a skupinu vedl při nahrávání dvanácti studiových alb. Nejúspěšnější skladby této skupiny jsou „Whiskey in the Jar“, „Jailbreak“ a „The Boys Are Back in Town“, všechny se staly mezinárodními hity a dodnes je hrají na hard rockových a klasických rockových rozhlasových stanicích. Po Lynottově smrti v roce 1986 skupina prožila několik pokusů o obnovení s kytaristy Scottem Gorhamem a Johnem Sykesem; Sykes však skupinu v roce 2009 opustil.\n\nLynott byl de facto leader skupiny, byl autorem nebo spoluautorem většiny jejich písní a jedním z mála mužů tmavé pleti, kteří dosáhli komerčního úspěchu v oblasti hard rocku. Thin Lizzy se mohli chlubit kritikou uznávanými kytaristy, Downey a Lynott byli ve skupině rytmickou sekcí (bicí a basová kytara). Jejich hudba odráží širokou škálu vlivů, včetně country, psychedelického rocku a tradiční irské lidové hudby, obecně jsou označováni jako hard rock nebo občas jako heavy metal.\n\nSkupina byla založena jedné prosincové noci v roce 1969 v irském Dublinu, kdy se kytarista Eric Bell setkal s klávesistou Ericem Wrixonem v hospodě a zjistil, že oba by chtěli založit novou skupinu. Oba hudebníci již dříve hráli se skupinou Van Morrisona Them. Téže noci se šli podívat na koncert skupiny Orphanage, ve které hráli zpěvák Phil Lynott a bubeník Brian Downey, kteří se spolu seznámili ještě ve škole. Bell a Wrixon se s členy skupiny po koncertě setkali a navrhli jim, aby s nimi založili novou skupinu. Lynott a Downey, kteří znali Bellovu dobrou hudební pověst, souhlasili se založením skupiny.\n\nV červenci 1970 Thin Lizzy vydali singl „The Farmer“ / „I Need You“ u EMI, skladbu na straně B napsal John D'ardis, který vlastnil Trend Studios, ve kterých byl singl nahrán. Bylo prodáno pouze 283 výlisků singlu, který je dnes sběratelskou raritou. Wrixon skupinu opustil ještě před vydáním singlu, takže se příjmy rozdělily mezi tři členy kapely. Přestěhoval se do Evropy a později zpět do rodného Belfastu, kde se stal znovu členem skupiny Them. Koncem roku 1970 skupina podepsala smlouvu s Decca Records a odcestovali do Londýna, aby zde nahráli debutové album \"Thin Lizzy\". Album se moc neprodávalo, na pozdější prodejnosti alba měli zásluhu DJ John Peel a Kid Jensen. Album se neumístilo v žádném britském žebříčku.\n\nKolem března 1971 skupina trvale přesídlila do Londýna, v srpnu téhož roku vyšlo neúspěšné EP \"New Day\". I přes malou úspěšnost debutového alba se Decca rozhodla poskytnout finance na nahrání druhého alba \"Shades of a Blue Orphanage\", vydaného v březnu 1972. Stejně jako na prvním albu, byly písně plné Lynottových osobních anekdot, které se odehrávaly v Dublinu. Hudebně se album dalo označit jako keltská hudba s prvky hard rocku, který kapela v následujících letech začala ve větší míře hrát. V britských žebříčcích se však opět neumístilo.\n\nV polovině roku 1972 byla skupina požádána, aby nahrála album coververzí skladeb skupiny Deep Purple, album vyšlo pod názvem \"Funky Junction Play a Tribute to Deep Purple\". Na albu nebyla žádná zmínka, že zde hrají členové Thin Lizzy. Zpěv a klávesy obstarali členové skupiny Elmer Fudd. Album vyšlo v lednu 1973.\n\nKe konci roku 1972 zahájila kapela Thin Lizzy společné turné po Británii se skupinami Slade a Suzi Quatro. Přibližně ve stejnou dobu se Decca rozhodla vydat předělanou verzi tradiční irské balady „Whiskey in the Jar“ jako singl. Skladbu měla nahrávat právě skupina Thin Lizzy, ač se jim z počátku nápad zrovna nezamlouval, neboť měli pocit, že pro jejich skupinu to není to pravé. Nakonec však singl vyšel a skladba se stala jedním z největších hitů této skupiny. V britském žebříčku se v únoru 1973 umístila na šestém místě, což vedlo k vystoupení skupiny v televizním pořadu \"Top of the Pops\". Singl se také umístil v žebříčcích v několika dalších zemích po Evropě. Nicméně další singl „Randolph's Tango“ se znovu vrátil ke klasické formě hudby Thin Lizzy a úspěch tak měl pouze v Irsku.\n\nNásledující album \"Vagabonds of the Western World\" vyšlo v září 1973 a mělo už pozitivnější recenze než předchozí dvě, ale opět se nedostalo do žádných hitparád. Pouze singl „The Rocker“, vydaný na podporu tohoto alba, se usadil v irských žebříčcích, hitový singl „Whiskey in the Jar“ ale nepřekonal.\n\nEric Bell skupinu opouští po představení na Queen's University Belfast na Silvestra roku 1973 z důvodu zhoršení zdravotního stavu a rozčarování z hudebního průmyslu. Nahradil ho mladý kytarista ze skupiny Skid Row Gary Moore, který se skupinou turné dokončil. Moore ve skupině vydržel pouze do dubna 1974. Se skupinou nahrál tři písně, mezi které patří i „Still in Love with You“, která vyšla na jejich čtvrtém albu albu \"Nightlife\".\n\nPo odchodu Gary Moorea skupina našla dva kytaristy, kteří ho měli nahradit. První byl John Cann ze skupiny Atomic Rooster a druhý Andy Gee, který hrál s Peterem Bardensem. Oba se skupinou odehráli turné po Německu. Ačkoliv se skupinou odehráli prakticky celé turné, nestali se oficiálními členy skupiny. Navíc Cann a Lynott měli mezi sebou osobní problémy, proto nakonec Cann skupinu opustil. Po dokončení turné skupina zrušila smlouvu s Decca Records a skupinu na čas opustil i Downey, ostatní členové ho však brzy přemluvili k další spolupráci.\n\nProběhl konkurz na nové členy skupiny, Lynott a Downey se nakonec shodli na osmnáctiletém Skotovi Brianu Robertsonovi a o poznání starším Kaliforňanovi Scottu Gorhamovi. Skupina přestala hrát na koncertech některé své starší písně a podepsala novou smlouvu s Phonogram Records; následně vyšlo album \"Nightlife\", ovšem ani ono nebylo, stejně jako tři předchozí alba, nijak úspěšné.\n\nPočátkem roku 1975 odehrála skupina své první koncertní turné po Spojených státech jako předkapela Boba Segera a Bachman-Turner Overdrive. V květnu téhož roku nahráli album \"Fighting\", které vyšlo v září. Jedná se o jejich vůbec první album, které se umístilo v britském albovém žebříčku; skončilo na šedesátém místě. Hlavní zásluhu na úspěchu tohoto alba měly dvě kytary, hlavně pak harmonie ve skladbě „Wild One“ a dvě sólové kytary v „Suicide“.\n\nPo úspěšném turné, jako předskokan skupiny Status Quo, skupina nahrála album \"Jailbreak\", které se stalo průlomovou deskou. Album vyšlo 26. března 1976 a obsahuje i celosvětový hit „The Boys Are Back in Town“, který se dostal na osmou pozici v Británii a na dvanáctou v USA. Jednalo se o jejich první nahrávku, která se v této zemi prosadila. Zvuk dvou kytar byl po úspěchu s předchozím albem ještě vylepšen, což byl pravděpodobně hlavní důvod pro pozdější úspěchy kapely. Tento styl byl použit na celém albu, zejména však na hitové skladbě a v dalších písních, jako byly například „Emerald“ a „Warriors“. Album si vedlo dobře na obou stranách Atlantiku. Následně vyšel singl „Jailbreak“, který si také vedl dobře. Thin Lizzy odjeli turné po USA se skupinami Aerosmith, Rush a REO Speedwagon. V červnu 1976 mělo turné pokračovat, tentokrát se skupinou Rainbow, leč Lynott onemocněl hepatitidou a turné bylo zrušeno.\n\nV době, kdy byl Lynott nemocný a napsal několik skladeb pro následující album \"Johnny the Fox\", se začalo rýsovat napětí mezi ním a Rebertsonem. Například tak došlo k neshodě ohledně autorství u skladby „Don't Believe a Word“. Lynott u nových skladeb stále ještě čerpal z keltské mytologie a svých vlastních zkušeností z lyrických představ; ty tak dominovaly jak na albu \"Johnny the Fox\", jehož nahrávání proběhlo v srpnu 1976, tak i na dalších albech v polovině sedmdesátých let. Turné na podporu alba bylo velmi úspěšné a došlo k dalšímu televizní vystoupení v pořadu \"Rod Stewart BBC TV Special\".\n\nDalší turné po USA mělo proběhnout v prosinci 1976, bylo ale zrušeno kvůli zranění ruky Briana Robertsona, který se 26. listopadu 1976 snažil hájit práva svého přítele, zpěváka Frankie Millera, ve Speakeasy Clubu v Londýně. Lynott byl na Robertsona naštvaný a pro americké turné ho nahradil Gary Moorem. Tentokrát dělali Thin Lizzy předkapelu skupině Queen. Turné mělo velký úspěch a Lynott Moorea požádal, aby ve skupině zůstal. Ten se však rozhodl vrátit ke své předchozí skupině Colosseum II. Robertson byl stále oficiálním členem skupiny, ale už plánoval, spolu s Jimmy Bainem ze skupiny Rainbow, založení skupiny vlastní.\n\nV květnu 1977 tak odcestovali Thin Lizzy do Kanady pouze jako trio. Nahráli zde album \"Bad Reputation\", veškeré kytary nahrál Scott Gorham sám. Měsíc poté se k nim znovu připojil Robertson, dle svých slov jako studiový hudebník, podle Lynotta jako host, a podílel se na dvou skladbách. Album vyšlo v září 1977 a prodávalo se dobře. V Británii se dostalo na čtvrté místo po vydání singlu „Dancing in the Moonlight (It's Caught Me in Its Spotlight)“. V tomtéž roce byla skupina headlinerem festivalu v Readingu, kde ve stejném roce hráli například i Uriah Heep nebo Golden Earring.\n\nV roce 1978 Thin Lizzy vydali své první koncertní album \"Live and Dangerous\". Po albu vznikly neshody z důvodu, že jen malá část tohoto alba byla opravdu nahrána naživo. Producent Tony Visconti řekl, že album bylo nahráno na playback. Jediné části, které podle Viscontiho na playback nejsou, jsou bicí a publikum. Toto tvrzení vyvrátil Brian Robertson. I přes pravděpodobné použití playbacku si album vedlo kupodivu velmi dobře, v Británii se vyšplhalo na druhou příčku v žebříčku a v roce 2004 ho magazín Classic Rock Magazine představil jako nejlepší koncertní album všech dob. Tento úspěch byl však přerušen definitivním odchodem Robertsona po koncertě na Ibize 6. července 1978, kdy neshody s Lynottem dosáhly vrcholu. Robertson se brzy spojil s Jimmy Bainem a založili skupinu Wild Horses.\n\nLynott znovu oslovil Moorea, aby Robertsona nahradil. V tomtéž roce se skupina spojila se Stevem Jonesem a Paulem Cookem ze skupiny Sex Pistols, Chrisem Speddingem a Jimmy Bainem do projektu The Greedy Bastards.\n\nV srpnu skupina zahájila další turné po Spojených státech, následovalo turné po Austrálii a Novém Zélandu. Tohoto turné se neúčastnil Brian Downey, který v Londýně řešil osobní záležitosti. Nahradil ho americký bubeník Mark Nauseef. Po ukončení turné se ke skupině vrací Downey a v roce 1979 nahrávají v Paříži album \"\". Nahrávání bylo velmi poznamenáno rostoucí závislostí Lynotta a Gorhama na drogách a obecně užíváním drog kolem celé kapely. Tato skutečnost se projevila i na albu, například ve skladbě „Got to Give It Up“. Na albu jsou stále cítit vlivy keltské hudby, zejména pak v poslední skladbě „Róisín Dubh“, jedná se o sedmiminutovou skladbu, ve které zazní několik irských lidových písní. Dva singly, „Waiting for an Alibi“ a „Do Anything You Want To“, měly úspěch, album se v Británii dostalo na druhé místo v žebříčku. Třetí singl „Sarah“ byl již méně úspěšný, jedná se o skladbu o Lynottově čerstvě narozené dceři.\n\nV červenci 1979, uprostřed dalšího amerického turné, skupinu nečekaně opouští Gary Moore. O několik let později k tomu Moore řekl, že svého odchodu nelituje. Následně pokračoval ve své sólové kariéře, vydal několik úspěšných alb. Ještě když byl členem Thin Lizzy, vydal album \"Back on the Streets\", na kterém se podíleli i Lynott a Downey a obsahuje i jeden z jeho největších hitů, skladbu „Parisienne Walkways“. S Lynottem vydal ještě v roce 1985 singl „Out in the Fields“, který se v Británii dostal na pátou příčku žebříčku. Gary Moore zemřel 6. února 2011 ve věku 58 let ve španělské Esteponě na infarkt.\n\nPo odchodu Moorea skupina odehrála několik koncertů jako trio a později Lynott přivedl nového člena jménem Midge Ure. V roce 1979 skupina vystoupila na festivalu Leeds.\n\nPřed zahájením turné po Japonsku v září se Lynott rozhodl nahradit Ureho novým kytaristou Dave Flettem, který byl členem skupiny Manfred Mann's Earth Band, čímž Uremu umožnil návrat ke klávesám. Turné bylo bez větších problému dokončeno, ale sestava skupiny stále obsahovala dva dočasné členy. Lynott začal trávit více času u projektů mimo Thin Lizzy, včetně skládání skladeb pro jiné umělce a připravování svého sólového alba \"Solo in Soho\". Lynott též znovuobnovil skupinu The Greedy Bastards, ta vydala singl „A Merry Jingle“ v prosinci 1979 pod zkráceným názvem The Greedies. Členové skupiny v této době byli Lynott, Gorham, Downey, Jones a Cook ze Sex Pistols. Singl se dostal na 28. příčku v britském žebříčku.\n\nZatímco Lynott hledal stálého kytaristu, skoro celá skupina Thin Lizzy (včetně některých dřívějších členů) pracovala na jeho sólovém albu \"Solo in Soho\", které vyšlo v dubnu 1980, následovalo vydání desátého studiového alba Thin Lizzy \"Chinatown\". V této době se též Lynott oženil a jeho manželka mu porodila druhou dceru v červenci. Dave Flett doufal, že by mohl být stálým členem Thin Lizzy, ale Lynott nakonec vybral Snowy Whitea, který hrál s Pink Floyd a Peterem Greenem. Midge Ure byl stále počátkem roku 1980 členem skupiny jako klávesista, ale krátce poté, co se ke skupině přidal White, byl Ure nahrazen Darrenem Whartonem. Whartonovi bylo v té době pouhých sedmnáct let a právě z toho důvodu byl z počátku najat na dobu určitou. Tato sestava nahrála album \"Chinatown\", při jehož nahrávání proběhlo několik koncertů. K albu vyšly dva singly; první se stejným názvem jako album − ten se dostal na 21. příčku britského žebříčku − a druhý „Killer on the Loose,“ jenž se sice dostal až na desátou příčku, ale měl negativní kritiku kvůli probíhajícímu řádění sériového vraha Petera Sutcliffea, známého jako Yorkshirský Rozparovač.\n\nAlbum \"Chinatown\" vyšlo v říjnu 1980 a dostalo se na sedmou příčku v britském žebříčku. Na počátku roku 1981 začal Lynott pracovat na svém druhém sólovém albu, na jehož nahrání se podílelo velké množství doprovodných hudebníků, mezi nimi samozřejmě i členové Thin Lizzy. Jako již při souběžném nahrávání alb \"Chinatown\" a \"Solo in Soho\" v roce 1980 i zde se nahrávala dvě alba ve stejnou dobu, sólové album Lynotta a jedenácté album Thin Lizzy. Z tohoto důvodu občas hudebníci ani nevěděli, na kterém albu právě pracují. Producent alba Thin Lizzy Chris Tsangarides uvedl: „Pocit zmatku ve vzduchu byl v tom, že občas nikdo nevěděl, jesli pracuje na sólovém albu Phila nebo albu Lizzy“.\n\nV dubnu 1981 vyšla první kompilace skupiny s názvem \"The Adventures of Thin Lizzy\" a umístila se na šestém místě v britském žebříčku. Singl „Trouble Boys“ se dostal pouze na 53. příčku, což bylo nejhorší umístění nahrávky této skupiny od roku 1975. Podle Whitea a Whartona byl Lynott jediný, kdo píseň chtěl vydat, nikomu jinému se nelíbila. „Trouble Boys“ měl být původně i název jejich dalšího alba, ale po neúspěchu se singlem bylo album přejmenováno na \"Renegade\". 16. srpna 1981 byla skupina hlavní hvězdou prvního ročníku festivalu Slane Castle, mimo ně zde hráli například i Kirsty McColl, Hazel O'Connor a U2.\n\nVydání Lynottova druhého sólového alba \"The Philip Lynott Album\" bylo odloženo na rok 1982, zatímco \"Renegade\" bylo dokončeno a vydáno v listopadu 1981. \"Renegade\" mělo na rozdíl od předchozích alb malý úspěch, v Británii se dostalo na 38. pozici a v USA až na 157. Singl „Hollywood (Down on Your Luck)“ také neměl úspěch. Lynott je jediným autorem pouze u dvou skladeb, ostatní napsal ve spolupráci s dalšími členy skupiny. Zejména Gorham a Wharton dali najevo nespokojenost se skladbami „Angel of Death“, „Fats“ a „Mexican Blood“. Whartonova fotografie byla z neznámých důvodů vynechána z fotografií členů kapely na zadní straně obalu desky, a to navzdory skutečnosti, že byl do této doby stálým členem skupiny. „Bolelo mě to, velmi,“ řekl.\n\nPočátkem roku 1982 byl handicapován jak Downey, tak i Gorham, jelikož museli vynechat vystoupení, kvůli osobním problémům. Downey byl zbit v nočním klubu v Dánsku a Gorham trpěl závislostí na drogách. Později, ve stejném roce, rozjel Lynott sólové turné a vydal druhé sólové album \"The Philip Lynott Album\", jehož prodejnost však nedosáhla předpokladů. Snowy White skupinu opouští v srpnu 1982 poté, co je unavený ze stálých změn plánů skupiny a přitěžující Lynottovy drogové problematiky. White v té době nahrál sólové album \"White Flames\" a v roce 1983 vydal i úspěšný singl „Bird of Paradise“. Dlouholetý manažer skupiny Chris O'Donnell po odchodu Whitea též odchází.\n\nLynott hledat náhradu za Whitea pro nahrávání nového alba skupiny. V září 1982 se ve skupině usadil John Sykes ze skupiny Tygers of Pan Tang. Sykes je spoluautorem skladby „Cold Sweat,“ prvního singlu k novému albu \"Thunder and Lightning\", jež vyšlo v březnu 1983. Bylo úspěšnější než předchozí album, umístilo se na čtvrtém místě v britském žebříčku. Sykes kapelu přivedl k tvrdšímu stylu, k heavy metalu, jehož prvky se však v dřívějších skladbách skupiny v menší míře také objevovaly.\n\nAčkoliv Lynott nebyl úplně přesvědčen, zdali je to konec kapely, následující turné na podporu alba mělo být turné na rozloučenou. Sykes chtěl pokračovat, Gorman nikoliv. Turné bylo úspěšné, několik koncertů bylo nahráno a připraveno na sestavení koncertního alba. Skupina na koncerty pozvala i několik dřívějších kytaristů skupiny, vyjma Snowy Whitea. Živé album vyšlo v říjnu 1983 pod názvem \"Life\" a v Británii se dostalo na 29. pozici. K albu vyšel také singl s názvem „The Sun Goes Down“; v srpnu se vyšplhal na 52. místo britského žebříčku. Lynott následně rozjel další sólové turné v doprovodu Sykese a Downeyho pod názvem The Three Musketeers.\n\nPo obtížné části turné v Japonsku, kde někteří členové kapely měli potíže se získáním heroinu, Thin Lizzy odehráli svůj poslední koncert v Anglii 28. srpna 1983 na Reading Festival. Záznam z tohoto koncertu nakonec v roce 1992 vyšel pod názvem \"BBC Radio One Live in Concert\". Úplně poslední koncert skupina odehrála v německém Norimberku 4. září 1983 na festivalu Monsters of Rock, po tomto koncertě si každý člen šel vlastní cestou.\n\nJohn Sykes se připojil ke skupině Whitesnake. Phil Lynott ještě v roce 1983 založil novou skupinu s názvem Grand Slam, ale nikdy nebyli schopni zajistit nahrávací smlouvu a počátkem roku 1985 se rozešli. Lynott se začal více soustředit na svou sólovou kariéru a dosáhl páté příčky s hitem „Out in the Fields“, který vydal společně s Gary Moorem v květnu 1985. Skladbu napsal Moore a vyšla na jeho sólovém albu \"Run for Cover\", Lynott se podílel na více skladbách na tomto albu. Úsilí o pokračování Lynottovy sólové kariéry upadá s vydáním singlu „Nineteen“, který v britském žebříčku zůstal pouze na 76. příčce.\n\nLynott před svou smrtí začal plánovat třetí sólové album. Mluvilo se též o obnovení Thin Lizzy, které bylo naplánováno na březen 1986, s obnovením souhlasili i Gorham a Sykes. Nahrávací studio bylo domluveno na leden 1986. Nicméně k obnovení nedošlo z důvodu Lynottovy smrti, zemřel v nemocnici v Salisbury, 4. ledna 1986 ve věku 36 let. Jeho smrt byla způsobena hlavně závislostí na drogách, což vedlo k multiorgánovému selhání.\n\nDne 17. května 1986 byla skupina obnovena pro koncert Self Aid v sestavě Gary Moore, Downey, Gorman, Wharton, Bob Daisley na baskytaru a Bob Geldof se střídal s Moorem ve zpěvu, na scénu se v průběhu koncertu dostali i další zpěváci. Následující rok vyšla kompilace \"Soldier of Fortune\" a v tomtéž roce se konal koncert „Vibe for Philo“ na Lynottovu památku. Jeho organizátorem byl dublinský dýdžej a promotér Smiley Bolger. Koncert probíhá každoročně v den úmrtí Phila Lynotta.\n\nZbývající členové Thin Lizzy spolu nehráli až do října 1990, kdy nahráli singl „Dedication“. Tím si připomněli čtyři a půl roku od smrti frontmana. Píseň pochází z repertoáru skupiny Grand Slam a Lynott ji napsal spolu s kytaristou Laurencem Archerem. Gary Moore souhlasil, že by skupinu s ostatními členy obnovil, ale nakonec tak neučinil. Píseň se počátkem roku 1991 dostala na 35. příčku britského a 2. příčku irského žebříčku. Následně se objevila i na kompilaci \"\", která byla vydána v únoru téhož roku a umístila se na osmé příčce britského albového žebříčku. Následně vyšla reedice singlu „The Boys Are Back in Town“ a v Británii se dostala pouze na 63. místo, v Irsku pak na šestnácté.\n\nV roce 1991 došlo k dalšímu obnovení skupiny. Její členové tentokrát byli Robertson, Downey, zpěvák Bobby Tench, baskytarista Doug Brockie a kytarista Doish Nagle, který s Lynottem hrál v polovině osmdesátých let v kapele Grand Slam. Skupina v tomto složení udělala krátké koncertní turné po Irsku pod názvem „An Evening of Thin Lizzy“. V srpnu 1994 Downey, Bell, Robertson a Wharton zahráli na koncertě v anglickém městě Wolverhampton s tribute skupinami Limehouse Lizzy, Ain't Lizzy a Bad Habitz. Další verze Thin Lizzy vznikla následující rok, sestavu tvořil John Sykes (nyní mimo kytary také zpíval), Downey, Gorham, Wharton a nový baskytarista Marco Mendoza, kterého přivedl Sykes ze své skupiny Blue Murder. Turné bylo představováno jako pocta Philu Lynottovi. Tato sestava hrála 4. ledna 1996 na festivalu „Vibe for Philo“, na kterém se setkala s hudebníky, jako jsou Eric Bell, Midge Ure, Henry Rollins, Therapy? a Joe Elliott a Rick Savage ze skupiny Def Leppard.\n\nV roce 1994 vyšla kolekce skladeb nahraných pro BBC Radio 1 Peel Sessions s příznačným názvem \"The Peel Sessions\", následovala další kompilace \"\" (1996). Album bylo úspěšné, zajímavostí je, že neobsahovalo skladbu „Wild One“, která je zmíněna v názvu alba.\n\nV roce 1996 se John Sykes rozhodl definitivně obnovit skupinu Thin Lizzy. Byla opět prezentována jako pocta životu a práci Phila Lynotta. Sykes se ujal zpěvu a k návratu do skupiny přesvědčil i další členy, Scotta Gorhama, Briana Downeyho a Darrena Whartona. Kvůli dokončení sestavy nastoupil na Lynottovo místo baskytaristy Marco Mendoza. Skupina používala jméno Thin Lizzy i bez Lynotta, za což byli kritizováni. Skupina však hrála skladby z doby, kdy se skupinou Lynott ještě hrál, a nový materiál nevznikal.\n\nV roce 1997 nahradil z důvodu nemoci Downeyho Tommy Aldridge. Později se stal plnohodnotným členem a Downey ze skupiny odešel. Tato sestava vydržela až do roku 2000, kdy vydala album \"One Night Only\". Na počátkem roku 2001 skupina odcestovala do USA, aby zde odehrála koncertní turné. V době turné skupinu opustil Wharton, čímž se skupina rozpadla. Sykes v době rozpadu nahrál svá sólová alba, zatímco Gorham spolupracoval se skupinou 21 Guns.\n\nV roce 2004 byla skupina obnovena v sestavě Sykes, Gorham, baskytarista Randy Gregg a bubeník Michael Lee, který dříve spolupracoval například s Robertem Plantem a The Cult. Skupina hrála v Severní Americe a později jako speciální host skupiny Deep Purple. V roce 2005 se ke skupině vrátil Mendoza a následně v roce 2007 i Aldridge. Na koncertě v londýnské Hammersmith Apollo 13. prosince 2007 byla sestava skupiny následující: Sykes, Gorham, Aldridge a nový člen, baskytarista Francesco DiCosmo.\n\nSykes uvedl, že v současné době jsou Thin Lizzy něco jako „tribute projekt“ a nebylo by dobré nahrávat nové studiové album pod tímto názvem. Dodal, že pokud by zbývající členové Thin Lizzy nahráli album, nevyšlo by pod názvem Thin Lizzy.\n\nBylo oznámeno, že Lizzy budou předskakovat skupině AC/DC na několika stadionech v Anglii, Skotsku a Irsku ke konci června 2009, nakonec musely být koncerty zrušeny z poranění Aldridgea, který si při nehodě zlomil klíční kost. 30. června 2009 na internetových stránkách skupiny oznámil kytarista John Sykes svůj odchod od skupiny, všechny její koncerty do konce roku byly zrušeny nebo odloženy.\n\nV září 2009 začal Gorham hledat nové členy pro obnovení skupiny, v květnu 2010 po několikaměsíčních přípravách byla oznámena nová sestava skupiny. Do skupiny se vrátil původní bubeník Brian Downey, dlouholetý klávesista Darren Wharton, kytarista skupiny Def Leppard Vivian Campbell, zpěvák Ricky Warwick, sestavu doplnil baskytarista Marco Mendoza.\n\nV dubnu 2011 bylo oznámeno, že se Campbell musí vrátit k Def Leppard. Nahradil ho kytarista skupiny Guns N' Roses Richard Fortus. V srpnu Fortuse nahradil Damon Johnson ze skupiny Alice Coopera, skupina odjela turné po USA jako předkapela Judas Priest. Fortus se vrátil trvale ke Guns N' Roses a Johnson se stal trvalým členem Thin Lizzy. V roce 2012 skupina oznámila, že začala pracovat na novém albu, prvním bez Lynotta. V říjnu skupina prohlásila, že nové album nevyjde pod názvem Thin Lizzy a že skupina po skončení aktuálního turné ukončí i koncertní činnost. V prosinci 2012 bylo oznámeno, že Gorham, Mendoza, Warwick a Johnson založí novou skupinu Black Star Riders, pod jejímž názvem vyjde i nové album. Wharton a Downey se nového projektu neúčastní. Kapela později přestala vystupovat. Roku 2016 byla opět aktivní, a to v sestavě: Gorham, Wharton, Warwick, Damon Johnson, Tom Hamilton (baskytara) a Scott Travis (bicí).\n\nV prosinci 2001 vyšel box set složený z čtyř alb s názvem \"Vagabonds, Kings, Warriors, Angels\". Box set obsahoval všechny zásadní písně této skupiny a také raritní skladby, například první singl „The Farmer“ a jeho B-stranu „I Need You“. V letech 2004 a 2006 vyšly další „greatest hits“ kompilace, album \"Greatest Hits\" z roku 2004 se v britském albovém žebříčku dostalo na třetí příčku.\n\nDne 19. srpna 2005 zahrál Gary Moore v dublinském Point Theatre pod názvem „The Boy Is Back in Town“. Koncert byl u příležitosti odhalení bronzové sochy Phila Lynotta na Harry Street v Dublinu. Při koncertě též zahráli Brian Downey, Eric Bell, Brian Robertson a Scott Gorham. Záznam z koncertu později vyšel na DVD \"\".\n\nDne 8. září 2008 vyšlo koncertní album \"UK Tour '75\", obsahuje patnáct skladeb nahraných při koncertu dne 24. listopadu 1975. V dvacetistránkovém bookletu jsou do té doby nezveřejněné fotografie skupiny, poznámky k albu (tzv. liner notes) napsal Brian Downey.\n\nV březnu 2009 VH1 Classic Records vydalo album \"Still Dangerous: Live at the Tower Theatre Philadelphia, 1977\". Záznam vznikl v roce 1977 při turné k albu \"Bad Reputation\". Album produkovali Gorham a Glyn Johns. Album se umístilo na 98. pozici v britském žebříčku.\n\n24. ledna 2011 vydal Universal Music rozšířené reedice tří alb. \"Jailbreak\" a \"Johnny the Fox\" byly doplněny o jeden bonusový disk, který obsahuje outtake, záznamy z BBC a remixované skladby. \"Live and Dangerous\" také vyšlo jako dvojalbum, bylo doplněno o dvě bonusové skladby. Následně Universal Music vydal i reedice alb \"Bad Reputation\", \"Black Rose\" a \"Chinatown\".\n\nPůvodní kytarista Eric Bell byl fanoušek skupiny John Mayall & the Bluesbreakers, a když viděl jejího kytaristu Erica Claptona číst komiks \"The Beano\" na obalu alba \"Bluesbreakers with Eric Clapton\" z roku 1966, koupil si sesterský komiks \"The Dandy\". Při založení kapely pak Bell navrhl jméno „Tin Lizzie“, jméno robota z tohoto komiksu. Bell navrhl změnu „Tin“ na „Thin“. Lynott a Downey s návrhem souhlasili. Na některých z prvních koncertů byla skupina označována jako „Tin Lizzy“ nebo „Tin Lizzie“.\n\nOd roku 1974 začala skupina používat dva kytaristy namísto dosavadního jednoho. Tuto techniku dříve používaly například skupiny Wishbone Ash a Fleetwood Mac v Anglii a nezávisle na nich Lynyrd Skynyrd a The Allman Brothers Band v USA. V polovině sedmdesátých let ji začala používat skupina Judas Priest a právě Thin Lizzy, později potom Iron Maiden a Def Leppard.\n\nIron Maiden použili skladbu „Massacre“ z alba \"Johnny the Fox\" na B-straně singlu „Can I Play with Madness“ v roce 1988. Skladbu „Cowboy Song“ zase předělala skupina Anthrax na svém albu \"Sound of White Noise\" jako bonusovou píseň pro japonské vydání alba.\n\nSkupina Thin Lizzy byla též inspirací pro moderní heavy metalové skupiny jako jsou Metallica a Mastodon. Například Mastodon předělali skladbu „Emerald“ od Thin Lizzy a ta pak vyšla jako bonusová píseň na japonské verzi alba \"Remission\". Skladbu hrála skupina několikrát živě se Scottem Gorhamem na akustickou kytaru. Thin Lizzy měl v oblibě i Henry Rollins a jeho skupina Rollins Band použila skladbu „Are You Ready?“ na svém albu \"Get Some Go Again\" z roku 2000.\n\n\n\n"}
{"id": "166629", "url": "https://cs.wikipedia.org/wiki?curid=166629", "title": "Kumomanyčská propadlina", "text": "Kumomanyčská propadlina\n\nKumomanyčská propadlina či Kumomanyčská sníženina ( ) je tektonická propadlina, která odděluje Předkavkazí od stepí a polopouští na jihu Východoevropské roviny. Zároveň také spojuje Kubáňsko-Azovskou a Kaspickou nížinu. Šířka propadliny je 20 až 30 km, přičemž se v centrální části zužuje na 1 až 2 km.\n\nNaposledy asi 10 000 let př. n. l. se zde nacházel mořský průliv, který spojoval tehdejší Černé a Kaspické moře. Nejvyšší bod na rozvodí obou moří se nachází v nadmořské výšce 25 m.\n\nV současné době se v propadlině nachází systém jezer a přehradních nádrží, z nichž největší je slané Manyč-Gudilo. Západně od něj byla vybudována Veselovská přehrada, z níž na západ odtéká řeka Západní Manyč směrem k dolnímu toku Donu. Na východě se nacházelo vysychající koryto Východního Manyče, ve kterém byl vybudován Kumomanyšský kanál. Nejvýchodnější část propadliny vyplňuje dolní tok řeky Kumy.\n"}
{"id": "166630", "url": "https://cs.wikipedia.org/wiki?curid=166630", "title": "Rudolf Steiner", "text": "Rudolf Steiner\n\nRudolf Steiner (25. února 1861, Kraljevec, Rakousko-Uhersko (dnešní Chorvatsko) – 30. března 1925, Dornach u Basileje, Švýcarsko) byl rakouský filosof, literární kritik, pedagog, umělec, dramatik, sociální myslitel, esoterik.\n\nByl zakladatelem antroposofie, waldorfského školství, biodynamického zemědělství, antroposofického lékařství a nové umělecké formy – eurytmie.\n\nRudolf Steiner se narodil jako syn železničního úředníka, dostalo se mu římskokatolického křtu a jako chlapec ministroval v katolickém kostele v Neudörflu. Od 11 let studoval na vídeňském reálném gymnáziu ve Wiener Neustadtu, kde v roce 1879 maturoval. Zajímala ho hlavně matematika a deskriptivní geometrie, soukromě studoval latinu a řečtinu a četl Kanta. Roku 1879 se zapsal na Vysoké učení technické ve Vídni s úmyslem stát se inženýrem. \n\nJiž v osmi letech se u něho, podle jeho slov, objevily jasnovidné schopnosti. Tím se mu prý otevřela možnost \"\"žít od toho okamžiku s duchovními bytostmi přírody\".\" Na cestách do Vídně se seznámil s Felixem Koguzkim, formálně nevzdělaným, ale duchovně založeným bylinkářem, který Steinerovi ukázal \"\"instinktivní vědění pravěku\"\". Také se tehdy setkal s osobou, jejíž jméno nikdy nezveřejnil, nazýval ji \"Mistr\", a ten Steinera zasvěcoval do spirituálního obrazu světa. Zároveň ho tento \"Mistr\" přivedl na myšlenku prosadit tento způsob nazírání na svět v západním světě. Ve Vídni docházel mezi umělce a vzdělance a diskutoval zde s představiteli kultivovaného katolicismu o reinkarnaci a christologii. S argumentací katolických teologů byl nespokojen, nesouhlasil s jejich popíráním možnosti reinkarnace. Jeho učitel, literární historik Karl Julius Schröer ho seznámil s pracemi Johanna Wolfganga von Goetha a Steiner se podílel na vydávání jeho spisů. Goethe zavedl do botaniky pojem \"metamorfóza\". Vysvětloval tímto pojmem skutečnost, že v přírodě se vše živé vyvíjí, nic nezůstává tak jak to Bůh kdysi stvořil. Nevědomky na tuto ideu navazoval svou prací Charles Darwin. Profesor Schröer doporučil Steinera vedení Goethova a Schillerova archivu ve Výmaru. V následujících sedmi letech Steiner dokončil filosofický základ své vědy - antroposofie - a získal titul doktor filosofie na universitě v Rostocku. Název jeho disertační práce byl: \"Prolegomena k dorozumění filosofického vědomí se sebou samým\". Pod vedením Rudolfa Steinera byl roku 1913 u Dornachu blízko švýcarské Basileje započata stavba celodřevěné budovy nazvané Goetheanum. Na stavbě se podíleli příslušníci sedmnácti národů. Budova byla projektována ve stylu zohledňujícím zákony organického života a metamorfózy. Stavba vyhořela, pravděpodobně podpálena nacisty o silvestrovské noci roku 1922. Obnovená stavba Goetheanea byla postavena z betonu. V budově sídlila \"Svobodná vysoká škola pro duchovní vědu\". Přírodovědná sekce školy vydala v roce 1928 knihu německého lékaře Hermanna Poppelbauma \"\"Člověk a zvíře\"\". Dílo vzniklo po setkání Poppelbauma s Rudolfem Steinerem a jeho antroposofií. Práce se zabývá rozdílem mezi člověkem a zvířetem, přičemž z hlediska vývojového není toto dilema stále ještě rozřešeno. Steiner zemřel 30. března 1925, zůstalo po něm monumentální dílo. Na šest tisíc přednášek, většina stenograficky zapsaná, 300 publikací, které dále ovlivnily další literaturu. Antroposofie, věda Steinerem založená, se stala součástí speciálních vědeckých, uměleckých i praktických oborů, opírajíc se nikoli o tradice či spekulace, ale o přímé poznání světa. \nV roce 1894 vydal knihu \"Filosofie svobody\" s podtitulem \"Výsledky duševního pozorování podle přírodovědné metody\". V roce 1902 vstoupil Steiner do Teosofické společnosti. Ideálem teosofů byla syntéza všech existujících náboženství. Tato idea by však nakonec vedla k nekritickému synkretizmu. Tento směr Steinerovi nevyhovoval a proto Teosofickou společnost opustil a založil vlastní samostatnou Antroposofickou společnost. Rudolf Steiner zastával myšlenku, že idea znovuvtělování lidských individualit může přinést lidstvu smysl a cíl: \"\"Jako kdysi dozrál čas k přijetí koperníkovského světového názoru, tak dozrála naše doba k tomu, aby přivedla učení o reinkarnaci a karmě k všeobecnému vědomí ...\"\" V Steinerově vědě má nezastupitelné místo christologie. Nazírá na Krista ne tak, jak ho ukazují evangelia a církev, ale jako na božskou kosmickou bytost, která sestoupila na zem, aby se při Ježíšově smrti spojila se zemí a lidstvem a dala tak impulz k dalšímu vývoji lidstva a jeho produchovnění. Rudolf Steiner nehlásal nové náboženství, nechtěl zakládat novou sektu či hlásat teologii. Ukazoval možnost nového zážitku Krista pomocí nadsmyslového vnímání, a to pro celé lidstvo bez ohledu na náboženskou víru, církevní příslušnost či vyznání. Duchovní věda má umožnit pochopit nadsmyslové vnímání. Antroposofie má schopnost nadsmyslového vnímání prokázat a lidstvo v tomto směru poučit. Steinerův životopisec Johannes Hemleben napsal v roce 1963: \"\"V osudovém dilematu současného lidstva, stojícího, jako snad nikdy v dějinách, na pokraji propasti, jeví se osobnost Rudolfa Steinera, velkého neznámého našeho věku, jako ukazatel cesty vedoucí k pochopení nevědomých proudů a možností vývoje a otevírající netušené oblasti poznání. Jeho vpravdě nadlidské dílo je možno nazvat zkušebním kamenem vědomí člověka 20. století. Zneuznáváno a zamlčováno oficiální kulturou, která si tak mnohdy s tragickou zaslepeností uzavírá cestu k objasnění základních problémů života (pokud nečerpá z jeho poznatků potají), nalezlo porozumění jen u duší, jež s hlubokou citlivostí poznávají znamení doby a s odvahou se staví čelem proti proudu triumfujícího klamu.\"\" \n\nBěhem svého života Steiner konsistentně zdůrazňoval duchovní jednotu všeho lidstva a ostře kritizoval rasové předsudky. Zformuloval názor, podle nějž individuální povaha jednotlivce stojí výše než jakákoliv rasová, etnická, národní či náboženská příslušnost.\n\n\n"}
{"id": "166641", "url": "https://cs.wikipedia.org/wiki?curid=166641", "title": "Ergosféra", "text": "Ergosféra\n\nErgosféra je označení pro oblast, která se nachází kolem černé díry. Vyskytuje se okolo černých děr, které mají nenulový úhlový moment hybnosti. Tvarem se jedná o toroidální oblast ležící vždy nad vnějším horizontem černé díry, která se na ose symetrie napojuje na vnější horizont. Černá díra do ergosféry uvolňuje energii, která by se dala v budoucnu využít, pro zrychlování raket, které cestují do kosmu. Energii z ergosféry přijímají také tĕlesa, která prolétají kolem černé díra a tím zrychlují na vĕtší rychlost, než byla jejich původní. Ergosféra černé díry by se také dala využít k vyrobení gravitační bomby. \n\nJednoduše ji lze popsat jako oblast pod plochou tzv. \"statické limity\", na které dosahuje rychlost rotace okolního časoprostoru rychlosti světla, neboli, okolní prostoročas je strháván na této ploše rychlostí světla. Pod touto plochou pak je strhávání okolního prostoročasu větší než rychlost světla. Nad ní naopak s rostoucí vzdáleností rychlost strhávání klesá. Jakýkoliv objekt je tedy při pádu na černou díru v rotaci strháván. Od plochy statické limity – ergosféry – až po vnější horizont neexistuje žádný objekt, který by mohl být nerotujícím vzhledem k pozorovateli v nekonečnu. Jeho pohyb je vždy korotující – stržen ve směru rotace.\n\nOblast vně vnějšího horizontu událostí, ale uvnitř plochy statické limity je nazývána \"ergosférou\" (z řeckého \"ergon\" znamenající \"práce\"). Částice padající do ergosféry je donucena rotovat rychleji a tedy získává na energii. Protože jsou však stále nad vnějším horizontem, mohou ještě černou díru opustit. Tento proces pak má charakter vyzařování energetických částic a teoreticky umožňuje extrakci energie z rotující černé díry.\n\nMožnost extrahovat rotační energii z rotující černé díry navrhl poprvé Roger Penrose v roce 1969 a tak je tento proces nazýván \"Penroseův proces\".\n"}
{"id": "166644", "url": "https://cs.wikipedia.org/wiki?curid=166644", "title": "Tatra 603", "text": "Tatra 603\n\nTatra 603 byl reprezentační osobní automobil, vyráběný automobilkou Tatra, národní podnik Kopřivnice v letech 1955 až 1975.\n„Šestsettrojka“, jako nástupce Tatry 600 Tatraplan byla posledním vozem slavné řady osobních vozidel firmy Tatra s proudnicovou karosérií (prvním byla Tatra 77 z roku 1933).\n\nPo válce pomalu začaly dosluhovat vozy T 87 a pozdější Tatraplany. Potřeba reprezentačního vozidla pro potřeby úřadů, ministerstev, vlády a KSČ byla v průběhu padesátých let stále akutnější. Poptávku po vozu této třídy nakonec na celé dvě desítky let uspokojila právě Tatra 603. Vůz byl v první řadě určen jako reprezentační služební vozidlo, respektive jako vůz určený převážně k přepravě na delší vzdálenosti.\nPočáteční vývoj Tatry 603 však probíhal víceméně tajně, proti vůli tehdejšího centrálního plánování. V době, kdy byl vůz prakticky již navržen, se situace změnila a projekt dostal zelenou. V roce 1955 byl postaven první, tvarově mírně odlišný prototyp, v dalších letech následovala ověřovací série 10 kusů a následně pak malosériová výroba. První Tatry 603 slavily velký úspěch na světové výstavě EXPO 1958 v Bruselu, už předtím však měly premiéru v průběhu Zimních olympijských her v Cortině d'Ampezzo. Automobil vynikal ladnými a vyváženými tvary, které jej výrazně odlišovaly od ostatních v té době vyráběných vozů. Díky své aerodynamicky tvarované karosérii získal později mnohá ocenění na soutěžích elegance (například „Zlatá stuha Wiesbadenu“).\n\nKarosérie Tatry 603 je dílem výtvarníka Františka Kardause a tehdejšího vedoucího pražské Tatry a její konstrukční divize, Vladimíra Popeláře. Vůz dostal jméno po V8 motoru T 603, zkoušeném v prototypech T 600 a T 602 Tatraplan Sport, ideové návrhy karoserie nesly název Valuta. Vozidlo bylo vyráběno v závodě Tatra v Kopřivnici, později v pobočném závodě Tatry v Příboře. Vozy prvních sérií byly charakteristické typickou přední maskou se třemi světlomety pod společným krytem, z niž prostřední se měl původně natáčet spolu s koly přední nápravy. Po modernizaci (Tatra 2-603 od konce roku 1963) měla maska pro vyhovění předpisům světlomety čtyři. Konečnou podobu získala karosérie v modelovém roce 1968, kdy se i dvojice světlometů vzdálily více od sebe.\n\nTatra 603 byla poháněna vzduchem chlazeným osmiválcovým motorem s objemem 2,5 litru, umísěneným za zadní nápravou. Motor, který navrhl Ing. Julius Mackerle, měl u prvních typů výkon 73 kW, u posledních verzí 77 kW (105 koní) a poháněl přes čtyřstupňovou převodovku zadní nápravu. Brzdy byly zpočátku bubnové, od konce roku 1968 se montovaly licenční kotoučové brzdy na všechna kola, kola byla vyráběna v licenci Dunlop. Přední náprava byla typu McPherson. Od roku 1973 vozidlo používalo v té době revoluční bezkontaktní elektronické kondenzátorové zapalování PAL.\nMotor byl v upravené verzi použit také pro pohon lehkého nákladního vozu Tatra 805 či pojízdných kompresorů a elektrocentrál.\n\nMaximální rychlost T 603 byla 160 km/h (údaj výrobce), ve skutečnosti však byly vozy rychlejší a díky své aerodynamické karosérii s nízkým součinitelem odporu (Cw=0,354) dosahovaly rychlost přes 170 km/h. Jízdní vlastnosti odpovídaly koncepci s motorem za zadní nápravou s výkyvnými hnacími polonápravami, takže vozidlo bylo citlivé na boční vítr a při ostré jízdě v zatáčkách přetáčivé. Zlepšení jízdních vlastností napomohlo zavedení torzního stabilizátoru přední nápravy u typu T2-603, jakož i pozdější zavedení radiálních pneumatik Barum rozměru 180/90-SR15 s dezénem OR17, které byly vyvinuty speciálně pro T 603. Vozy měly velmi dobře vyřešeno odpružení s poměrně vysokým zdvihem kol a nízkou vratnou frekvencí, takže jízda s nimi byla pohodlná i na horších silnicích.\n\nI přes své velké rozměry a hmotnost byla Tatra 603 často nasazována na sportovní soutěže, kde dosáhla i několika zahraničních úspěchů. Upravené verze měly motor se zvýšeným výkonem a často byly odlehčené (hliníkové a laminátové) panely karosérie. Tyto vozy jezdily podle úpravy motoru a použitých převodů rychlostí přes 200 km/h. Nejvýznamnějších zahraničních úspěchů dosáhla Tatra 603 v belgickém vytrvalostním závodě \"Marathon de la Route\", jakož i na německém okruhu Nürburgring.\n\nAčkoliv zpočátku bylo vyráběno několik desítek vozů ročně, největší produkce bylo dosaženo v průběhu normalizace. V nejúspěšnějších letech 1973 a 1974 bylo vyrobeno až 1 600 vozů za rok. Rok 1975 pak byl posledním rokem produkce, následně byla Tatra 603 nahrazena modelem Tatra 613. Celkově bylo vyrobeno 20 422 vozů všech provedení; označených Tatra 603-1, Tatra 603-2 a následně modernizovaného Tatra 603-3 (což ovšem z důvodů komplikovaného homologačního řízení bylo nakonec pouze interní označení, oficiálně to byla stále Tatra 603-2, model 1968). Tím se Tatra 603 stala nejrozšířenějším typem značky Tatra. „Šestsettrojky“ nebyly v celém průběhu výroby prakticky vůbec exportovány (přes velký zájem o tento vůz) s výjimkou několika desítek kusů pro země bývalého východního bloku (Sovětský svaz, NDR, Bulharsko, Maďarsko). Ve své době vozy reprezentovaly díky nasazení na většině ambasád Československa.\n\nSamostatnou kapitolu v životě Tatry 603 tvoří různé pokusy a návrhy o zásadní tvarovou modernizaci proudnicové karosérie. Do stádia realizace prototypu se dostala Tatra 603A z pražské vývojové kanceláře. V bratislavské vývojové kanceláři Tatra pod vedením Ing. Ivana Mičíka vznikl od něj odvozený prototyp sanitka a samostatný velmi progresivní návrh Tatra 603X (kterou stylisticky i konstrukčně navrhl Ján Cina), obsahující mimo návrhu vlastní karosérie i mnohá inovativní technická řešení, zlepšující vlastnosti hlavně podvozkových skupin. Tyto vozy patří v současnosti do sbírek muzea Tatra v Kopřivnici.\nTatře 603X byly vytýkány hlavně menší rozměry oproti původní šestsetrojce a z toho vyplývající menší pohodlí posádky. Vedení továrny rozhodlo o výrobě úplně nového typu (Tatra 613), který však využíval mnohá technická řešení prototypu T 603X.\n\nS využitím podvozkových skupin T 603 počítal návrh řady menších užitkových vozidel, který včetně tvarového řešení taktéž vznikl v závodě Tatra Bratislava. Byly ovšem vyrobeny pouze prototypy užitkových vozů s pohonem předních kol označených Tatra 603 MB (mikrobus) a Tatra 603 NP (nízkoplošinový valník) po jednom kuse a výroby se projekt nedočkal.\n\nKubánský vůdce Fidel Castro vlastnil bíle lakovanou Tatru 603, která zřejmě byla jediným exemplářem vybaveným klimatizací již od výrobce. Fidel Castro dostal tuto Tatru 603 výměnou za jím poskytnutý vůz Chevrolet Corvair.\n\nČerná Tatra 603 s českou registrační značkou byla roku 2000 použita při natáčení videoklipu k písni „Slave To The Wage“ skupiny Placebo Tatra 603 si také \"zahrála\" ve filmu \"Řada nešťastných příhod (Lemony Snicket's A Series of Unfortunate Events) s Jimem Carrey v hlavní roli.\n\nV Kanadě se nachází deset až patnáct Tater 603, další se nachází ve Spojených státech.\n\n\n\n\n\n"}
{"id": "166645", "url": "https://cs.wikipedia.org/wiki?curid=166645", "title": "De Sitterův prostoročas", "text": "De Sitterův prostoročas\n\nDe Sitterův prostoročas je obecně n-rozměrný útvar, který je obdobou hyperkoule v prostoru, a ve kterém lze použít Lorentzovu transformaci.\n\nV obecné teorii relativity jde o maximálně symetrické vakuové řešení Einsteinových rovnic gravitace kladnou kosmologickou konstantou. Jde o model vesmíru, ve kterém je zahrnut vliv kosmologické konstanty, ale neuvažuje se jeho zaplnění hmotou – nazývá se pak de Sitterův vesmír.\n\nDe Sitterův časoprostor objevili nezávisle na sobě Willem de Sitter a Tullio Levi-Civita roku 1917.\n"}
{"id": "166654", "url": "https://cs.wikipedia.org/wiki?curid=166654", "title": "Finanční stráž", "text": "Finanční stráž\n\nFinanční stráž Československé republiky byl ozbrojený sbor ministerstva financí, který v letech 1918–1940 a 1945–1949 dohlížel na střežení státní hranice a prováděl celní službu. Jakožto samostatný útvar vznikla podle zákona č. 28/1920 Sb. z. a n. rozdělením původní finanční stráže fungující podle zákonů a nařízení z dob Rakouska-Uherska na důchodkovou kontrolu (působnost ve vnitrozemí) a vlastní finanční stráž.\n\nV roce 1936 se příslušníci finanční stráže stali též příslušníky jednotek Stráže obrany státu.\n\n"}
{"id": "166655", "url": "https://cs.wikipedia.org/wiki?curid=166655", "title": "Alexandra Fjodorovna Ruská", "text": "Alexandra Fjodorovna Ruská\n\nAlexandra Fjodorovna Hesenská (6. června 1872 – 17. července 1918), původním jménem německy \"Victoria Alix Helena Louise Beatrice von Hessen und bei Rhein\" (Alix) byla původem princezna hesenská a sňatkem poslední ruská carevna jako manželka cara Mikuláše II. Po bolševické revoluci v Rusku v roce 1917 byla spolu s manželem a rodinou zavražděna ve vyhnanství.\n\nNarodila se jako \"Victoria Alix Helena Louise Beatrice von Hessen und bei Rhein\", jako čtvrtá z pěti dcer (šestá z celkem sedmi dětí) hesenského vévody Ludvíka IV. a jeho manželky, druhé nejstarší dcery britské královny Viktorie Alice. Když jí bylo šest let, zemřela jí matka, nakazivši se od svých dětí tyfem. Od té chvíle byly hesenské princezny vychovávány na britském královském dvoře u své babičky z matčiny strany, královny Viktorie. Alix náležela k oblíbeným vnučkám Viktorie, jež ji nazývala \"\"Sunny\" (Sluníčko)\".\n\nStarší sestry se provdaly do britských, německých a ruských panovnických rodin. Jako dvanáctiletá odjela na svatbu své sestry Elly do Ruska a zde se poprvé setkala s šestnáctiletým carevičem Mikulášem, jenž se do ní prý zamiloval na první pohled. Až o deset let později se idylický příběh naplnil jejich sňatkem – Alix, třebaže careviče velmi milovala, dlouho váhala, neboť byla hluboce věřící luteránkou a konverze pro ni představovala velmi závažný krok; všechny neblahé peripetie svého života považovala za trest za tento krok. Ani Mikulášův otec, car Alexandr III., nebyl nakloněn tomuto sňatku a měl pro Mikuláše vyhlédnuté jiné nevěsty, i u nich však vyvstal problém s konverzí, především však byl Mikuláš stran výběru své životní partnerky zcela neústupný. Protože pravoslavné právo přikazovalo, aby carevič v okamžiku přijetí vlády byl ženat (s výjimkou, že by nebyl ještě plnoletý), svolil car v tušení blízké smrti (zemřel 1. listopadu roku 1894) ke svatbě.\n\nSňatek proběhl v pochmurném prostředí státního smutku – car Alexandr III. zemřel tři týdny před svatbou a čerstvý novomanžel se stal zároveň i novým panovníkem; jejich líbánky proběhly ve znamení tryzen za zemřelého monarchu. Počátek jejich panování byl však poznamenán velkou tragédií: v průběhu korunovace manželského páru 18. dubna roku 1896 vypukla na \"Chodynském poli\" panika, v jejímž důsledku zahynulo ušlapáním na 1400 osob, množství dalších bylo zraněno – na počest korunovace bylo vyhlášeno rozdávání almužen a obrovský dav, který se pro ně hrnul, nebylo možno zvládnout. Car a carevna chtěli na výraz smutku zrušit plánovaný program oslav, jejich okolí však mladého cara přesvědčilo program dodržet; veřejnost to ale chápala jako výraz povýšenosti a necitelnosti k utrpení lidu. Celá chodynská tragédie jako by předznamenala průběh Mikulášova panování a byla i jednou z námitek proti jeho kanonizaci v roce 2002.\n\nPrvních deset let vlády a manželství bylo vcelku šťastných a Rusko spělo pomocí reforem k evropským standardům. Svým dílem přispěla ke změnám i mladá carevna, která přes okázalou zbožnost nezapomněla na svou výchovu v liberalizujícím britském prostředí. Také carský rodinný život byl vcelku šťastný, manželé se hluboce (a přes přísnou viktoriánskou výchovu i fyzicky vášnivě) milovali, spojovalo je i souznění povah. Po čtyřech dcerách přišel 12. srpna 1904 na svět vytoužený následník trůnu, carevič Alexej. Štěstí rodičů však bylo zkaleno jak válkou a nastupující revoluční situací v Rusku, tak i dědičnou hesenskou chorobou, hemofilií, kterou dlouho očekávaný syn trpěl.\n\nOd propuknutí synovy choroby se carevnin život zcela proměnil, fakticky se zajímala pouze o záchranu malého Alexeje a její zbožnost se stupňovala až k hysterii. Snažila se vyprosit si buď zázrak, nebo zázračného léčitele. Na scéně se objevil ruský mužik Rasputin. Dodnes panují rozpory v jeho hodnocení: šarlatán, pijan, sexuální zvrhlík, nebo zázračný léčitel? V každém případě dokázal, pravděpodobně díky svým hypnotickým schopnostem, zmírnit jak projevy carevičovy zhoubné choroby, tak i carevninu hysterii. Jeho působení na carském dvoře jakoby korespondovalo se skvělými výsledky společenského i ekonomického vývoje v Rusku, kde byla revoluce eliminována Stolypinovými reformami.\n\nRoku 1913, při oslavách třístého výročí panování Romanovců, se zdálo, že před carskou rodinou i celým Ruskem leží perspektivní budoucnost. O rok později však přišla první světová válka a během dvou let byla elita ruské armády vybita na bojištích. Události se již hnaly mimo carskou rodinu a v únoru 1917 svrhla únorová revoluce cara a nastolila republiku. Carská rodina byla nejprve internována v Carském Selu a došlo k jednání o jejím odjezdu do Velké Británie, v létě 1917 však odjela do vyhnanství na Sibiř. Ve městě Tobolsku ji zastihl listopadový bolševický převrat, a v dubnu a květnu 1918 odvezli bolševici nejprve cara s carevnou a potom i jejich děti do uralského města Jekatěrinburgu, kde se stal jejich poručníkem bolševik Jakov Jurovskij. V tomto městě se bývalý panovník stal figurkou ve hře bolševické tajné služby, nechvalně proslulé \"Čeky\". Její provokatér nabídl carské rodině útěk z bolševické internace, když se označil za výrazného člena monarchistického spiknutí. Mikuláš mu uvěřil, a tím byl nad ním i jeho rodinou prakticky podepsán rozsudek smrti.\n\nV úterý 17. července 1918 přišlo popravčí komando, odvedlo carskou rodinu do suterénu domu a zahájilo palbu. První zemřel Mikuláš, kterého odpravil osobně Jurovskij, Alexandra Fjodorovna byla smrtelně zasažená jako druhá. Zemřela s vědomím, že nedokázala zachránit své děti. Smrt však nastala okamžitě, takže carevna již neviděla, jak bolševici dobili její dcery bajonety. O deset dní později osvobodily Jekatěrinburg jednotky československých legií. Příliš pozdě pro Alix a její rodinu.\n\n\n"}
{"id": "166659", "url": "https://cs.wikipedia.org/wiki?curid=166659", "title": "Florian Znaniecki", "text": "Florian Znaniecki\n\nFlorian Witold Znaniecki (15. ledna 1882 Świątniki – 23. března 1958 Urbana, Illinois) byl polský sociolog a filozof. Řadí se k Chicagské škole.\n\nKrátce studoval na Varšavské univerzitě, z níž však byl kvůli účasti na studentském protestu proti ruské administrativě vyloučen. Následně v letech 1903-1909 studuje v Paříži, Curychu a Ženevě. V roce 1910 získává doktorát z filosofie v Krakově po obhajobě disertační práce \"Problém hodnot ve filozofii\".\n\nVe Varšavě se stává ředitelem Polské ochranné asociace emigrantů. Roku 1913 jej kontaktoval W. I. Thomas, později dostává místo na universitě v Chicagu - v jejich vzájemné spolupráci pak vzniká dílo \"Polský sedlák v Evropě a Americe 1918-1920\".\n\nRoku 1920 se vrací do Poznaně a zakládá sociologický časopis \"Polski Przegląd Socjologiczny\", Poznaň se tak stává centrem polské akademické sociologie. V letech 1932-1934 hostuje na Kolumbijské universitě v New Yorku, kam se navrací po roce 1939. Roku 1940 přijímá místo na univerzitě v Illinois, kde zůstává až do své smrti v roce 1958. V roce 1953 se stal 44. prezidentem Americké sociologické asociace.\n\nJe zakladatelem pojmu humanistická sociologie. Věnoval se problému hodnoty a hodnocení a také jako jeden z prvních sociologii kultury. Vytvořil pojem \"humanistický koeficient\", kterým anticipuje řadu témat, která byla v sociologii rozpracována až od 60. let 20. století (zejména v sociologii interpretativní a v etnometodologii). Podle něj jsou všechny kulturní jevy projevy lidského vědomí a vědomé lidské činnosti. Daný význam pak mají jen v celkovém kontextu osobností, které je vytvořily a používají. Tento pojem má dvojí význam: ontologický - sociální realita produkovaná lidmi má zásadně odlišnou kvalitu od reality přírodní; metodologický význam - metody sociálních věd musejí být jiné než metody přírodních věd.\n\nZ jeho knih nebyla žádná přeložena do českého jazyka.\n\n\n"}
{"id": "166664", "url": "https://cs.wikipedia.org/wiki?curid=166664", "title": "C. W. Ceram", "text": "C. W. Ceram\n\nC. W. Ceram byl pseudonym německého novináře a spisovatele, jehož skutečné jméno bylo Kurt Wilhelm Marek (20. ledna 1915 v Berlíně – 12. dubna 1972 v Hamburku). Je známý díky svému dílu v populární archeologii.\n\nV roce 1949 napsal svoji nejslavnější knihu \"Bohové, hroby a učenci\" („Götter, Gräber und Gelehrte“), klasické dílo o historickém vývoji archeologie, vydané v 28 jazycích s celkovým nákladem přes 5 milionů výtisků, přičemž se ještě stále vydává. Ceram sepsal poutavá vyprávění o slavných archeolozích a průzkumnících, jejich fascinujících objevech a jiných zajímavých klíčích, které otevírají dveře do minulosti, právě do tohoto „románu o archeologii“. Jeho inspirací byla slavná kniha \"Lovci mikrobů\" od Paula de Kruifa, kterého považoval za tvůrce tohoto typu literatury . \n\nOd roku 1947 byl hlavním lektorem v nakladatelství Rowohlt. Roku 1953 se přestěhoval do USA. Jeho vdova žila až do roku 2002 v Hamburku. \n\n„Genialita je schopnost zredukovat komplikované na jednoduché.“\n\n\n"}
{"id": "166668", "url": "https://cs.wikipedia.org/wiki?curid=166668", "title": "Bruno Balz", "text": "Bruno Balz\n\nBruno Balz (6. října 1902 v Berlíně – 14. března 1988 v Bad Wiessee) byl jeden z nejvýkonnějších německých tvůrců textů písní.\n\nBruno Balz napsal od roku 1929, kdy vytvářel hudbu pro první německý ozvučený film (\"Dich habe ich geliebt\"), do začátku 60. let, kdy se uchýlil do klidu soukromého života, více jak 1000 hudebních textů. Žádný soudobý populární interpret ho v jeho 30 letech aktivní tvorby dosud nepřekonal. \na mnoho dalších.\n\nBruno Balz tvořil výborné duo především se skladatelem Michaelem Jaryem. Společně vytvořili písně, které udělali ze Zarah Leanderové světovou hvězdu.\n\n \n"}
{"id": "166675", "url": "https://cs.wikipedia.org/wiki?curid=166675", "title": "Karl Hans Lody", "text": "Karl Hans Lody\n\nCarl Hans Lody (20. ledna 1877 v Berlíně – 6. listopadu 1914) byl popraven jako německý špion ve Spojeném království v dnes již bývalém vězení v Londýnském Toweru, krátce po začátku první světové války.\n\nLody byl zastřelen v Toweru osmi muži (the 3rd Battalion of the Scots Guards). Byl první uvězněnou osobou v Toweru po téměř jednom století a první popravený po více jak 150 letech.\n\nNěmecký torpédoborec \"Hans Lody\" byl pojmenován právě po něm.\n\n"}
{"id": "166677", "url": "https://cs.wikipedia.org/wiki?curid=166677", "title": "Caroline Welz", "text": "Caroline Welz\n\nCaroline Welz (* 6. července 1986 Kolín nad Rýnem nebo Postupim, Německo), jako modelka vystupující pod jménem Caro, se nejméně od dubna 2006 do března 2009 (od svých 19 do 22 let věku) prezentovala jako nejvyšší žena v Německu a jedna z nejvyšších žen na světě. Uváděla výšku 206 centimetrů, v roce 2010 měla údajně délku nohou 130 cm, velikost obuvi 48 a hmotnost 117 kg, modré oči a černé vlasy. \n\nMagazín Oddee ji v roce 2009 uváděl na 8 místě mezi 10 nejvyššími ženami světa a zmiňoval ji jako nejvyšší německou dívku, o výšce 206 cm.\n\nRuská monografie \"Akromegalija i gigantizm\" z roku 2010 ji uvádí v tabulce 19 (Nejvyšší ženy světa) na 33. místě mezi známými případy vysokých žen minulosti i současnosti (z toho na 18. místě mezi ženami, u kterých není uveden údaj o úmrtí), přičemž mezi uvedenými Němkami je třetí v pořadí a mezi žijícími Němkami se dělí o první místo s další ženou: první je 2,53 metru vysoká Marianne Wedhe, která žila v letech 1866–1884, a druhá Antje Dethloff, narozená 1963, u které je uvedena stejná výška jako u Caroline Welz (2,06 metrů). Nejvyšší známou ženou světa byla podle této knihy s výškou 2,80 metru Číňanka Liu Yu-Qing, rozená 1920, u které kniha z roku 2010 neuvádí žádný rok úmrtí.\n\nUž v sedmi letech dosáhla výšky 1,50 metru. Během školní docházky byly urážky a posměšky na denním pořádku. V zábavním parku ji opakovaně obsluha vyhazovala s tím, že atrakce jsou jen pro děti, i když jí bylo jen 7 či 8 let. Podporu našla v rodině: její sourozenci i oba její rodiče jsou nadprůměrně vysocí. Nenechala se odradit a ukazovala se v televizi, na veleterzích i na internetu. Chtěla, aby všichni pochopili, že vysocí lidé jsou docela normální. V běžném životě řeší problémy, jak sehnat vhodně velké auto, oblečení či boty, protože v této velikosti není dostatečný sortiment ani v pánské obuvi, dámská není dostupná vůbec, a vyráběna na zakázku je velmi drahá. Zpočátku měla představu, že její partner by měl být větší než ona, nakonec z tohoto požadavku ustoupila a v době rozhovoru v roce 2009 měla partnera vysokého 1,92 metru, s nímž se seznámila pomocí internetového fóra pro vysoké lidi. Podle článku z roku 2010 pro ni abnormální výška nikdy nebyla problémem ani překážkou, i když jde o hormonální poruchu zvanou gigantismus. \n\nJak v březnu 2010 uváděl webzine Dirrwell, byla nejvyšší ženou v Německu a jednou z nejvyšších žen světa, je kvůli tomu světoznámá, měla množství fanoušků po celém světě a pravidelných návštěvníků své webové stránky a dokonce jí byla věnována stránka ve svobodné encyklopedii Wikipedia. Když jde v davu po ulici, vzbuzuje obdiv a silný dojem. Objevovala se v televizi a byla mnohokrát interviewována v časopisech, je jí věnována řada videonahrávek na YouTube. \n\nV době svého veřejného působení žila v Kolíně nad Rýnem. V době, kdy se veřejně prezentovala, byla krejčová a občasná modelka. Už od svých 13 let hraje v různých hudebních uskupeních; proto také na neustále opakovanou otázku: „Hrajete basketbal?“ odpovídá: „Ne, hraji na trumpetu.“\n\n"}
{"id": "166678", "url": "https://cs.wikipedia.org/wiki?curid=166678", "title": "Geometrická optika", "text": "Geometrická optika\n\nGeometrická optika (též zvaná paprsková optika) je částí optiky, která se zabývá studiem šíření světla v prostředí, jehož rozměry jsou velké ve srovnání s vlnovou délkou světla. Geometrická optika si tedy nevšímá vlnových vlastností světla.\n\nGeometrická optika je postavena na několika principech\nTato pravidla posloužila k vytvoření Fermatova principu.\n\nPrincip přímočarého šíření světla říká, že pokud světlo, které se šíří homogenním prostředím, dopadá na překážky, které jsou dostatečně velké ve srovnání s vlnovou délkou světla, pak pozorujeme, že světlo se šíří přímočaře.\n\nToto přímočaré šíření světla umožňuje zavést představu světelného paprsku.\n\nPokud máme velmi malý (bodový) zdroj světla uzavřený v neprůhledné schránce, v níž se nachází malý kruhový otvor, přičemž kruhový otvor musí být dostatečně velký, aby nedocházelo k ohybovým jevům, pak světlo může unikat ze schránky pouze kruhovým otvorem a šíří se vnějším prostředím, přičemž vytváří světelný kužel s vrcholem ve zdroji světla. Průřez kužele je dán velikostí kruhového otvoru. Světelný kužel lze dobře spatřit na stínítku, které do něj umístíme. Tento světelný kužel je možné spatřit v mírně znečistěném prostředí, např. ve vzduchu s drobnými částečkami prachu apod., kdy dojde k jeho zviditelnění v důsledku rozptylu na znečišťujících částicích. Takový světelný kužel se nazývá svazkem paprsků. Svazek paprsků se obvykle vyznačuje jen některými jejími význačnými paprsky, které svazek charakterizují. Jde např. o paprsek probíhající středem svazku, popř. na nějaké hraně svazku apod.\n\nParaxiálním (nulovým) paprskem se nazývá takový paprsek, které leží v blízkosti optické osy a svírá s ní velmi malý úhel (menší než 2°).\n\nPrincip vzájemné nezávislosti paprsků lze považovat za platný pouze tehdy, pokud nepřihlížíme k ohybovým jevům. Ve skutečnosti může docházet k ovlivňování paprsků a vzniku jevu, který se nazývá interference.\n\nTento princip říká, že všechny paprsky z téhož nebo různých zdrojů postupují prostorem tak, jako by ostatní paprsky neexistovaly.\n\nPokud dojde k zastínění svazku světelných paprsků clonou, postupují paprsky v místě nezastíněném clonou dále bez jakéhokoli vlivu paprsků, které byly clonou odstíněny. Stejně je tomu také v případě, že dochází k protínání paprsků z více zdrojů.\n\nPrincip záměnnosti chodu paprsků říká, že pokud se paprsek šíří z bodu \"A\" do bodu \"B\", může se šířit také z bodu \"B\" do bodu \"A\".\n\nTento princip je platný i v případě, že dochází k odrazu nebo lomu paprsku. Změníme-li tedy směr libovolného paprsku na opačný, bude paprsek postupovat stejnou cestou.\n\nGeometrická optika položila základy pro tvorbu optického zobrazení, např. pomocí čoček a zrcadel. Znalost optického zobrazení posloužila pro pochopení a konstrukci optických systémů.\n\n"}
{"id": "166680", "url": "https://cs.wikipedia.org/wiki?curid=166680", "title": "Slavkovský štít", "text": "Slavkovský štít\n\nSlavkovský štít (polsky \"Sławkowski Szczyt\") je jeden z nejvyšších vrcholů slovenského pohoří Vysoké Tatry, nachází se v jejich postranním (jižním) hřebenu. Je vysoký 2452 m n. m. a na jeho svahu se rozkládá rozsáhlé kamenné moře.\n\nJe to jeden z mála vrcholů Vysokých Tater dostupných turistům zdarma bez doprovodu horského vůdce. Dalšími takovými vrcholy jsou Jahňací štít, Východná Vysoká, Rysy, Koprovský štít a Kriváň.\n\nNa Slavkovský štít se lze dostat po modré turistické značce ze Starého Smokovce a výstup trvá cca 5 a půl hodiny. Po většinu cesty se naskýtá výhled na jih na městečka ve Vysokých Tatrách a Poprad a z vrcholu výhled do Studených dolin. Od rozcestí (1357 m n. m.) na tatranské magistrále (červená turistická značka) trvá výstup 4 h 45 min. Přírodní zdroje vody jsou zde velmi omezené, poslední potok je ještě v lese, než se překříží červená značka.\n\n"}
{"id": "166686", "url": "https://cs.wikipedia.org/wiki?curid=166686", "title": "Cecil von Renthe-Fink", "text": "Cecil von Renthe-Fink\n\nCecil von Renthe-Fink (27. ledna 1885 Vratislav – 22. srpna 1964 Mnichov) byl německý diplomat. Byl zplnomocněným velvyslancem v Dánsku v době od 9. dubna 1940 do roku 1942.\n\nByl jmenován ambasadorem v Dánsku v roce 1936 a o tři roky později, v roce 1939, se stal členem NSDAP. Po okupaci Dánska se stal zplnomocněným velvyslancem. Roku 1942 byl vyměněn Dr. Wernerem Bestem po krizi telegramu. Berlín doufal v tvrdší vedení.\n\nRoku 1943 Renthe-Fink byl poslán do Vichy. Toho roku němečtí ministři Joachim von Ribbentrop a Renthe-Fink navrhli vytvoření Evropské konfederace, která by měla jednotnou měnu, centrální banku v Berlíně, regionální úřady, sociální politiku a řízené ekonomické a obchodní záležitosti.\n"}
{"id": "166688", "url": "https://cs.wikipedia.org/wiki?curid=166688", "title": "Christian Ganczarski", "text": "Christian Ganczarski\n\nChristian Ganczarski je německý občan, který konvertoval k Islámu a je jedním z jednotlivců, kteří byli označeni za vedoucí členy teroristické organizace al-kajdá v Evropě. Ganczarski byl zatčen na palubě letadla, které přistálo ve Francii. A odsouzen v roce 2009 na 18 let za své teroristické činy.\n"}
{"id": "166696", "url": "https://cs.wikipedia.org/wiki?curid=166696", "title": "Christiane Vulpius", "text": "Christiane Vulpius\n\nChristiane Vulpius (křtěna jako \"Johanna Christiana Sophia Vulpius\", 1. června 1765 – 6. června 1816) byla milenka a žena Johanna Wolfganga von Goethe. Roku 1788, kdy byla mladou ženou z Výmaru, jí Goethe věnoval \"Římské elegie\". Žili spolu v polomanželském stavu již od roku 1788 a v roce 1806 se vzali. Christiane byla sestra Christiana Augusta Vulpia. Stala se nejdůležitější ženou v Goethově životě, potom co vystřídala Frau von Stein.\n\nGoethe si ji vzal den poté, co mu zachránila život, když ho bránila před francouzskými vojáky, kteří mu vpadli do domu. Christine Vulpius a Goethe měli syna Karla Augusta, který zemřel v roce 1830, a jehož žena Ottilie se starala o Goetha až do jeho smrti roku 1832.\n"}
{"id": "166705", "url": "https://cs.wikipedia.org/wiki?curid=166705", "title": "Christopher Lutz", "text": "Christopher Lutz\n\nChristopher Lutz (* 1971) je německý šachový velmistr a německý šachový šampion z let 1995 a 2001. Dle informací z počátku roku 2006 pracoval Lutz jako konzultant šachového projektu Hydra, který vytvořil pravděpodobně nejsilnější šachový počítač na světě. Soustředil se na tvorbu knihu otevření Hydry a tvorbu testovacích pozic. V říjnu 2006 hodnotící seznam FIDE postavil Lutze na 10. místo v Německu s hodnocením 2580.\n\n"}
{"id": "166706", "url": "https://cs.wikipedia.org/wiki?curid=166706", "title": "Claus Spahn", "text": "Claus Spahn\n\nClaus Spahn (* 15. května 1940 v Bottropu v Německu), byl činný nejdříve jako redaktor WDR, později moderátor, producent a autor. V roce 2001 byl vyznamenán německým křížem za zásluhy.\n\nClaus Spahn studoval v Kolíně nad Rýnem divadelnictví, germanistiku, filozofii a historii umění. Za dizertační práci s námětem \"Historie divadelnictví v Porůří do roku 1933\" byl mu přiznán titul doktora filológie. Od roku 1969 do roku 2005 vykonával redaktorskou práci ve WDR a vyprodukoval četné seriály, portréty a dokumentaci v kulturní politice.\n\nVelké uznáni a vynikající jméno si vydobyl na mezinárodním poli za šachové programy. Od roku 1983 do roku 2005 moderoval živě vysílání \"Šachy velmistrů\" (). O pohár WDR hráli i Garri Kasparov, Anatolij Karpov, Višvanáthan Ánand a Vladimir Kramnik. Jeho iniciativě a jeho angažovanosti vděčí i Dortmunske šachové turnaje za patřičnou publicitu a známost.\n\nClaus Spahn napsal a vyprodukoval mezi jinými seriál \"Keine Angst vorm Fliegen\" (Žádný strach před létáním), \"Der Elternführerschein\" (Rodičovský průkaz); velice populární byla jeho série \"Wenn die Liebe hinfällt\" (Když padne láska), Spahn a Lida Winiewicz. Jeho dílo \"Niemand soll der Nächste sein\" (Nikdo nebude příští) mu vyneslo uznáni za angažovanost v boji proti rakovině od německého ministerstva zdravotnictví. Další seriál k ochraně osobních dat \"Computer können nicht vergessen\" (Počítače nezapomínají) bylo odměněno cenou německého průmyslového svazu. Jeho prvotina \"Žádný strach před létáním\" dala podnět k seminářům po celé spolkové republice (Co-autor:Rainer Pieritz). Další díla autora, režiséra, moderátora Claus Spahn jsou např, portrét \"Carl Djerassi - Sběratel umění a otec pilulky\", nebo řada \"Význačné portréty\" \"Otto Erich Deutsch - Deutschverzeichnis\".\n\nRok 1992 \"Ehrenteller des Deutschen Schachbundes\" (Čestný talíř německého šachového svazu). Dvakrát byl vyznamenán od téhož svazu jako nejlepší žurnalista roku (1983/2001). Následovalo uznáni od Evropske šachové unie v roce 2002 byl vyznamenán cenou   (Zlatou plaketu Čestný velmistrovsky titul FIDE).\n\nNejvyšší oceněni - v roce 2001 - Za dlouholetou vynikající žurnalistickou a redakční činnost mu Prezident Německa Johannes Rau udělil státní vyznamenání \"Kříž za zásluhy\".\n\n"}
{"id": "166709", "url": "https://cs.wikipedia.org/wiki?curid=166709", "title": "Náboženský fetišismus", "text": "Náboženský fetišismus\n\nNáboženský fetišismus je původně uctívání neživých přírodních nebo umělých předmětů - fetišů, jimž se připisují magické vlastnosti. Je formou animismu a ve své typické podobě bývá přítomen v tradičních západoafrických náboženstvích a Voodoo, které z nich vychází.\n\nPůvodní koncept fetiše popsal v roce 1757 Charles de Brosses, když porovnával západoafrickou víru s magickými aspekty náboženství starého Egypta. Spolu s dalšími učenci 18. století koncept využil k aplikaci evoluční teorie na náboženství. V de Brossesově teorii evoluce náboženství představuje koncept fetišismu nejranější (nejprimitivnější) fázi, následovanou polyteismem, monoteismem a totemismem.\n\nDe Brosses fetišismus popsal jako víru primitivů, že neživé předměty mohou být nabity zvláštními silami.\n\nFetišismus v zásadě znamená přiřazení inherentní hodnoty nebo moci objektu. Osoba vnímající magický nebo božský význam ve hmotném objektu tak mylně připisuje inherentní hodnotu objektům, jež tuto hodnotu nemají (viz Marxův zbožní fetišismus: víra, že objekty nás ovlivňují).\n\nV 19. století rozvinuli Tylor a McLennan teorii, že koncept fetišismu umožnil historikům studujícím náboženství přesun od vztahu mezi člověkem a Bohem k vztahu mezi člověkem a hmotným objektem. Též tvrdili, že fetišismus nastolil model kauzálních vysvětlování přírodních jevů, který považovali za mylný jakožto centrální problém historie a sociologie.\n\nZa velmi mocný fetiš nebo ingredienci fetišů je považována krev. V některých částech Afriky mají také značnou moc vlasy bělochů. Mezi nejobvyklejší fetiše v tradicích mnoha světových kultur patří také kosti, kůže, drápy, pera, voda pocházející z určitých míst, určité druhy rostlin a dřevo.\n\n"}
{"id": "166711", "url": "https://cs.wikipedia.org/wiki?curid=166711", "title": "Conny Wessmann", "text": "Conny Wessmann\n\nCornelia „Conny“ Wessmann (9. března 1965 Lingen – 17. listopadu 1989 Göttingen) byla 24letá studentka z Německa, která zemřela 17. listopadu 1989 během policejní razie v Göttingenu. Zemřevši v boji proti panujícímu politickému systému, stala se mučednicí německého hnutí za svobodu, ačkoliv ve skutečnosti nebyla aktivní účastnice střetu.\n\nToho dne byl naplánován střet levicových a pravicových extrémistů v ulici \"Burgstrasse\". Pravicové síly v Göttingenu byly (a stále jsou) velmi silné. Když se policie pokusila zastavit jednu skupinu slzným plynem a psy, utekli pryč přes rušnou \"Weender Landstrasse\". Conny Wessmannovou však srazilo auto a zemřela.\n\nLevicoví aktivisté pak označili za odpovědnou policii, která ji podle nich měla k tomu donutit. Někteří to dokonce nazvali politickou státní vraždou. Bylo zachyceno policejní vysílání, ve kterém policejní důstojník řekl „Chceme je zmlátit?“. Oficiální vyšetřování však nenašlo žádný důkaz odpovědnosti policie nebo řidiče auta za to, co se ten den stalo.\n"}
{"id": "166712", "url": "https://cs.wikipedia.org/wiki?curid=166712", "title": "Novina", "text": "Novina\n\nNovina může být:\n\n\n\n"}
{"id": "166715", "url": "https://cs.wikipedia.org/wiki?curid=166715", "title": "Rumuni", "text": "Rumuni\n\nRumuni () jsou národ, tedy etnická skupina, kterou spojuje společná rumunská kultura a románský jazyk rumunština. Žijí převážně v Rumunsku (asi 19 milionů), ale také v Bulharsku a v dalších státech Balkánského poloostrova. Většina Rumunů vyznává pravoslavnou odnož křesťanství.\n\nO původu Rumunů existuje několik teorií. První je, že Rumuni jsou potomci římských kolonistů, kteří se v Dacii usadili poté, co kraj za císaře Traiana v roce 106 dobyli a ovládli Římané. Toto římské obyvatelstvo se následně smísilo se zbytkem původních Dáků a později s různými germánskými kmeny a Slovany. Další teorie, že Rumuni jsou hlavně potomci romanizovaných Daků je nepravděpodobná, protože během dáckých válek Římané pozabíjeli nebo rozprodali do otroctví většinu Dáků, část poté i vyhnali za hranice provincie a celá země musela být nově osídlena římskými občany. Během stěhování Slovanů a po příchodu Maďarů do Podunají byly přerušeny kontakty Rumunů s ostatními románskými národy, které se vyvíjely v prostředí katolické církve a latiny. Rumuni se vyvíjely v prostředí pravoslavné církve, řečtiny, slovanských jazyků a byzantské řecké kultury. Vliv slovanských jazyků a řečtiny na místní románské obyvatelstvo byl velmi silný.\n\nTento proces byl uzavřen v 10. století, kdy byli na přibližném území dnešního Rumunska asimilováni minoritní Slované ze strany Dako-Římanů.\n\nV exaktních vědách se nejvíce prosadil nositel Nobelovy ceny za fyziologii, cytolog George Emil Palade, pracující v USA. Také další nositel Nobelovy ceny, tentokrát za chemii, Stefan Hell se narodil v Rumunsku, nicméně prosadil se v Německu, v proslulém Institutu Maxe Plancka. Naopak v Bukurešti prožil celý život odborník na aerodynamiku, fyzik Henri Coandă. Také průkopník bakteriologie Victor Babeş byl Rumun, ač se narodil ve Vídni. Dnes se po něm v Temešváru jmenuje lékařská univerzita. Dumitru Prunariu se stal prvním a dosud jediným rumunským kosmonautem. Rumunským rodákem je i významný americký psycholog David Wechsler či raketový odborník Hermann Oberth.\n\nDvě jména světové proslulosti dalo Rumunsko světu v oblasti humanitních a sociálních věd. Je to především religionista Mircea Eliade, který se stal přímo ikonou svého oboru. Ve Francii, stejně jako Eliade, se prosadil i pesimistický filozof Emil Cioran. Intelektuální Paříž je přijala navzdory tomu, že se oba smočili s fašismem (což ovšem dlouho nevěděla). To tvůrce originálního filozofického systému Lucian Blaga zůstal v rodném Rumunsku a potýkal se s nepřízní komunistického režimu. I tak je jeho dílo dnes stále více doceňováno. Jakýmsi zakladatelem moderní rumunské učenosti byl všestranný učenec Dimitrie Cantemir. Významným literárním historikem Nicolae Iorga, zavražděný fašistickou Železnou gardou.\n\nNejvýznamnějším rumunským výtvarným umělcem je sochař Constantin Brâncuși. Značnou sílu projevila rumunská literatura, byť mnozí z autorů Rumunsko opustili a vyměnili nezřídka i jazyk. To je případ klasika absurdního dramatu Eugène Ionesca (rovněž blízkého přítele Eliada a Ciorana a rovněž podporovatele rumunského fašismu). Také zakladatel dadaismu Tristan Tzara byl původem Rumun, ale stejně jako Ionesco se prosadil nakonec v Paříži. V Rumunsku se narodila i nositelka Nobelovy ceny Herta Müllerová, byť jako etnická Němka. Německy psal i Paul Celan. Francouzsky psala Anna de Noailles, dnes v ní tvoří básnířka Linda Maria Baros. Dimitrie Cantemir sepsal první rumunský román. Nejvýznamnějším autorem, který neopustil ani Rumunsko, ani rumunštinu, byl zřejmě romantický básník Mihai Eminescu. Jeho blízkými přáteli a spoluzakladateli vlivné literární skupiny \"Junimea\" byli i prozaik Ion Creangă a dramatik Ion Luca Caragiale. Další obrozeneckou postavou 19. století byl Vasile Alecsandri, velký sběratel lidového umění. Z 20. století se literární historie stále více vrací k Panaitu Istratimu, muži pozoruhodného a bolestného životního příběhu. Nejvýznamnějším představitelem literatury pro děti je v Rumunsku Tudor Arghezi.\n\nNejdůležitějším autorem rumunské klasické hudby je George Enescu. Byl kmotrem i učitelem Dina Lipattiho, předčasně zesnulého talentovaného tvůrce. Ciprian Porumbescu je mj. autorem melodie dnešní albánské hymny. Jako dirigent se prosadil zejména Sergiu Celibidache. Z interpretů získala celosvětovou proslulost sopranistka Angela Gheorghiu, pěvec Florin Cezar Ouatu, pianistka Clara Haskilová či hráč na Panovu flétnu Gheorghe Zamfir. Klasikem vojenské pochodové hudby je Ion Ivanovici. V populární hudbě pronikla v posledních letech za hranice zpěvačka Alexandra Stan či Inna. Michael Cretu se prosadil v rámci známého elektronického projektu \"Enigma\". V Rumunsku se narodil i originální řecký hudební skladatel a experimentátor Iannis Xenakis. Francouzský film 70.-80. let podbarvil svou nezaměnitelnou hudbou Vladimir Cosma.\n\nRumunsko zažívá v posledních letech veliký rozmach filmového umění a hovoří se dokonce o tzv. Rumunské nové vlně. K jejím klíčovým představitelům patří režisér Cristian Mungiu (zejm. \"4 měsíce, 3 týdny a 2 dny\"). Z režisérů starší generace byl významným Sergiu Nicolaescu. V Hollywoodu se prosadil režisér a scenárista Jean Negulesco, z herců Maia Morgensternová či Sebastian Stan. Rumunskými rodáky byly také klasické hollywoodské hvězdy Edward G. Robinson a Johnny Weissmuller.\n\nNejvětší rumunskou sportovní hvězdou všech dob je fotbalista Gheorghe Hagi. Slavná je ale i rumunská gymnastická škola, nejvíce z ní vynikla Nadia Comăneciová. Rumunský tenis zrodil kontroverzní hvězdu Ilie Năstaseho, v posledních letech patří k absolutní světové špičce Simona Halepová. Na dvou olympiádách triumfovala ve skoku vysokém Jolanda Balașová. Úspěšnou běžkyní byla Gabriela Szabóová. Hned čtyři zlaté olympijské medaile má kanoista Ivan Patzaichin.\n\nDíky známému románu Brama Stokera patří k nejslavnějším rumunským politikům minulosti Vlad III. Dracula. Rumuni se ale hlásí zejména k odkazu Michala Chrabrého, Štěpána III. Velikého, Karla I. Rumunského, Alexandra Ioan Cuzy či dáckého krále Decebala. V Rumunsku se narodil i nositel Nobelovy ceny za mír Elie Wiesel.\n\n"}
{"id": "166718", "url": "https://cs.wikipedia.org/wiki?curid=166718", "title": "William I. Thomas", "text": "William I. Thomas\n\nWilliam Isaac Thomas (13. srpna 1863, Berkeley – 5. prosince 1947) byl americký sociolog a sociální psycholog, představitel humanistické sociologie a pozitivismu v sociologii. Jeden z představitelů Chicagské školy.\n\nNarodil se roku 1863 jako syn farmáře, faráře metodistické církve. Roku 1880 začal studovat literaturu na univerzitě v Tennessee, 1884 dostal titul bakaláře a stal se pomocným profesorem angličtiny a moderních jazyků. Vyučoval také řečtinu, latinu, němčinu a přírodovědu. Zajímal se o etnologii a sociální vědy.\n\n1888 si vzal svoji první manželku Harriet Park.\n1888/89 strávil studiem jazyků v Berlíně a Göttingen, taky se věnoval etnologii a sociologii.\n1894 se stal profesorem sociologie, dostal místo na Chicagské univerzitě, kde učil antropologii a sociologii. Podniká cesty do Evropy ve snaze o srovnávací studii evropských národů.\n1908 získal grant od Helen Calverové (jejíž nadaci pro rasovou psychologii řídil) na výzkum kultury imigrantů. Cestuje do Evropy, zde se zaměřuje na Poláky, jejichž komunita byla v Chicagu nejvíc viditelná. Začal se učit polsky.\n\nBiografický přístup - při cestě chicagskými ulicemi byl jednoho dne (údajně) málem zasažen balíkem, vyhozeným z okna. Když ho otevřel, našel dopisy. Do tisku v polském jazyce pak nechal otisknout inzeráty, nabízející 10-20 centů za dopis, psaný z Polska. Neanalyzoval jen dopisy, ale také archivy, novinové zprávy etc.\n\nCoby metodu používal také přímé pozorování.\n1913 potkal F. Znanieckiho, jenž tehdy vydával časopis \"Polský emigrant\". Pozval ho do Chicaga, kde mu nabídl místo asisitenta výzkumu. Znaniecki se stal spoluautorem tohoto monumentálního díla o pěti svazcích.\n\nPo vydání prvých dvou dílů však dochází ke skandálu. Thomas, známý svým bohémstvím a spíše levicovým přístupem, je zatčen FBI za porušení zákona o morálce, a to ve společnosti manželky jistého armádního činitele. Jsou spekulace, zda se nejednalo o spiknutí. Přestože byl soudem zproštěn viny, ukončila univerzita kontrakt na vydání zbývajících svazků. Proto se obrací na vydavatele v Bostonu.\n\nJeho přístup k problému se vyznačuje značným pragmatismem, namísto pokryteckého moralizování. Jeho oblíbeným tématem jsou sociální deviace.\n\nDefinice situace – objevuje se v díle \"Unadjusted girl\" z roku 1923. Zatímco jedinec tíhne spíše k hedonismu, pak společnost jej tlačí k utilitarismu. Individuální definice situace je výsledkem soupeření definice osobní a definice společenské. Toto se stalo jedním z podnětů symbolického interakcionismu\n\nThomasův teorém – Jestliže lidé definují situaci jako reálnou, pak je reálná i ve svých následcích. Toto se objevuje v knize \"The Child in America\" z roku 1928.\n\n"}
{"id": "166721", "url": "https://cs.wikipedia.org/wiki?curid=166721", "title": "Alcyone", "text": "Alcyone\n\nAlcyone nebo Eta Tauri (η Tau / η Tauri) je vícenásobný hvězdný systém v souhvězdí Býka a nejjasnější hvězda ve hvězdokupě Plejády. Je obklopená modře svítící prachovou reflexní mlhovinou. Má zdánlivou jasnost 2,85, patří do spektrálního typu B<nowiki>7</nowiki>, do třídy svítivosti III. Vzdálenost od Země je přibližně 400 ly.\n\nHvězda je pojmenována po Alkyoně, postavě z řecké mytologie.\n"}
{"id": "166724", "url": "https://cs.wikipedia.org/wiki?curid=166724", "title": "Acubens", "text": "Acubens\n\nAcubens (arabsky \"al-zubáná\" – klepeto), \"Sertan\" (arabsky \"saraţán\" – rak, krab) je astrometrická dvojhvězda v souhvězdí Raka (α Cnc / α Cancri / Alfa Cancri). Její složky mají zdánlivou jasnost 4,26 a 11. Na obloze jsou od sebe vzdálené 11,5\". Jasnější složka je nejjasnější hvězdou v souhvězdí Raka a patří do spektrálního typu A<nowiki>5m.</nowiki> Slabší složka je pravděpodobně proměnnou hvězdou, jejíž zdánlivá jasnost se mění s amplitudou 0,03-0,06. Vzdálenost Acubens od Země je přibližně 174 ly.\n"}
{"id": "166728", "url": "https://cs.wikipedia.org/wiki?curid=166728", "title": "1960 v dopravě", "text": "1960 v dopravě\n\nTento článek obsahuje seznam událostí souvisejících s dopravou, které proběhly roku 1960.\n\n\n\n\n\n"}
{"id": "166730", "url": "https://cs.wikipedia.org/wiki?curid=166730", "title": "Margao", "text": "Margao\n\nMargao, také Madgaon nebo Margaon, konkánsky मडगांव \"(Maḍgānva),\" portugalsky dříve Margão, je druhé největší město v indickém spolkovém státě Goa a jeho hlavní hospodářské centrum a dopravní křižovatka.\n\nMargao, ležící v okrsku Salcete na jihu Goy, patří k nejstarším městům tohoto státu a čítá kolem 80 000 obyvatel. Vyznačuje se stále ještě velkým počtem staveb v portugalském koloniálním stylu.\n\n\n"}
{"id": "166731", "url": "https://cs.wikipedia.org/wiki?curid=166731", "title": "Cibulkovy seznamy", "text": "Cibulkovy seznamy\n\nCibulkovy seznamy jsou údajné a neúplné seznamy tajných spolupracovníků Státní bezpečnosti z řad obyvatelstva. Byly zveřejněny v roce 1992 Petrem Cibulkou a do dnešní doby jsou zdrojem zájmu a soudních sporů. Podle údajů zveřejněných aktivistou Jiřím Vaňkem mu tyto části seznamů předal David Eleder, který po listopadu 1989 pracoval v Občanské komisi ministerstva vnitra a za nevyjasněných okolností se v roce 1992 utopil v Chorvatsku.\n\nŘada osob z těchto seznamů ovšem s StB nikdy nespolupracovala – jsou v nich uvedena i jména lidí, které StB sice kontaktovala, ale spolupráci odmítli, a dokonce i někteří ze sledovaných.\n\nReakce některých z těch, kteří byli v seznamech uvedeni, vyšly v knize \"Osočení\" (Toronto 1993, Brno 2000), kde někteří tvrdí, že se do Cibulkových seznamů dostali neprávem, jiní vysvětlují okolnosti vzniku a charakter spolupráce. Za zmínku stojí rovněž archiv bezpečnostních složek. V seznamech byl například uveden spisovatel a režisér Ivan Vyskočil, který v roce 1977 odmítl podepsat Antichartu, a proti uvedení v seznamech se úspěšně bránil soudní cestou. \n\n"}
{"id": "166733", "url": "https://cs.wikipedia.org/wiki?curid=166733", "title": "Jaroslav Beláň", "text": "Jaroslav Beláň\n\nJaroslav Beláň (21. května 1981, Bojnice, Slovensko) je slovenský fotbalový brankář, který momentálně působí v FK Baník Most.\n\nFotbal začal hrát v Dolných Vestenicích, ale hned další rok přestoupil do Baníku Prievidza. Zde prošel všemi mládežnickými kategoriemi. Pro sezonu 1998-1999 se ještě vrátil do Dolných Vestenic. V Prievidze hrál až do roku 2004, kromě sezony 2003-2004 kdy byl na hostování v Kysuckom Lieskovci. Od léta 2004 hraje za Most, ale v lize nastoupil jen jednou, jinak byl jen náhradníkem. V létě 2006 odešel na hostování do Blšan, ze kterého se v zimě vrátil. Na podzim roku 2007 přišel na hostování do klubu FK Bohemians Praha kam na jaře přestoupil.\n\n"}
{"id": "166734", "url": "https://cs.wikipedia.org/wiki?curid=166734", "title": "Alex Koenigsmark", "text": "Alex Koenigsmark\n\nAlex Koenigsmark (27. května 1944 Plzeň – 23. ledna 2013 Praha) byl český spisovatel, dramatik a scenárista, syn spisovatele Josefa Koenigsmarka. a malířky Aleny Koenigsmarkové.\n\nUčil se kameníkem, vystudoval Střední průmyslovou školu kamenickou a sochařskou v Hořicích, na vojně u silničního vojska dosáhl hodnosti desátníka. V roce 1972 absolvoval obor dramaturgie na FAMU u prof. Milana Kundery, krátce pracoval ve Filmovém studiu Barrandov jako dramaturg, dále ve svobodném povolání. Napsal řadu televizních scénářů, většinou pro Slovenskou televizi. Ze svých děl měl osobně rád například \"Mário a kouzelník\" nebo \"Nebezpečné známosti\", z těch pro Českou televizi \"Jasnovidec\" (2005, režie Jiří Svoboda), z filmových scénářů například \"Přezůvky Štěstěny\" (1988, režie Juraj Herz). Napsal několik divadelních her \"(Edessa, V posteli s Kressidou, Adié, miláčku, Den nevyzvednutých)\". Bylo mu vydáno několik knih, kupř. fejetony \"Jak se stal Rockefeller miliardářem\", novelu \"Chlast aneb Cesta sekčního šéfa k moři\" a román \"Siromacha\" (MF, 2007). Poslední roky svého života strávil v Dobřichovicích u Prahy.\n\nV Monte Carlu byl roku 1978 oceněn Zlatou nymfou za scénář pro televizní inscenaci \"Mário a kouzelník\". Byl nositelem ceny Evropský fejeton roku. \n\n\n\n"}
{"id": "166735", "url": "https://cs.wikipedia.org/wiki?curid=166735", "title": "Daniel Itzig", "text": "Daniel Itzig\n\nDaniel Itzig (1723 – 1799) pocházel z rodiny obchodníků, mezi jeho nejznámější předky patří rabín Moses Isserlis z Krakova. Pobýval na dvoře králů Bedřicha Velikého a Bedřicha Viléma II., kteří vládli Prusku. Byl zakladatelem dynastie, která zrodila mnoho významných osob v době německo-židovského soužití na konci 18. a začátku 19. století.\n\nTéměř všichni z jeho třinácti dětí, které se dožily dospělosti, žily zajímavý a pro společnost přínosný život, někteří z nich se stali poměrně slavnými.\n"}
{"id": "166736", "url": "https://cs.wikipedia.org/wiki?curid=166736", "title": "Lucie Křížková", "text": "Lucie Křížková\n\nLucie Křížková, rozená Váchová (* 4. září 1984, Příbram) je vítězka soutěže Miss České republiky v roce 2003.\n\nKdyž se zúčastnila soutěže Miss ČR, studovala Váchová gymnázium v Příbrami. Do sedmnácti let cvičila závodně sportovní gymnastiku, kvůli úrazu s ní musela skončit, ale v oddílu Sokol Příbram zůstala a dál trénuje družstvo malých děvčat.\n\nO účasti na Miss ČR Váchová snila již od dětství, poprvé víc sledovala soutěž v roce 1995, kdy ji vyhrála pozdější Miss Europe Monika Žídková, tedy v jedenácti letech. Váchovou ale přihlásili do soutěže Miss ČR 2003 její přátelé z gymnastického oddílu. Do finále postoupila jako vítězka semifinálového kola Miss Západní Čechy.\n\nFinále soutěže Miss ČR 2003 proběhlo 12. dubna v Brně. Největší sympatie veřejnosti patřily Kláře Medkové, která získala titul Miss sympatie a Miss televizních diváků, ale u poroty ji porazila Váchová, která se tak stala patnáctou Miss České republiky.\n\nPodle oficiálních údajů měřila při soutěži 178 cm, vážila 59 kg a její míry byly 90-60-90.\n\nZ okolí Příbrami pocházela i Kateřina Stočesová, která vyhrála titul Miss ČR v roce 1998.\n\nVáchová dostala příležitost zúčastnit se jako zástupkyně České republiky soutěže Miss World v Číně a stala se První vicemiss World Sports, což je sportovní soutěž účastnic Miss World. Vítězka této soutěže získává právo postupu do semifinále hlavního konkursu, Kanaďanka íránského původu Afsinová-Jamová toto právo proměnila v titul První vicemiss World, zatímco Váchová se mezi patnáct semifinalistek nedostala. Po návratu z Číny se ale Váchová svěřila s pocitem, že byla soutěž Miss World Sports zmanipulována v její neprospěch.\n\nKrátce před maturitou odcestovala Váchová také do ekvádorského Quita na soutěž Miss Universe 2004, ale nepostoupila tam do patnáctičlenného semifinále, přestože byla považována za jednu z favoritek.\n\nTitul miss otevřel Křížkové cestu k modelingu. Mimo jiné se stala tváří kosmetické značky Vivien.\n\nZúčastnila konkurzu na post moderátorky počasí v TV Nova, kde byla vybrána spolu s Radkou Kocurovou, už v únoru 2005 ale z osobních důvodů spolupráci ukončila a dál se věnovala hlavně modelingu a studiu.\n\nV roce 2006 studovala právo v podnikání na soukromé vysoké škole v Karlových Varech, po absolvování se chtěla věnovat obchodnímu právu.\n\nPokračovala také v trénování mladých příbramských gymnastek. Její oddíl Sokol Příbram získal prémii sto tisíc korun pro patrony, kteří ji do soutěže Miss ČR přihlásili – za ně koupil nové gymnastické nářadí.\n\nMezi její charitativní projekty patří patronství dětských domovů v Tuchlově a Krupce.\n\nLucie je od srpna 2009 vdaná za jachtaře Davida Křížka. V roce 2012 se jim narodil syn David.\n\nVáchová hrála také několik drobných filmových či televizních rolí:\n\n"}
{"id": "166742", "url": "https://cs.wikipedia.org/wiki?curid=166742", "title": "Astronomický ústav Slovenské akademie věd", "text": "Astronomický ústav Slovenské akademie věd\n\nAstronomický ústav Slovenské akademie věd vznikl v roce 1953, když státní observatoř na Skalnatém Plese (založená v roce 1943 Antonínem Bečvářem) dostala statut Astronomického ústavu a stala se tak jedním ze zakládajících ústavů nově vzniklé Slovenské akademie věd.\n\nPro pracovníky však ústav a observatoř na Skalnatém Plese vždy splývaly v jedno, takže za rok založení astronomického ústavu se neoficiálně považuje už rok 1943.\n\nV současnosti má ústav sídlo v Tatranské Lomnici – na severním okraji její místní části Stará Lesná.\n\nÚstav se zaměřuje na výzkum Slunce (hlavně sluneční koróny), meziplanetární hmoty (komet, meteoroidů, asteroidů) a na astrofyzikální výzkum proměnných a chemicky pekuliárních hvězd (hvězd, u nichž je chemické složení povrchových vrstev výrazně odlišné od složení vlastní hvězdy).\n\nČlení se na tato části:\n\nÚstav má vysokohorské observatoře na Skalnatém Plese, na Lomnickém štítě a teoretické pracoviště v Bratislavě (založené v roce 1955), které je celostátním koordinujícím pracovištěm pro výzkum meziplanetární hmoty. Dále provozuje několik celooblohových komor (bolidových kamer) Evropské bolidové sítě.\n\nAstronomická observatoř na Skalnatém Plese (1 783 m) byla založena v roce 1943. Je vybavena 61cm astrometrickým a fotometrickým reflektorem s CCD kamerou a 60cm fotometrickým reflektorem.\n\nKoronální stanice na Lomnickém štítu (2 632 m) je v provozu od roku 1960. Vybaveno je dvojitým 20 cm koronografem se spektrografem.\n\nV novém areálu Astronomického ústavu SAV ve Staré Lesné u Tatranské Lomnice je v činnosti horizontální sluneční teleskop se spektrografem, 60cm a 50cm fotometrický reflektor a některá další zařízení a přístroje.\n\nHistorie ředitelů ústavu včetně předcházející observatoře na Skalnatém Plese:\n\nAstronomický ústav se podílel na objevech následujících komet:\n\nNa objevech se podílelo 5 vědců: Antonín Mrkos, Ludmila Pajdušáková, Lubor Kresák, Antonín Bečvář a Margita Vozárová-Kresáková.\n\nV roce 2014 má být s pomocí nového 1,3 metru velkého teleskopu zahájeno sledování pohybu asteroidů.\n\n\n"}
{"id": "166746", "url": "https://cs.wikipedia.org/wiki?curid=166746", "title": "Autobiografie", "text": "Autobiografie\n\nAutobiografie (z řeckého „vlastní“, „život“ a „psát“) je epický literární žánr spočívající v autorově vylíčení vlastního života, popřípadě některých jeho úseků. Termín pochází z pozdního 18. století, ale forma je mnohem starší. Zatímco životopisci se obvykle opírají o širokou sbírku dokumentů a hledisek, autobiografie může být založena pouze na vlastní paměti pisatele.\n\nVznik termínu „autobiografie“ souvisí s rozmachem produkce svéživotopisných děl v druhé polovině 18. století a s vlnou kritického zájmu o tato díla (například o „konfese“ J.J. Rousseaua). Nový výraz byl odvozen ze staršího pojmu „biografie“ (z řec. „bios“ = život, „grafein“ = psát) připojením předpony auto- („autos“ = sám). Původně tak byla označena díla podávající souhrnnou zprávu o životě svého autora. Není bezpečně doloženo, kdo je autorem tohoto termínu. O prvenství vedou nepřímý spor německá a anglická literární věda. Často bývá jako autor označován anglický romantický básník Robert Southey, který v roce 1809 slovem „auto-biography“ pojmenoval životopis portugalského malíře Francisca Vieriry. Nicméně již předtím, na konci 18. století, uvažovali badatelé o zavedení termínu pro vlastní životopisná díla, který by měl motivační souvislost s pojmem „biografie“. Například v roce 1796 označil německý profesor Seybold edici životopisů slavných mužů jako „Selbstbiographien“ a v roce 1797 se anglický učenec W. Taylor zamýšlel nad stylistickými vlastnostmi výrazů (a potenciálních neologismů) „autobiography“ a „self-biography“.\n\nPojem „autobiografie“ začal postupně pronikat do odborného názvosloví a prosadil se i v běžném užívání. Bylo jím možné pojmenovat skupinu literárních děl se společným tematickým zaměřením (zpráva o vlastním životě), která dosud patřila k různým literárním druhům (apologie, konfese, Memoáry). Ve vývoji užívání tohoto pojmu lze – navzdory četným výkladům – sledovat dvě základní tendence. Na jedné straně došlo k podstatnému zúžení jeho významu pro pojmenování svéživotopisných děl zaměřujících se na prezentaci dějin autorovy osobnosti (autobiografie v užším smyslu). Na druhé straně se nový pojem v atributivním užití rozšiřoval do jiných žánrových oblastí, a to i za hranice slovesného umění. Dnes hovoříme například o autobiografické poezii, autobiografickém románu, autobiografickém filmu apod. Pro literární žánry svéživotopisného rázu se vžilo souborné označení „autobiografická literatura“ (autobiografie v širším smyslu).\n\nAutobiografií v širším smyslu rozumíme umělecké dílo, v němž jeho autor nějakým způsobem ztvárňuje události svého života. Literární autobiografie může mít různé formy:\n\n\nOd autobiografie je nutné odlišit tzv. fiktivní autobiografii se zcela smyšlenou životopisnou fabulí vyjádřenou v ich-formě (např. Goethovo \"Utrpení mladého Werthera\" ve formě fiktivního deníku nebo Zpověď hochštaplera Felixe Krulla od Thomase Manna jako fiktivní autobiografický román).\n\nAutobiografie v užším smyslu, tzv. pravá autobiografie má specifické rysy, jimiž se odlišuje od jiných druhů autobiografických a memoárových děl. Francouzský literární teoretik Phillipe Lejeune definuje pravou autobiografii jako „retrospektivní prozaickou zprávu, kterou vytvořila skutečná osoba o své existenci, kladouc hlavní důraz na svůj individuální život, zejména na dějiny osobnosti“. Hlavní rysy tohoto žánru definuje ve čtyřech kategoriích. Jsou to: forma řeči, obsah, vztah autora a vypravěče, pozice vypravěče:\n\nLejeunovým cílem je nalezení malého počtu žánrotvorných činitelů, na jejichž základě lze vymezit autobiografii jako samostatný literární druh. Na rozdíl od něj anglický literární vědec Pascal hovoří také o nárocích na umělecké zpracování, jimž musí autobiografie dostát, má-li být hodnocena jako kvalitní, to znamená v první řadě přesvědčivá a čtenářsky zajímavá. Pascal chápe autobiografii jako text zachycující události autorova života od dětství po okamžik určitého zformování osobnosti (období dětství považuje v každém případě za důležitou součást vlastního životopisu). Na jedné straně nevylučuje z řad autobiografie texty pojednávající výhradně o událostech raného věku autora (pokud ovšem splňují ostatní podmínky žánru autobiografie); takzvané „autobiografii dětství“ dokonce věnuje samostatnou studii. Zároveň však mimo tento okruh staví díla, která se zaměřují pouze na popis autorových zážitků v určitých příznakových fázích jeho života (např. cestopisy, zprávy o válečných událostech, apod.). Tyto texty označuje jako „autobiografické spisy“.\n\nZvláštností autobiografických děl obecně je závislost jejich tematického zaměření na věku autora. V případě autobiografie má stáří autora navíc povahu objektivního stylotvorného činitele. Autorem tzv. pravé autobiografie musí být člověk, který je schopen komplexního hodnocení své dosavadní existence. Autobiografie tedy píší lidé středního a staršího věku, zpravidla ti, kteří již mají za sebou nějaký celoživotní úkol. Schopnost širší bilance patří k základním předpokladům tohoto žánru, umělecky hodnotné vlastní životopisy z pera mladších literátů bývají spíše výjimkami. Věk autora navíc ovlivňuje nejen tematický rozsah práce, ale i způsob prezentace daných skutečností, neboť celkový smysl i jednotlivé události svého života hodnotí člověk v různých fázích života různým způsobem. Pascal uvádí příklady autorů, jejichž životní filozofie se po napsání autobiografie natolik změnila, že je možné předpokládat, že by na konci života hodnotili některé důležité události výrazně jiným způsobem. Jmenuje také autory, kteří po sobě zanechali více autobiografických zpráv. Autobiografii je v každém případě nutné chápat pouze jako jeden z možných úhlů pohledu na uplynulý život. Skutečnost, že daná hodnocení mají časově podmíněnou platnost, však nelze posuzovat jako nedostatek tohoto literárního druhu, naopak, jedná se o jeho konstitutivní rys.\n\nNároky na konkrétní tematické zaměření autobiografie se v různých pojetích liší. Společný je však požadavek, aby tyto texty zachycovaly současně vnitřní vývoj individua, proces jeho myšlenkového a citového zrání, i vnější okolnosti jeho života. Zdůrazněny by měly být především stěžejní momenty, body zvratu a události, jež autor v okamžiku psaní považuje za mezníky svého života, respektive skutečnosti, jimž přikládá z nějakého důvodu symbolický význam. V popisu vnějšího světa by měly být zahrnuty zejména události bezprostředně související s vývojovým procesem jedince, méně již charakteristiky osob a dobových reálií.\n\nPisatel autobiografie by měl usilovat o to, aby podával pravdivý obraz svého života. Pro autory vynikajících děl tohoto typu byla touha po pravdě nejvlastnější motivací, tzv. autobiografickým podnětem. Jaké jsou ale možnosti a hranice autobiografie v tomto směru? Autobiografie jako kterýkoli jiný písemný text nemůže reprodukovat skutečnost v celé její složitosti, například různé současně probíhající děje, vnější události, myšlenkové procesy a citová hnutí, apod., lineární způsob zachycování faktů tuto možnost předem výrazně limituje. Ostatně jakákoli reprodukce je vždy jen ztvárněním určité představy o skutečnosti, nikoli skutečností samotnou. Zobrazování složitějších úseků reality navíc předpokládá určitý výběr. Autor je na jedné straně omezován schopností paměti, respektive obsahem dokumentárního materiálu, který má k dispozici, na druhé straně je nucen s ohledem na rozsah práce vyřazovat fakta, která se zdají být z různých důvodů nepodstatná nebo marginální. Jsou však tyto deformace v rozporu s historickou pravdou? Badatelé se shodují v tom, že samotná eliminace druhořadých skutečností neohrožuje věrohodnost autobiografie (platí to rovněž o biografii a historiografických dílech), naopak, je jedním z nutných předpokladů pro její tematickou výstavbu. Názory se ovšem liší v tom, do jaké míry může autobiografické vyprávění zkreslit úmyslné zamlčování těch skutečností, které hrály v životě autora důležitou roli.\n\nPravdivost autobiografického obrazu je ohrožována – více než vynecháváním určitých skutečností – zejména vkládáním neexistujících prvků. Může přitom jít o bezděčný omyl, lež nebo uměleckou fikci. Ve všech těchto případech dochází k narušení dokumentární věrohodnosti daného textu. Zatímco však drobné omyly a nepřesnosti jsou v autobiografii akceptovatelné (možná i předpokládané), lži a záměrně budované fikce pro ni představují vážné nebezpečí, zpochybňují totiž autorovu vůli po pravdě resp. jeho osobní hodnověrnost (která je sama o sobě ztělesněním pravdivosti autobiografického díla) a/nebo narušují žánrovou podstatu autobiografie.\n\nS otázkami zkreslování skutečnosti souvisí i takzvaná „teleologická tendence“ autobiografie. Jde o to, že autor prezentuje svůj život jako logicko-kauzální sled událostí původně živelných, navzájem nesouvisejících, nahodilých, často své činy dodatečně motivuje, apod. Tato zpětná racionalizace vychází z představy o integritě osobnosti. Jednotící pohled však zřejmě neohrožuje pravdivost autobiografie, naopak, je chápán jako její nutná součást. Dobrá autobiografie ovšem zároveň vyžaduje rekonstrukci prvotních zkušeností, původní interpretaci daných událostí bez ohledu na konečné hodnocení jejich významu, respektive v konfrontaci s ním.\n\nObsah autobiografie bývá některými badateli obrazně označován jako „báseň a pravda“. Jedná se o podtitul Goethova životopisu „Z mého života“, klasického díla tohoto žánru. Označení „báseň“ je však různými badateli vykládáno jinak. V nejširším smyslu se jím rozumí příslušnost autobiografie k umělecké literatuře, fakt, že je – navzdory dokumentárnímu charakteru – hodnocena jako umělecké dílo. Jindy je jím označována tvůrčí síla autora, dávajícího smysl své existenci literárním procesem, básněním. Někteří badatelé tímto metaforickým pojmenováním poukazují na to, že ve vynikajících dílech tohoto typu se jistým způsobem odráží beletristický kánon doby. Část literárních vědců označením „báseň“ chce naznačit, že autobiografie popisuje kromě historické reality také fiktivní skutečnosti. Například německý literární historik R.R. Wuthenow definuje autobiografii jako vyprávění, kde se prolínají fiktivní elementy s realitou. V tomto posledním pojetí se ovšem autobiografie ocitá zčásti již mimo oblast dokumentární literatury a vstupuje do tematické sféry autobiografického románu.\n\n\nPočátky odborného zkoumání autobiografie jsou spojeny se jménem Wilhelma Diltheyho, který výstižně zhodnotil význam tohoto žánru již na začátku 20. století. V téže době začínají vznikat i první významné monografie o autobiografii. Zmínit musíme zejména první svazek obsáhlých dějin autobiografie Diltheyho žáka Georga Mische \"Geschichte der Autobiographie\". Soustavněji se začíná zabývat autobiografií po druhé světové válce německá literární věda. Na obecně teoretické rovině o ní píše například Ingrid Aichingerová, z hlediska sociálně psychologického ji zkoumá Bernd Neumann, významné příspěvky k dějinám autobiografie pocházejí z pera R.R. Wuthenowa, K.J. Weintrauba, P. Sloterdijka, K.D. Müllera nebo G. Niggla. Dlouhou tradici bádání v této oblasti má také anglosaská literární věda. Obecně uznávané dílo R. Pascala \"Design and Truth in Autobiography\" vzniklo sice až na konci 50. let, předcházela mu však celá řada průkopnických prací jiných autorů (L. Stephen, A.R. Burrová, W. Shumaker). V 70. letech vycházejí četná pojednání v americkém časopise \"New literary history\" (J. Olney, F. Hart, L.A. Renza, aj.). V tomtéž období probíhala diskuse nad autobiografickou formou i ve Francii. Z francouzských badatelů je nutno upozornit především na P. Lejeuna, autora zajímavé studie \"Le pacte autobiographique\", případně G. Gusdorfa, který se autobiografické a memoárové literatuře věnoval již na konci 40. let.\n\nV české odborné literatuře bohužel nemáme k dispozici mnoho prací, které by se zabývaly žánrem autobiografie. Tento fakt patrně souvisí s tím, že kvalitní umělecká díla tohoto typu se v českém písemnictví objevují jen zřídka. Příčinou je rovněž malý literárněvědný zájem o memoárovou literaturu obecně. Nejzákladnější informace o autobiografii, jejích formách a vývoji, podávají jen hesla v literárních encyklopediích. Nejlepším pojednáním tohoto typu je heslo Autobiografie v Encyklopedii literárních žánrů z roku 2004. Obsáhlejší studie o autobiografii zatím chybí.\n\n\n\n"}
{"id": "166749", "url": "https://cs.wikipedia.org/wiki?curid=166749", "title": "Kyselina citronová", "text": "Kyselina citronová\n\nKyselina citronová je slabá trikarboxylová kyselina nacházející se v citrusových plodech. Je přírodní konzervační látkou a používá se jako dochucovací prostředek jídel, nealkoholických a alkoholických nápojů. V biochemii je důležitým meziproduktem v citrátovém cyklu.\n\nKyselina citronová se nachází v různých druzích ovoce a zeleniny, největší výskyt (největší koncentrace) je v citronech a limetkách, kde může dosáhnout až 8 % hmotnosti sušiny.\n\nKyselina citronová je při pokojové teplotě bílá krystalická látka. Vyskytuje se buď jako bezvodá, nebo jako monohydrát. Bezvodá krystalizuje z horké vody, zatímco její monohydrát krystalizuje za studena. Monohydrát může být převeden na bezvodou kyselinu při 74 °C. Kyselina citronová je velmi dobře rozpustná ve vodě (59,2 g/100 ml při 20 °C) a také se dobře rozpouští v ethanolu. Z chemického hlediska má kyselina citronová vlastnosti jako ostatní karboxylové kyseliny. Při zahřátí nad 175 °C se rozkládá na kyselinu akonitovou.\n\nObjev kyseliny citronové je připisován perskému alchymistovi z 8. století Džábiru Ibn Hajjánovi. Středověcí evropští učenci si byli vědomi existence přírodní kyseliny v citronech a citronových šťávách. Švédský chemik Carl Wilhelm Scheele poprvé izoloval kyselinu citronovou v roce 1784 krystalizací z citronové šťávy. V průmyslovém rozsahu se začala kyselina vyrábět v roce 1860. V roce 1893 objevil C. Wehmer, že některé druhy plísně \"Penicillium\" dokážou produkovat kyselinu citronovou z cukru. Nicméně tento mikrobiální způsob výroby kyseliny nebyl průmyslově důležitý až do první světové války, která přerušila italský export citrusů. James Currie v roce 1917 objevil, že plíseň druhu \"Aspergillus niger\" může účinně vyrábět kyselinu citronovou. O dva roky později firma Pfizer započala průmyslovou výrobu kyseliny citronové na tomto principu.\n\nV dnešní době převažuje průmyslová výroba pomocí kultury \"Aspergillus niger\". Při této výrobě je kultura krmena sacharózou, aby produkovala kyselinu. Poté je kultura zflitrována a kyselina je z výsledného roztoku vysrážena pomocí hydroxidu vápenatého. Ze vzniklé vápenaté soli kyseliny citronové se samotná kyselina získá pomocí kyseliny sírové.\n\nV potravinářství se kyselina citronová používá jako ochranná a dochucovací látka, hlavně u nápojů (bývá označována jako přídatná látka E 330). Soli (citráty, a především ty s kovy) se používají jako zdroj minerálů při dietách či při onemocnění, kdy dané minerály organismu schází.\n\nDíky schopnosti tvořit s kovy cheláty se kyselina citronová přidává do mýdel a čisticích prostředků.\n\nVe fotografické chemii se používá jako kyselá součást některých přerušovacích lázní a ustalovačů. Dá se však nahradit polovičním množstvím koncentrované kyseliny octové.\n"}
{"id": "166778", "url": "https://cs.wikipedia.org/wiki?curid=166778", "title": "Tour de Ski", "text": "Tour de Ski\n\nTour de Ski je série sedmi až devíti závodů v běhu na lyžích v devíti až jedenácti dnech. Po vzoru cyklistické Tour de France vznikl v roce 2006 závod, který v krátkém čase prověří lyžaře po všech stránkách – v programu je volný styl i klasika, hromadné starty i distanční závody, nechybí ani sprint či skiatlon. Vítěz se stává pomyslným králem běžeckého lyžování.\n\nTour de Ski se poprvé uskutečnila v sezóně 2006/2007. Duchovními otci Tour byli Jürg Capol, ředitel běžeckého úseku FIS, a Vegard Ulvang, funkcionář FIS a bývalý slavný závodník, kteří se inspirovali cyklistickou Tour de France a podle jejichž vyprávění se nápad zrodil v létě 2004 u Ulvanga v sauně. Cílem bylo zpopularizovat běžecké lyžování, přinést mu větší zájem veřejnosti a udělat z něj zábavu pro diváky. Organizátoři doufali, že Tour de Ski se stane událostí srovnatelnou s mistrovstvím světa a mohla by dosáhnout popularity skokanského Turné čtyř můstků. Termínově (na přelomu roku) se běžecký seriál dokonce se skokanským turné překrývá. S dosavadním vývojem Tour je vedení běžeckého úseku FIS spokojeno − závod je již zavedený a jeho sledovanost stoupá − 4. ročník sledovalo přes 460 milionů diváků.\n\nPo vzoru cyklistické Tour de France soutěž rozjede peloton, z něhož nelze vystoupit. Každý, kdo se přihlásí, musí jet všechno, není možné si ze závodů vybírat − kdo jednou vzdá, už nemůže pokračovat. Body do pořadí Světového poháru se původně udělovaly až po absolvování celé série. Za celkové vítězství se získává 400 bodů, což je čtyřnásobek běžné sazby. Za jednotlivé závody seriálu se v 1. ročníku body do SP nepřidělovaly, ve 2. ročníku bylo bodováno prvních 15 míst poloviční sazbou oproti běžným závodům SP. Od 4. ročníku však do Tour vstoupilo nové pravidlo − běžci nemusejí dokončit celý seriál, aby získali body do Světového poháru za jednotlivé závody. Časy se sčítají, podobně jako na cyklistické Tour de France, ve sprinterských závodech se jede o časové bonusy.\n\nVyvrcholením Tour de Ski je závěrečný závod ve Val di Fiemme – závodníci startují s odstupy podle průběžného pořadí a v závěru je čeká třiapůlkilometrový výstup s převýšením 420 m a maximálním stoupáním 28 % po sjezdovce Olympia III v areálu Alpe Cermis. Pořadatelé se inspirovali výjezdem na L'Alpe-d'Huez z cyklistické Tour. První v cíli se stává celkovým vítězem.\n\nMimořádné jsou rovněž finanční prémie celkový vítěz i vítězka získávají na poměry závodů v běhu na lyžích nebývale vysokou částku 150 000 švýcarských franků, prémie jsou i pro vítěze v dílčích závodech a pro nejlepší sprintery, celkem je na odměny vyčleněno každoročně 1 milion švýcarských franků (v roce 2006 v přepočtu téměř 19 milionů korun).\n\nPůvodně chtěla mezinárodní federace FIS místa závodů vybraná pro 1. ročník udržet i v dalších letech, ale vzdálenost mezi pěti sportovišti činila 1300 km a přeprava materiálu a udržení vysokého standardu pro přípravu lyží se ukázala jako značný organizační problém. Přesuny mezi závody si vždy vysloužily značnou kritiku, proto byla pořadatelská místa postupně pozměňována, aby se vzdálenosti zkrátily. V 5. ročníku z tohoto důvodu poprvé z programu Tour de Ski vypadla Česká republika a závody se uskutečnily pouze v Německu a Itálii. Od 7. ročníku bylo mezi pořadatelské země zařazeno nově Švýcarsko. Ve 14. ročníku poprvé v programu chybělo Německo. Během čtrnáti ročníků byly místy konání závodů Nové Město na Moravě, Mnichov, Oberstdorf, Asiago, Val di Fiemme, Praha, Oberhof, Toblach, Val Müstair a Lenzerheide. Jediným místem, ve kterém se Tour jela pokaždé, je Val di Fiemme, neboť právě závěrečné stoupání do sjezdovky Alpe Cermis je podle organizátorů jednou z věcí, které Tour zviditelňují a pomáhají ji prodat. Alpe Cermis tak má jistotu coby závěrečná etapa Tour do roku 2013. Naopak zahajovací etapy se od 3. do 8. ročníku stabilně konaly v durynském Oberhofu.\n\n"}
{"id": "166780", "url": "https://cs.wikipedia.org/wiki?curid=166780", "title": "Tatranská Lomnica", "text": "Tatranská Lomnica\n\nTatranská Lomnica je osada – místní část města Vysoké Tatry, donedávna samostatná obec. Nachází se v nadmořské výšce 850 metrů asi 6 kilometrů od Starého Smokovce na úpatí Lomnického štítu, na který odtud vede lanovka.\n\nJe známá především jako místo, kde se nachází známá astronomická observatoř na Skalnatém plese. V Tatranské Lomnici je i muzeum Tatranského národního parku.\nJde o centrum cestovního ruchu, nachází se zde mnoho hotelů. Jede sem elektrická železnice ze Smokovce.\n\nMezi řadou hotelů a dalších lomnických staveb dosáhla největší proslulosti zotavovna Morava (1931) od respektovaného architekta Bohuslava Fuchse a jeho kolegy Karla Ernstebergera. Byla také filmovou kulisou příběhu Anděl na horách.\n\nÚzemí Tatranské Lomnice mělo od roku 1209, kdy bylo předmětem první královské donace Ondřeje II. mnoho vlastníků. Posledním soukromým vlastníkem byl Ondrej Spóner, od nějž toto území odkoupil Uherský stát v roce 1892. V tomto roce vznikly první státní lázně ve Vysokých Tatrách a další z tatranských osad – Tatranská Lomnica. V roce 1893 byl postaven Hotel Lomnica, v té době největší na území Vysokých Tater, později pozoruhodný \"Kúpeľný dom\" s bazénem a vodoléčbou. V roce 1905 byl postaven reprezentační Grandhotel, který byl v roce 1919 přejmenován na Grandhotel Praha. V tomto období vznikla i různá sportoviště, lyžařská a sáňkařská dráha, kluziště či tenisové kurty.\nV meziválečném období vyrostlo v Tatranské Lomnici množství rodinných penzionů a soukromých rezidencí. V roce 1933 vznikla i největší moderní \"Zotavovňa Morava\". Hlavní turistickou atrakci získala osada v letech 1937 – 1940, kdy byla vybudována visutá lanovka na Skalnaté pleso a Lomnický štít. Její výstavba umožnila i výstavbu astronomických a meteorologických pracovišť u Skalnatého plesa a na Lomnickém štítu.\n\nV šedesátých a sedmdesátých letech se Tatranská Lomnica stala hlavním centrem odborářské rekreace na Slovensku. Přibyly nové hotely (Slovan, Horec), zotavovny (Urán, Odborár, Slovakia, Sasanka, Družba – nyní Willi). Mistrovství světa v klasickém lyžování 1970 přinesla další rozvoj. Byla postavena nová kabinková lanovka z Tatranské Lomnice na Skalnaté pleso, která postupně nahradila starou. Díky pořádání světového srazu Mezinárodní asociace campingu a karavanismu (FICC), vzniklo jižně od Tatranské Lomnice v roce 1974 rekreační a ubytovací centrum pro 1500 osob, pozdější Eurocamp FICC s budovou recepce, barem, bungalovy, obchody, saunou a bazénem. Eurocamp FICC byl v roce 2009 zrušen.\n\nTatranskou Lomnicí prochází silniční „Cesta slobody“. \n\nJe zde železniční stanice na tratích 185 Tatranská Lomnica–Studený potok a 184 Tatranská Lomnica–Starý Smokovec.\n\nZ Tatranské Lomnice (903 m n. m.) vede kabinová lanovka na Skalnaté pleso (1751 m n. m.), která překonává převýšení 869 metrů. Jízda trvá něco okolo 12,5 minuty, kapacita je 900 osob za hodinu. V zimě lanovka slouží jako přístupový bod do ski areálu Tatranská Lomnica.\n\nJsou zde dvě stanice lanovky Tatranská Lomnica – Lomnický štít (stará za Grandhotelem Praha a nová nedaleko Cesty slobody).\n\n\n"}
{"id": "166784", "url": "https://cs.wikipedia.org/wiki?curid=166784", "title": "Gratien Gaël Suares", "text": "Gratien Gaël Suares\n\nGratien Gaël Suares (9. dubna 1981, Paříž, Francie) je francouzský fotbalový obránce, v současné době hraje ve francouzském klubu Villemomble Sports.\n\nTento francouzský obránce začal hrát fotbal ve francouzském klubu Paris FC. V roce 1998 přestoupil do SM Caen, kde prošel všemi mládežnickými celky a dostal se i do druholigového kádru. V zimě 2006 nečekaně přestoupil do severočeského klubu FK SIAD Most, kde ale většinu jarní části prostonal a na soupisce se objevil jen čtyřikrát. Hrál pouze jednou, když v zápase proti Jablonci střídal na poslední tři minuty. V létě ukončil v Mostě smlouvu a z rodinných důvodů odešel zpátky do Francie.\n\n"}
{"id": "166810", "url": "https://cs.wikipedia.org/wiki?curid=166810", "title": "Dům umění města Brna", "text": "Dům umění města Brna\n\nDům umění města Brna je brněnská výstavní instituce zaměřená na aktuální umění. Ředitelkou je od března 2013 Terezie Petišková. Pod DUMB spadá i Galerie G99 a Dům pánů z Kunštátu.\n\nHlavní budova DUMB se nachází na Malinovského náměstí a byla postavena ve stylu vídeňské secese v roce 1910. Už od počátku sloužila jako \"Künstlerhaus\" čili Dům umělců. Po druhé světové válce byla budova Bohuslavem Fuchsem přestavěna ve stylu funkcionalismu. Konají se v ní výstavy současného umění, vernisáže.\n\nCena Jindřicha Chalupeckého se v této instituci koná každé dva roky, v roce 2006 zvítězila Barbora Klímová, cenu diváků získali Rafani.\n\n"}
{"id": "166842", "url": "https://cs.wikipedia.org/wiki?curid=166842", "title": "Mešita Istiqlal", "text": "Mešita Istiqlal\n\nMešita Istiqlal (do češtiny přeložitelné jako \"Mešita nezávislosti\") se nachází v indonéské Jakartě. Je to největší mešita v jihovýchodní Asii a může sloužit až 120 000 věřícím.\n\nBudova vznikla jako tzv. národní mešita v roce 1984. Součástí stavby je velká kupole s průměrem 45 m; podpíraná je celkem dvanácti sloupy. Uvnitř se nacházejí též i balkony, a to celkem ve čtyřech patrech. Kromě zázemí pro věřící je součástí celé mešity také i knihovna, místnosti pro různé semináře či konference a náboženská studia.\n"}
{"id": "166853", "url": "https://cs.wikipedia.org/wiki?curid=166853", "title": "Nobutake Kondó", "text": "Nobutake Kondó\n\nNobutake Kondó (近藤 信竹 \"Kondó Nobutake\", 25. září 1886 – 19. února 1953) byl admirálem japonského císařského námořnictva během druhé světové války.\n\nKondó úspěšně dokončil studia na japonské císařské námořní akademii v roce 1907. námořní akademie absolvoval jako první ze 172 kadetů. Během své kariéry sloužil jak na moři, tak na souši. V 30. letech byl prezidentem \"Námořní válečné akademie\" a v roce 1935 náčelníkem štábu Spojeného loďstva.\n\nBěhem první části druhé světové války velel japonské \"Druhé flotile\" při invazích na Malajský poloostrov, na Filipíny a do Nizozemské východní Indie. Během bitvy u Midway velel \"Okupačnímu svazu pro Midway\". Poté síly pod jeho velením hrály hlavní roli v Guadalcanalské kampani, kde se účastnily bitvy u východních Šalomounů (23. srpna – 25. srpna 1942), bitvy u ostrovů Santa Cruz (26. října – 27. října 1942) a druhé námořní bitvy u Guadalcanalu (15. listopadu 1942). V říjnu 1942 byl Kondó jmenován zástupcem velitele Spojeného loďstva.\n\n\n"}
{"id": "166854", "url": "https://cs.wikipedia.org/wiki?curid=166854", "title": "Synagoga v Bílsku", "text": "Synagoga v Bílsku\n\nSynagoga v Bílsku sloužila věřícím města Bílsko (dnes součást Bílska-Bělé) mezi lety 1881 a 1939. Nacházela se v centru, na historickém Dolném Předměstí, v dnešní ulici 3. května.\n\nSynagoga byla postavena v letech 1879–1881 podle návrhu Ludwiga Schöne a Karla Korna v pseudomurském slohu s novorománskýmí prvky. Měla atiku, početné fiály s kupolemi, novorománská okna a dvě osmiboké věže z helmovými střechami. Téměř identická stavba vznikla o rok později v uherském Szombathely. V těsném sousedství se nacházelo sídlo židovské obce (dnes okresní soud) a židovský kulturní dům (dnes loutkové divadlo Banialuka).\n\nBěhem nacistické okupace, 13. září 1939, byla synagoga vypálena a pozůstátky pak rozebrány. V 60. letech 20. století na jejím místě vznikl modernistický Pavilon výtvarníků, ve kterém sídlí Bílská galerie BWA. Roku 1991 byla na jeho západní zdi umístěna pamětní deska.\n\n"}
{"id": "166858", "url": "https://cs.wikipedia.org/wiki?curid=166858", "title": "Velká synagoga (Katovice)", "text": "Velká synagoga (Katovice)\n\nVelká synagoga v Katovicích ( ) byla největší a nejvýstavnější synagogou v Katovicích a nacházela se na August-Schneiderstraße. Byla to jedna z dominant města a pýcha katovických Židů.\n\nO výstavbě nové, větší synagogy se začalo uvažovat v r. 1890; tehdy 175 osob podepsalo petici s prosbou o povolení její výstavby. Hlavním důvodem byla nedostatečná kapacita staré synagogy a také neshody mezi konzervativními Židy sdruženými kolem staré synagogy a reformovanými příznivci kulturní asimilace. O několik měsíců později přišla odpověď, ve které město vyjádřilo se stavbou synagogy souhlas.\n\nKrátce nato iniciátoři stavby zakoupili z vlastních prostředků prázdný pozemek na ulici August-Schneider-Straße (dnes ul. Adama Mickiewicze). Pozemek o výměře 4500 m² byl dostatečně velký, takže bylo rozhodnuto postavit na něm kromě synagogy i mikvi, jatka na rituální porážku drůbeže a macesárnu. Samotnou stavba symbolicky zahájil v r. 1896 tehdejší rabín Salomon Wiener položením základního kamene. Projekt vytvořil německý architekt Max Grünfeld, syn Ignáce Grünfelda, architekta, který vytvořil projekt staré synagogy. Stavba, která stála více než 500.000 marek, byla ukončena r. 1900.\n\nSlavnostní otevření synagogy se konalo na svátek Roš ha-šana r. 1900. V r. 1901 se v synagoze konal kongres Světové sionistické organizace.\n\nSynagoga fungovala téměř čtyři desetiletí; 4. září 1939 ji spálili němečtí nacisté. Po vychladnutí spáleniště byly překopány a prohledány sklepy v naději na nalezení pokladů; našly se tam ohořelé svitky Tóry. Po válce byl rumiště odklizeno a použitelný materiál byly pravdopodobně odvezen do Varšavy. Navrátivší se Židé chtěli synagogu obnovit, ale město za stávající politické situace stavbu nepovolilo.\nV současnosti se na místě bývalé synagogy nachází náměstí Synagogy, na kterém je provozováno tržiště. V červenci 1988 zde byl odhalen pomník s textem v polštině a hebrejštině: \"„K uctění památky Židů, obyvatel Katovic, vyhlazených německými okupanty v letech 1939–1945.“\"\n\nZděná budova synagogy, postavená na půdorysu nepatrně zdeformovaného pravoúhelníku, spojuje styl novogotiky, novorenesance, elektismu a pseudomaurský styl. Autor projektu se při tvorbě návrhu zřejmě inspiroval hlavně německými reformovanými synagogami, mj. Novou synagogou v Berlíně a synagogou v Bochumi.\n\nNejvýraznějším stavebním prvkem byla velká kupole s žebrovou klenbou, která se nacházela přímo nad hlavní modlitebnou. Na jejím vrcholku byl umístěn lustr. Dalším efektním prvkem byla obrovská novogotická okna ozdobená korunkovými kružbami a štíty ozdobené fiálami.\n\nInteriér synagogy byl řešen tak, že před hlavní modlitebnou se nacházelo pravoúhlé předsálí, v němž byly umístěny rovněž šatny, obřadní síň pro svatby a kancelář. Křídla předsálí byla ozdobena menšími kupolemi. Hlavní modlitebna měla kapacitu kolem 1120 míst, 670 pro muže a 450 pro ženy.\n"}
{"id": "166875", "url": "https://cs.wikipedia.org/wiki?curid=166875", "title": "Synagoga v Lesku", "text": "Synagoga v Lesku\n\nLeská synagoga byla jednou z mnoha staveb, jež se nacházely na území Polska a sloužily věřícím v období do začátku druhé světové války. Budova byla vystavěna v 17. století, v letech 1626 až 1654. Po svém zničení za války zůstala dlouhou dobu opuštěná. V 60. a 70. letech století dvacátého prošla rekonstrukcí. Od roku 1995 funguje jako muzeum haličských židů.\n"}
{"id": "166877", "url": "https://cs.wikipedia.org/wiki?curid=166877", "title": "Mistrovství světa v orientačním běhu 1970", "text": "Mistrovství světa v orientačním běhu 1970\n\n3. Mistrovství světa v orientačním běhu proběhlo ve dnech 27. až 29. srpna roku 1970. Závody se uskutečnily v lázeňském městě Friedrichroda přibližně 20km od východoněmeckého Eisenachu. V kategorii muži startovalo 69 závodníků a v ženách 48 závodnic z 15 zemí světa. Ve štafetách tehdy startovalo 14 mužských a 12 ženských štafet. Za Československo startovali: Bohuslav Beránek, Svatoslav Galík, Anna Handzlová, Jaroslav Jašek, Zdeněk Lenhart, Naděžda Mertová-Linhartová, Antonín Šmucler, Oldřich Vlach, Renata Vlachová a Věra Vozobulová. Československá výprava poprvé získala medaili na mistrovství světa. Bronz zde vybojovala štafeta mužů ve složení Zdeněk Lenhart, Bohuslav Beránek, Jaroslav Jašek a Svatoslav Galík.\n\nÚplná medailová tabulka:\n"}
{"id": "166878", "url": "https://cs.wikipedia.org/wiki?curid=166878", "title": "Tempelská synagoga (Krakov)", "text": "Tempelská synagoga (Krakov)\n\nNová krakovská synagoga – tzv. Templ – je jednou z mnoha synagog v krakovské čtvrti Kazimierz.\n\nPostavena byla v letech 1860 až 1862, navrhl ji architekt Ignacy Hercok. V dobách druhé světové války, která byla k židům obzvláště krutá, sloužila jako sklad. Po osvobození země však začala opět fungovat tak, jak byla navržena. Modlitby se zde konaly pravidelně až do roku 1985. Mezi lety 1995 a 2000 prošla synagoga rekonstrukcí. I v dnešní době slouží věřícím, avšak již v nesrovnatelně menším rozsahu, než v časech předválečných.\n"}
{"id": "166879", "url": "https://cs.wikipedia.org/wiki?curid=166879", "title": "David Katz", "text": "David Katz\n\nDavid Katz (1. října 1884 Kassel – 2./10. února 1953 Stockholm) byl německý psycholog a vychovatel.\n\n4 Katzovy dovednosti managera: technické, lidské, koncenční, projekční.\n\n"}
{"id": "166881", "url": "https://cs.wikipedia.org/wiki?curid=166881", "title": "Denise Tillmanns", "text": "Denise Tillmanns\n\nDenise Tillmanns (* 25. srpna 1984) je soutěžící z televizního pořadu \"Deutschland sucht den Superstar\", která skončila na druhém místě. Do nejlepší třináctky se dostala 8. října 2003. Nakonec ale dne 13. března 2003 prohrála na závěrečném večeru ve prospěch Elli Erlové.\n\n"}
{"id": "166882", "url": "https://cs.wikipedia.org/wiki?curid=166882", "title": "Kostel svatého Ondřeje (Krakov)", "text": "Kostel svatého Ondřeje (Krakov)\n\nKostel svatého Ondřeje (pol. \"Kościół świętego Andrzeja\") je kostel v Krakově. Patří mezi nejstarší budovy v Polsku, které se dochovaly do dnešních dní. Podle polského kronikáře Jana Długosze byl jedinou budovou ve městě, která přestála tatarský nájezd v roce 1241 .\n\nKostel se nachází v centru města, v \"Grodzké\" ulici. Vznikl v románském slohu (později byl však jeho interiér barokně přestavěn) v druhé polovině 11. století; jeho výstavba byla zahájena roku 1079 a skončila zhruba o dvacet let později, v roce 1098. Odolal mnoha útokům, například velkému mongolskému vpádu do Evropy v první polovině 13. století. Od roku 1320 patří kostel Řádu svaté Kláry.\n\n"}
{"id": "166886", "url": "https://cs.wikipedia.org/wiki?curid=166886", "title": "Koronograf", "text": "Koronograf\n\nKoronograf je dalekohled, umožňující pozorovat sluneční korónu a protuberance. Vnitřní korónu Slunce je možno pozorovat do vzdálenosti několika úhlových minut od slunečního disku, podstatně slabší vnější korónu jen při úplném zatmění Slunce nebo z družic nad zemskou atmosférou. \n\nPrvní koronograf zkonstruoval v roce 1930 francouzský astronom Bernard Lyot. Objektivem dalekohledu je jednoduchá přesně vybroušená čočka. V ohnisku objektivu koronografu je umístěná clona (umělý Měsíc), která odstiňuje světlo sluneční fotosféry (umělé zatmění Slunce). Koronograf vyžaduje prostředí se sníženou prašností, proto bývá umísťován ve vysokohorských podmínkách (například na Slovensku na koronální stanici na Lomnickém štítu) nebo na vesmírné observatoře.\n"}
{"id": "166887", "url": "https://cs.wikipedia.org/wiki?curid=166887", "title": "Plynovod Jamal - Evropa", "text": "Plynovod Jamal - Evropa\n\nPlynovod Jamal – Evropa je plynovod, dlouhý 4 196 km, který spojuje poloostrov Jamal v Rusku (Ťumenská oblast), kde se těží zemní plyn, a Německo. \n\nPlány stavby plynovodu Jamal – Evropa začaly v roce 1992. Mezivládní dohody mezi Ruskem, Běloruskem a Polskem byly podepsány roku 1993. V roce 1994 společnost Wingas, joint venture firem Gazprom a Wintershall – dceřiná firma společnosti BASF, začala se stavbou německé části plynovodu. První plyn byl do Německa přes bělorusko-polskou část dodán roku 1997.\n\nPlynové potrubí má průměr 1 420 mm, tlak v něm zajišťuje 31 kompresorů, jejichž celkový výkon činí 2 399 MW. Plynovod prochází zhruba 3 000 km své délky Ruskem, 575 km vede Běloruskem a 680 km jeho trasy pak Polskem. V Německu se dále napojuje na místní síť plynovodů.\n\nRuskou část plynovodu vlastní a spravuje ruská firma Gazprom, o provoz běloruské části se stará běloruská firma Beltranshaz, kterou vlastní celou od listopadu 2011 také Gazprom.\n"}
{"id": "166888", "url": "https://cs.wikipedia.org/wiki?curid=166888", "title": "Detlev Buck", "text": "Detlev Buck\n\nDetlev Buck (* 1. prosince 1962, Bad Segeberg) je německý filmový režisér.\n\nJiž svým prvním krátkým filmem v jednadvaceti v roce 1982, \"Erst die Arbeit und dann?\" ( \"Nejdřív práce a pak co?\"), se stal jedním z nejznámějších mladých filmových tvůrců, kteří pracují v Německu. Jeho první masověji distribuovaná práce Karniggels v roce 1991 ho vynesla na mezinárodní úroveň a od té doby vytváří krátké i masově distribuované filmy. Je známý svými štěky, které se objevují v jeho práci a také tím, že hraje ve filmech svých kolegů režisérů. Pěkný příklad jeho hereckých schopností je zaznamenán ve filmu \"Modrý měsíc\".\n\n\n"}
{"id": "166889", "url": "https://cs.wikipedia.org/wiki?curid=166889", "title": "Dieter Kosslick", "text": "Dieter Kosslick\n\nDieter Kosslick (* 30. května 1948 v Pforzheimu v Německu) zastává funkci ředitele Mezinárodního filmového festivalu v Berlíně (Berlinale) již od 1. května roku 2001. Kosslick vystudoval na mnichovské univerzitě komunikační vědy, politiku a pedagogiku.\n\n"}
{"id": "166892", "url": "https://cs.wikipedia.org/wiki?curid=166892", "title": "Tomáš Krystlík", "text": "Tomáš Krystlík\n\nTomáš Krystlík (* 9. února 1947 Praha) je česko-německý spisovatel a žurnalista je autorem množství článků a esejí zaměřených na otázky československých dějin, česko-německých vztahů a vysídlení německého obyvatelstva z pohraničí (Sudety) po druhé světové válce.\n\nAbsolvoval pražskou Střední průmyslovou školu spojové techniky v Praze, kde maturoval v roce 1966. V roce 1978 obhájil na Katedře psychologie práce a řízení Filosofické fakulty University Karlovy v Praze magisterskou diplomovou práci s názvem \"Příspěvek k možnostem aplikace psychologické racionalizace práce\".\n\nPracoval řadu let pro orgán komunistické strany Rudé Právo až do svého odchodu do Rakouska a emigrace do NSR v 1986. Přispíval do řady česky psaných exilových periodik a pracoval pro Rádio Svobodná Evropa do doby přemístění stanice z Mnichova do Prahy. Do srpna 2011 byl šéfredaktorem internetového \"CS-magazínu\" vydávaného Rossem Hedvíčkem. , přispíval také do Britských listů. V současné době je pravidelným komentátorem internetové publikace \"Parlamentni Listy\".V roce 2011 bylo T.Krystlíkovi uděleno uznání, včetně finanční odškodnění ve výši 100 000 CZK za exilovou činnost zvanou „Třetí odpor“. Http: //www.veterani.army.cz/vydana-osvedceni\n\nJeho články i knihy jsou předmětem kritiky zpochybňující jejich nezaujatost a historickou přesnost. Tak jej za knihu \"Zamlčené dějiny\" kritizují Věra Olivová. Opakovaně jej kritizoval například vojenský historik Pavel Šrámek. Dalším kritikem je novinář Otto Drexler.\n\nVlastník Krystlíkova blogu byl požádán e-mailem, aby odstranil zakázaný obsah. Pokud tak neučiní do zadaného data, jeho blog bude smazán správcem systému.\n\n\n"}
{"id": "166893", "url": "https://cs.wikipedia.org/wiki?curid=166893", "title": "Nová synagoga (Tarnów)", "text": "Nová synagoga (Tarnów)\n\nNová synagoga v Tarnówě byla zdejším největší židovskou synagogou.\n\nBudova byla vystavěna v letech 1865 až 1908. Její výstavba trvala velmi dlouho, a to vzhledem k nedostatku finančních prostředků. Po svém otevření byla pojmenována po rakousko-uherském císaři Františku Josefu I. Místní židovské komunitě sloužila až do druhé světové války; tehdy (konkrétně v listopadu 1939) synagogu zapálili němečtí fašisté, již Polsko napadli. Požár trval tři dny, avšak budova se nezřítila, a tak ji museli nakonec zničit výbušninami. Dnes již tuto synagogu připomíná pouze pamětní deska, jež byla na místo, kde budova stála, umístěna v roce 1993.\n"}
{"id": "166895", "url": "https://cs.wikipedia.org/wiki?curid=166895", "title": "Malá Kykula", "text": "Malá Kykula\n\nMalá Kykula je hora v povodí Olše. Nachází se 5 km západně od Jablunkova a 1,5 km severozápadně od Dolní Lomné. Na vrcholu se nachází trigonometrický bod. Z vrcholu je také dobrý výhled do údolí.\nPřes Malou Kykulu zeleně značená turistická stezka přes Malou Kyčeru z Bocanovic a pokračuje přes rozcestí Sedlo pod Malou Kykulou až na vrchol Kozubové.\n\n"}
{"id": "166896", "url": "https://cs.wikipedia.org/wiki?curid=166896", "title": "Synagoga v Kielcích", "text": "Synagoga v Kielcích\n\nKielecká synagoga se nachází v polském městě Kielce, na místní \"Varšavské třídě\".\n\nByla postavena v letech 1901 až 1903, jejím architektem pak byl Stanisław Szpakowski. Budovu poškodili nacisté během druhé světové války, zřídili zde věznici a sklad zabaveného židovského majetku. Mezi lety 1945 a 1951 pak byla celá synagoga opuštěná a nevyužívaná. Po svém obnovení (v jehož rámci byla i mírně přestavěna) začala fungovat jako státní archiv.\n"}
{"id": "166897", "url": "https://cs.wikipedia.org/wiki?curid=166897", "title": "Berlínský mezinárodní filmový festival", "text": "Berlínský mezinárodní filmový festival\n\nBerlínský mezinárodní filmový festival, zkráceně také Berlinale (podle Biennale v Benátkách), je jeden z nejprestižnějších a nejnavštěvovanějších filmových festivalů ve světě. Koná se každý rok v únoru, a to již od roku 1951. Porota rozhoduje o filmech z celého světa. Hlavní cenou je Zlatý medvěd (medvěd je symbolem Berlína).\n\nNa festivalu je každoročně prezentováno až 400 filmů v různých sekcích. S více než 250 000 prodanými vstupenkami ročně (2012) je Berlinale nejnavštěvovanějším filmovým festivalem světa. Festivalu se ročně účastní až 20 000 osob z filmové branže, více než 4 000 novinářů píše reportáže do více než 100 zemí světa.\n\nHlavní část festivalu se odehrává v paláci Berlinale, který se nachází na Marlene-Dietrich-Platz 1.\n\nFilmy z této sekce soutěží o hlavní ceny (Zlatý medvěd, Velká cena poroty, Stříbrní medvědi). Soutěžit mohou pouze celovečerní filmy, které byly vytvořeny v posledních 12 měsících před začátkem festivalu a které ještě nebyly uvedeny mimo zemi svého původu.\n\nV sekci každoročně soutěží zhruba 20 filmů. Nominace filmů a výběr mezinárodní poroty je záležitostí organizátorů festivalu. Držitelé cen jsou vyhlášeni na slavnostním ceremoniálu na konci festivalu.\n\nSekce existuje od roku 1971 a zaměřuje se především na nezávislé filmy.\n\nSekce existuje od vzniku festivalu v roce 1951. Jedná se o tematicky zaměřenou sekci, v rámci které jsou promítány starší filmy na určité téma. Může jít například o filmy významného režiséra (2008: Luis Buñuel, 2011: Ingmar Bergman), filmy s významným hercem/herečkou (1977 a 1978: Marlene Dietrichová), či filmy dokumentující významnou událost v reálném či filmovém světě (1991: Studená válka, 2005: Ženské filmové hvězdy 50. let, 2008: 70 mm – větší než život). V rámci sekce je od roku 1977 udělován Zlatý medvěd za celoživotní dílo vybrané osobnosti, která je následně čestným hostem festivalu.\n\nSekce existuje od roku 1986. Jedná se o sekci určenou především autorským filmům. Často zde bývají k vidění filmy na kontroverzní témata, například z oblasti politiky či homosexuality.\nSekce existující od roku 1978 je určena filmům pro děti a mládež. Představuje aktuální výběr dlouhometrážních i krátkometrážních hraných i animovaných filmů z této oblasti. Dětská porota uděluje v této sekci cenu \"Křišťálový medvěd\" (zvlášť pro krátkometrážní a pro dlouhometrážní film).\n\nSekce vzniklá v roce 2004 se zaměřuje na populární (a aktuální) témata. Představuje například aktuální práce velkých filmových tvůrců či znovuuvádí klasická díla filmové historie.\n\nSekce určená aktuální německé produkci.\n\nSekce vzniklá v roce 2006 je určena krátkometrážním filmům. Ty jsou ovšem předváděny i v rámci jiných sekcí (Fórum, Generace, Perspektiva německého filmu). Zlatý a Stříbrný medvěd jsou nejlepším krátkometrážním filmům udělovány již od roku 1955, od roku 2003 má tento úkol na starost k tomu určená mezinárodní porota.\n\nV současnosti jsou udělována následující ocenění:\n\nOcenění pro krátkometrážní filmy:\n\nVybraná ocenění udělována porotami nezávislými na organizátorech festivalu:\n\n"}
{"id": "166898", "url": "https://cs.wikipedia.org/wiki?curid=166898", "title": "Synagoga v Bytomi", "text": "Synagoga v Bytomi\n\nBytomská synagoga se nacházela v polském městě Bytom (dříve německé Beuthen) na \"náměstí Grundwaldzkém\".\n\nTato synagoga vznikla roku 1869 na místě již nevyhovující staré z počátku 19. století, nová byla vybudována v pseudomaurském slohu. Pro věřící byla otevřena až do dob těsně před druhou světovou válkou. Během křišťálové noci z 9. na 10. listopadu 1938 ji nacistické jednotky SS a SA srovnaly se zemí.\n"}
{"id": "166899", "url": "https://cs.wikipedia.org/wiki?curid=166899", "title": "Doris Schröderová-Köpfová", "text": "Doris Schröderová-Köpfová\n\nDoris Schröderová-Köpfová (* 5. srpna 1963 v Neuburgu an der Donau) je německá novinářka a čtvrtá žena bývalého německého kancléře Gerharda Schrödera. Magazíny pro které pracovala byly například Bild a Focus. Před německými volbami v roce 2005 si získala pozornost prohlášeními, že manželova oponentka Angela Merkelová nebyla úspěšná v rodinné politice, protože sama nemá žádné děti.\n"}
{"id": "166900", "url": "https://cs.wikipedia.org/wiki?curid=166900", "title": "Arahant", "text": "Arahant\n\nArahant (též \"arhat\", pāli \"arahat\", sanskrt. \"arahat\"; tib. \"dgra.bcom.pa\"; jap. \"arakan\", \"rakan\"; čín.. \"āluóhàn\", \"luóhàn\"; hindu Arihant अरिहन्त; korea. \"nahan\"; viet. \"A la hán\") je termín používaný v džinismu, theravádovém buddhismu pro praktikujícího, který překonal deset překážek a dosáhl nirvány. V mahajánovém a vadžrajánovém buddhismu ideál arahanta přestává být hlavním cílem, je proto považován za nižší stupeň realizace. Shodují se na tom, že realizace nirvány arahanta není totožná s realizací probuzení Buddhy.\n\nV Džinismu je \"arahant\" nebo \"arihant\" synonymem pro džina nebo tirthankara. Džinistický pozdrav začíná slovy \"Namo Arhantanam,\" což znamená \"poklonu arahantům.\" \"Arihant\" zničil karmu (\"ari\" znamená nepřítel, \"hant\" znamená ničitel) a dosáhl tak nirvány.\n\nV théravádovém buddhismu je arahant ztělesněním nejvyššího cíle buddhismu. V théravádovém tradičním pojetí se jedná o bytost, která je prosta poskvrn (p \"khínásava\", s \"kšínásrava\"), splnila sliby (p \"vusitavant\", s \"ušitavrata\"), vykonala úkol (p \"katakaraníja\", s \"krtakaraníja\"), zbavila se břemene (p \"óhitabhára\", s \"apahrtabhára\"), dosáhla cíle (p \"anupattasadattha\", s \"anupráptasvakártha\"), zbavila se pout světského bytí (p \"parikkhínabhavasanjódžana\", s \"parikšínabhavasanjódžana\") a osvobodila ducha pravým poznáním (p \"sammagaňňávimuttačitta\", s \"sanjagádžňásuvimuktačitta\").\n\nJinak řečeno jedná se o praktikujícího, který dosáhl konečného vysvobození (p \"nibbána\", s \"nirvána\") z neustálého koloběhu znovuzrozování (p i s samsára) tím, že odložil těchto tzv. deset světských pout (p i s \"samjódžana\"):\n\nPo realizaci osvícení Buddha sám sebe označoval mimo jiné jako arahant. V prvé řadě se tedy jedná o jeden z titulů historického Buddhy. Proto se také toto slovo objevuje v tradiční théravádové pokloně Buddhovi: \"namó tassá bhagavató araható sammá sambuddhasa\".\n\nKdyž se začali objevovat první plně osvícení , byli jako arahanté označování i oni. Postupně se tak tento pojem vžil jako pojmenování plně osvíceného Buddhova žáka. V tomto významu pak začal být používán i v mahájáně a dalších školách, které z mahájány vycházejí.\n\nPoužívá-li se tedy v současné době v théravádě tento pojem, je jím myšlena jakákoli osvícená bytost, která dosáhla osvícení za pomoci učitele na rozdíl do sammásam-buddhy nebo paččéka-buddhy. V tomto smyslu odpovídá pojem arahant v théravádě nepříliš používanému výrazu \"sávaka-buddha\", který doslova znamená „osvícený žák“. Zásadní rozdíl mezi arahantem (rozuměj sávaka-buddhou) na jedné straně a sámmá-sambuddhou a paččéka-buddhou na straně druhé spočívá dle théravády pouze v tom, že prvně jmenovaný měl k dispozici instrukce o cestě vedoucí k vysvobození, kdežto druzí dva dosáhli osvícení jen na základě své vlastní intuice. Hloubka osvícení je však u všech tří typů stejná. Avšak tento názor začaly později některé směry mahájánového buddhismu zpochybňovat.\n\nPojetí arahanta se v mahájáně změnilo, jelikož cíl mahájány se posunul z ideálu arahanta k ideálu bódhisattvy. Sekta mahásanghiků, která je považována mnohými badateli za předchůdkyni mahájány, tvrdila, že arahant může mít poluce, což bylo z pohledu tradičního směru nemyslitelné a proto se toto tvrzení stalo jednou z příčin prvního rozkolu v buddhismu. Takové pojetí arahanta se později odrazilo ve významném mahájánovém textu Lankávatára sútře, v němž je arahantem nazýván i ten, kdo vstoupil do proudu, tedy člověk, který se v pojetí starších škol nachází teprve na prvním stupni probuzení. Na závěr kapitoly věnované následovníkům z linie arahantů Lankávatára sútra hovoří o arahantech, kteří již jsou plně probuzení a tudíž se nikdy nezrodí. Jejich realizaci nirvány je tu však přisuzován menší význam než realizaci buddhů. Arahanté se dle tvrzení Lankávatára sútry stávají uchvácenými blažeností samádhi, kde chovají myšlenku na nirvánu a tak vstupují do nirvány, jež ale není nirvánou buddhou.\n\nVýše uvedené pojetí vychází z pozdějšího sanskrtského díla \"Abhisamajálankára-álóka\", subkomentáře k \"Pradžňá-páramitá\", v němž se uvádí: „Velcí žáci (\"šrávakové\"), když dosáhli dvou druhů osvícení (tj. vlastního \"šrávaky\" a \"pratjéka-buddhy\") s, anebo bez zůstatku, zůstávají s myslí plnou strachu, jelikož jsou připraveni o velký soucit a nejvyšší moudrost (\"uru karuná pradžňá vaikaljéna\"). Následkem zániku životní síly, vytvořené předchozí vitální silou, se umožní dosažení \"nirvány\". Ve skutečnosti však (hínajánští svatí) mají jen zdánlivou \"nirvánu\", které se říká \"nirvána\" podobající se vyhaslému světlu. Zrozování ve třech sférách existence zaniklo, avšak - když jejich světská existence dospěla ke konci - \"arahanti\" jsou zrozeni v nejčistší sféře buddhistické činnosti ve sféře bez zákalů (\"anášravadhátu\"), ve stavu neustálého pohroužení a pobývání uvnitř plátků lotosových květů (\"padmahphutéšu džájanté\"). Nato \"buddha\" Amitáhba a jiní \"buddhové\" připomínající slunce je zburcují, aby odstranili skrytou nevědomost. Potom \"arahanti\" vyvinou svoje tvořivé úsilí k nejvyššímu osvícení a - ač pobývají ve stavu osvobození - jednají (ve světě jevů), jako by činili sestup do pekla. A postupně, až nahromadí všechny činitele k dosažení osvícení, stanou se učiteli živých bytostí (tj. \"buddhy\").“\n\nPodle nauk mahájány je nazýván arahantem praktikující, který překonal utrpení ale zůstává v neutrálním stavu mysli. Tento stav se může udržovat přes tisíce kalp (nekonečně dlouhý čas). Tento praktikující už se nemusí znova vracet do koloběhu samsáry, ale nemůže učinit nic pro dobro jiných. V určitém okamžiku světlo plynoucí od buddhů probudí arahanta z tohoto stavu a osmělí ho k překročení hranic jeho částečného vhledu prázdnoty. Na základě toho se může setkat s buddhou, který mu bude moci předat nauky mahajány, pomocí nichž může dosáhnout stavu buddhy.\nPodle mahajány arahant usiluje o konečné osvobození pouze pro sebe, na rozdíl od bódhisattvy, který usiluje o konečné osvobození všech bytostí. Díky tomuto přístupu a této motivaci je právě nazývána mahájánou (tzn. velkým vozem).\n\n"}
{"id": "166903", "url": "https://cs.wikipedia.org/wiki?curid=166903", "title": "Velká synagoga (Lodž)", "text": "Velká synagoga (Lodž)\n\nVelká synagoga byla ve své době jednou z nejvýzamnějších budov svého typu v Lodži.\n\nPostavena byla roku 1881, její výstavbu financovali místní židovští průmyslníci, jako například Izrael Poznański, Joachim Silberstein a Karol Scheibler. Architektem byl Adolf Wolff ze Stuttgartu, který mj. projektoval také synagogu v Karlových Varech.\n\nBudova však byla otevřena pouze pro jistou část místní židovské komunity, hlavně pro ty, již se podíleli na jejím vybudování (do synagogy se dokonce prodávaly lístky).\n\nVelkou synagogu zapálili v noci z 10. na 11. listopadu 1939 nacisté, v roce 1940 byly zbytky budovy odstraněny.\n\n"}
{"id": "166905", "url": "https://cs.wikipedia.org/wiki?curid=166905", "title": "Eberhard von Brockhusen", "text": "Eberhard von Brockhusen\n\nEberhard von Brockhusen († 1939) byl patron Listovy společnosti, který žil v Langenu Brandenburgu, který se nachází v Německu.\n\nByl velmistrem Germanenorden a dále pokračoval jako prezident Listovy společnosti až do své smrti v roce 1939.\n"}
{"id": "166906", "url": "https://cs.wikipedia.org/wiki?curid=166906", "title": "Paměť", "text": "Paměť\n\nPaměť je schopnost centrální nervové soustavy uchovávat a používat informace o předchozích zkušenostech. Jde o proces vštěpování (kódování), uchovávání (retence) a vybavování (reprodukce) zkušenosti.\n\nPaměť se dělí jednak podle délky doby uchování zapamatovaného na senzorickou, krátkodobou, střednědobou a dlouhodobou; dále podle formy ukládání informací na vizuální, akustickou, sémantickou (ukládání významu informace) atd. Další variantou je rozdělení paměti na mechanickou a logickou.\n\nInformace do paměti ukládáme v různé formě, např. vizuální, akustické, sémantické. Akustická forma bývá při učení výhodnější než vizuální, ovšem zdaleka nejúčinnější je zpracování co nejvíce smysly, při němž je pravděpodobnost trvalého vštípení informace nejvyšší. Výjimkou jsou malé děti, pro které je díky schopnosti přesného eidetického obrazu – obrazu ukládaného do paměti – výhodnější vizuální forma. Proto také vynikají v hrách jako je pexeso.\n\nK lepšímu zapamatování a uchovávání informací v paměti používáme různé paměťové strategie. Prostým opakováním činnosti využíváme tzv. mechanickou paměť, zatímco uspořádáme-li informace do celků, k jejich zapamatování použijeme logickou paměť. Druhý způsob je dlouhodobě výhodnější, protože s věkem účinnost \"mechanické paměti\" klesá, zatímco \"logická paměť\" se zlepšuje s množstvím nastřádaných informací (proto je také vhodné začít s výukou cizích jazyků v mládí, protože ta stojí na schopnosti pojmout velké množství informací \"mechanickou pamětí\"). Z toho ale také vyplývá částečné zkreslování vnímání na základě dřívější zkušenosti. Lidé si např. více všímají informací, které potvrzují jejich dosavadní názory (tzv. \"konfirmační zkreslení\").\n\nPro zapamatování nových informací je také klíčový spánek, protože při něm dochází ke \"konsolidaci\" (integraci do již existujících schémat) nových paměťových stop.\n\nPro uchování informací je efektivní, když jsou informace v nějakém smysluplném celku. Snadněji vybavitelné a reprodukovatelné jsou informace, které pro nás mají význam a ten je dán motivací, osobními potřebami či spojením se silnějším citovým zážitkem. Dále si lze lépe zapamatovat to, co se člověk učí záměrně systematicky, promýšlením učiva a spojováním s příklady a s praxí. Naopak mechanicky vštípené informace z paměti rychleji mizí, nelze je vybavit, tj. dekódovat.\n\nZapomínání samotné je vlastně vyhasínáním nervového spojení. U nedostatečně zařazené informace probíhá vytěsnění do nevědomí. Výzkumem zapomínání se zabýval německý psycholog Ebbinghaus. Jeho bádání v oblasti bezesmyslových slabik vedlo k objevu tzv. Ebbinghausovy křivky zapomínání. Podle ní nejvíce zapomínáme v prvních hodinách po naučení se něčemu, zatímco množství zapomenutého po 5 dnech a po měsíci se už liší jen málo.\n\nVětšina lidí si pamatuje: 10 % z toho, co čtou, 20 % z toho, co slyší, 30 % z toho, co vidí, 50 % z toho, co slyší a vidí, 70 % z toho, co řeknou, a 90 % z toho, co dělají.\n\nZapomenout (přepsat si paměť) není snadné oproti rozptýlení pozornosti.\n\nK vybavení používáme asociace. Rozlišujeme dva typy vybavení:\nReprodukce může být nepřesná, lidé mají tendence svoje vzpomínky doplňovat.\n\nRozlišuje se senzorická, krátkodobá a dlouhodobá paměť; někdy se k nim řadí ještě paměť střednědobá.\n\nSenzorická (ultrakrátká) paměť je vědomá část paměti, která uchovává informace přicházející ze smyslů (člověku to, co před chvilkou viděl, na krátkou dobu takzvaně „zůstane před očima“). Ty jsou podrženy po dobu nezbytně nutnou ke zpracování a rozhodnutí, zda jsou informace důležité, tedy vhodné k dalšímu zpracování či nikoliv. Pokud ano, postupují dále do krátkodobé či dlouhodobé paměti.\n\nKrátkodobá paměť, (nebo také paměť pracovní, operativní) je vědomá aktivní část paměti, ve které se odehrává většina psychických procesů (např. řešení aktuálních problémů). Zpracovávají se v ní informace dodané senzorickou pamětí a informace vyvolané z paměti dlouhodobé, která není dostupná vědomě. Krátkodobá paměť dokáže uchovat vjemy smyslových orgánů a emoce pomocí přeměny (kódování) v mentální reprezentace. Ty může paměť dále zpracovávat a uchovávat.\n\nKrátkodobá paměť je omezena na 5–9 prvků (tzv. \"magické číslo 7±2\"), které při zamezení opakování uchová na 15–20 sekund. Kapacitu lze zvýšit spojováním prvků do logických celků (např. mnemotechnické pomůcky). Pro zachování informace v krátkodobé paměti je třeba si informaci opakovat (tzv. fonologická smyčka), jinak je paměťová stopa nenávratně ztracena.\n\nTříjednotkový model krátkodobé paměti udává 3 mechanismy zpracování:\n\nDlouhodobá paměť je relativně pasivní část paměti uchovávaná v nevědomí. Její kapacita je hypoteticky neomezená. Ukládá významné zkušenosti, např. poznatky nutné k vykonávání nějaké činnosti či poznatky životně důležité. Vštěpování informace do dlouhodobé paměti trvá přibližně 30 minut, a může probíhat buďto záměrně (např. mechanickým opakováním – memorováním), nebo bezděčně. Lépe zapamatovatelné jsou smysluplné obsahy a logické celky, což může vést ke zkreslování vzpomínek. Při začleňování nových informací se totiž proměňují i stávající znalosti. Lépe se také pamatují poznatky, které mají citový nádech a které jsou často vybavovány. Takové informace paměť považuje za důležité a tudíž i nutné k dlouhodobému uchování. Biologicky staví dlouhodobá paměť na strukturální nebo molekulární změně dendritů (části neuronu). Začíná přibližně od 4 let.\n\nZajímavé je, že mozek si informace ukládá do dlouhodobé paměti během spánku. Je proto velkou chybou mnoha studentů, pokud se učí na úkor spánku, který je nezbytný pro uložení látky do dlouhodobé paměti. Uvádí se, že k tomu, aby se informace uložily do dlouhodobé paměti je potřeba přinejmenším 6hodinový spánek.\n\n\nNěkdy se uvádí ještě střednědobá paměť, která je schopná informaci udržet po dobu asi 20 minut. Opět pro představivost – struna se rozechvívá a řetízek s informací vytváří stále hlubší a hlubší otisk. Pokud se již struna nerozechvívá (tzn. dále nepotvrzujeme paměťovou stopu), korálky řetízku se rozptýlí. Ovšem při dalším pokusu o zachování informace se opět seskupí do původního řetízku a vytváří tentokrát již hlubší paměťovou stopu.\n\n\n\n"}
{"id": "166907", "url": "https://cs.wikipedia.org/wiki?curid=166907", "title": "Germanenorden", "text": "Germanenorden\n\nGermanenorden, Teutonský řád nebo Germánský řád byla tajná společnost v Německu na začátku 20. století. \"Germanenorden\" byl vytvořen několika německými prominentními okultisty v roce 1912, včetně Hermanna Pohla, jejich prvního vůdce.\n\nŘád, jehož symbolem byla svastika, měl bratrskou hierarchickou strukturu podobně jako svobodní zednáři. Svoje nováčky učili nacionalistickým ideologiím nadřazenosti nordické rasy a antisemitismu, stejně jako okultismu, většinou magickým filosofiím.\n\nExistují určité spekulace, že NSDAP pod vedením Adolfa Hitlera byla politickou loutkou této tajné společnosti.\n\nEberhard von Brockhusen byl velmistrem lóže.\n"}
{"id": "166910", "url": "https://cs.wikipedia.org/wiki?curid=166910", "title": "Vysoké Tatry (město)", "text": "Vysoké Tatry (město)\n\nVysoké Tatry jsou lázeňské město na severu Slovenska.\n\n\"Vysoké Tatry\" jsou společně s Popradem a Zakopaným přirozeným centrem turistického ruchu v pohoří Vysoké Tatry. Je to rozlohou největší město na Slovensku, jeho rozloha je 398 km. Nachází se celé na území Tatranského národního parku, ve Vysokých a Belianských Tatrách, v severozápadní části Spiše. Město je součástí okresu Poprad. Počtem obyvatel necelých 5 000 se řadí k nejmenším na Slovensku. Vysoké Tatry jsou spojeny \"Cestou Slobody\" vedoucí od \"Podbanského\" do \"Tatranské Kotliny\". Tatranská elektrická železnice spojuje osadu Štrbské Pleso s Tatranskou Lomnicí a přes Starý Smokovec pokračuje do Popradu.\n\nV roce 1935 se zde konalo Mistrovství světa v klasickém lyžování.\n\nVysoké Tatry se skládají ze tří částí (katastrálních území), které se dále člení na 15 osad:\n\n"}
{"id": "166911", "url": "https://cs.wikipedia.org/wiki?curid=166911", "title": "Eberhard Köllner", "text": "Eberhard Köllner\n\nEberhard Köllner (* 29. září 1939 v Stassfurtu v Německu) byl východoněmecký kosmonaut, vybraný jako případný náhradník za kosmonauta Sigmunda Jähna na Sojuz 31.\n\nNarodil se roku 1939. Po absolvování základní školy se vyučil zámečníkem a pak pracoval v automobilce Karla Liebknechta v Magdeburgu. Rozhodl se k vojenské dráze, absolvoval i Vysokou školu letectva a protivzdušné obrany, kde získal odbornost stíhacího pilota. U letectva zůstal a na vrtulových i reaktivních letounech nalétal přes 1000 hodin.\n\nNa konci roku 1976 byl společně s o dva roky starším Sigmundem Jähnem zařazen do výcvikového střediska budoucích kosmonautů. Celá skupina tehdy se připravujících na své lety pocházela z států RVHP, jednalo se o program Interkosmos. Nakonec se stal pouze náhradníkem a letu Sojuzu 31 k orbitální stanici Saljut 6 se nezúčastnil.\nPozději se stal ředitelem Letecké akademie Německé demokratické republiky, avšak po znovusjednocení Německa se stal nezaměstnaným. V současnosti pracuje v soukromém sektoru.\n\n"}
{"id": "166919", "url": "https://cs.wikipedia.org/wiki?curid=166919", "title": "Jaan Kross", "text": "Jaan Kross\n\nJaan Kross (19. února 1920 Tallinn – 27. prosinec 2007) byl estonský spisovatel.\n\nJaan Kross absolvoval práva na Univerzitě Tartu, na které i do roku 1946 krátce působil jako lektor. Během německé okupace Estonska za druhé světové války byl v roce 1944 vězněn po dobu šesti měsíců. V roce 1946 byl deportován sovětskými okupanty do sibiřského gulagu, ze kterého se směl vrátit do Estonska až v roce 1954. Po svém návratu do vlasti začal působit jako spisovatel.\n\nZnámou se stala jeho prozaická tetralogie \"Mezi třemi morovými ranami\" z roku 1970.\n\nZa svá díla byl několikrát nominován na Nobelovu cenu za literaturu.\n\n\n\n"}
{"id": "166921", "url": "https://cs.wikipedia.org/wiki?curid=166921", "title": "Štrbské Pleso", "text": "Štrbské Pleso\n\nOsada Štrbské Pleso je jedna ze tří místních částí obce Štrba (Štrba, Tatranská Štrba, Štrbské Pleso) v pohoří Vysoké Tatry.\n\nŠtrbské Pleso je významné centrum turismu a zimních sportů, nejvýše položená turisticko-léčebná osada, nacházející se ve Vysokých Tatrách. Rozkládá se na jižním břehu jezera Štrbské pleso v nadmořské výšce 1 346 metrů.\nDo katastrálního území Štrbské Pleso patří mimo osady Štrbské Pleso i osady Podbanské (jen část, zbytek patří k obci Pribylina) a Vyšné Hágy. Samotná osada Štrbské Pleso s historickou částí katastru, podle které je toto katastrální území pojmenováno, byla rozhodnutím Nejvyššího soudu SR navrácena obci Štrba.\n\nŠtrbské pleso je dostupné jak cestou pro automobily, tak Tatranskou elektrickou železnicí a velmi nevšední ozubnicovou železnicí, nazývanou „Zubačka“. Zubačka spojuje Štrbské pleso se Štrbou, která je na hlavní železniční trati Žilina - Košice, na trati je jediná mezilehlá zastávka Tatranský Lieskovec.\n\nDélka tratě je 4,78 km s maximálním stoupaním 150 ‰. Ve stanici Štrba je v těsné blízkosti železniční stanice vybudována krytá hala pro potřeby ozubnicové dráhy s potřebnou měnírnou el. proudu na stejnosměrný proud o napětí 1500 V, který dráha využívá. Ve vrcholové stanici Štrbské Pleso je postavena velká výpravna, která slouží jak pro TEŽ tak pro OŽ.\n\nZákladem dnešního Štrbského Plesa byla lovecká chata Jozefa Szentiványiho postavená v roce 1872 na břehu Štrbského plesa. O tři roky později dal Uherský karpatský spolek podnět k výstavbě turistické ubytovny. K té zakrátko přibyly další hotely a restaurace, lázeňský dům a několik vilek. V roce 1885 obdržela osada statut léčebných lázní. V roce 1876 vznikla cesta do Štrby (od roku 1921 silnice), o devět let později cesta do Starého Smokovce. V roce 1896 ozubnicová železnice paralelně s cestou do Štrby (v roce 1933 byla nahrazena autobusovou dopravou). V roce 1906 byly postaveny hotely \"Hviezdoslav\" a \"Kriváň\", dnes jsou všechny tři budovy součástí komplexu Grand hotel Kempinski Štrbské Pleso. Později pak vnikl u břehu Nového Štrbského plesa např. i rodinný penzion Pleso . Od roku 1912 jezdila elektrická železnice podél cesty do Starého Smokovce. V letech 1935 a 1970 se tu konala lyžařská mistrovství světa. Po druhé světové válce byly hotely přeměněny na protiastmatická sanatoria. V souvislosti s mistrovstvím světa v lyžování v roce 1970 přibyly nové ubytovací a restaurační kapacity.\nTehdy byla také vybudována zubačka do stanice Štrba, infrastruktura a lyžařský areál v ústí Mlynické doliny.\n\n"}
{"id": "166926", "url": "https://cs.wikipedia.org/wiki?curid=166926", "title": "Shostromova typologie manipulace", "text": "Shostromova typologie manipulace\n\nZřejmě nejdůkladnější dělení typu manipulace je Shostromovo dělení, které nachází prvky manipulace v 9. charakteristických stylech osobnosti:\n\n"}
{"id": "166927", "url": "https://cs.wikipedia.org/wiki?curid=166927", "title": "Dolní Kamenice", "text": "Dolní Kamenice\n\nNázev Dolní Kamenice má více sídel:\n"}
{"id": "166932", "url": "https://cs.wikipedia.org/wiki?curid=166932", "title": "Zdeněk Smetana", "text": "Zdeněk Smetana\n\nZdeněk Smetana (26. července 1925 Praha – 25. února 2016 Praha) byl český výtvarník, animátor a režisér animovaného filmu.\n\nPocházel z úřednické rodiny, totálnímu nasazením během druhé světové války byl uchráněn díky přímluvě svého profesora, který mu zařídil práci v rytecké dílně. Po válce začal studovat výtvarnou výchovu na pedagogické fakultě  u profesora Kužela a osobité míchání barev pochytil u pana Moučky. Po prvním roce se však rozhodl vyzkoušet kariéru v rozvíjejícím se studiu Bratři v triku. Na základě svých kreseb se svérázným grafickým projevem byl Jiřím Trnkou přijat. Animovaný film se tak stal jeho celoživotním naplněním.\n\nPo výtvarné stránce byl samouk, kreslil a maloval od dětství, praxi získal v rytecké dílně. Ve studiu začínal jako každý - od kolorování a fázování. S přibývajícími zkušenostmi se vyšvihl na excelentního animátora a později na samostatného režiséra. Animační studio se vedle programových filmů zabývalo i tvorbou propagačních a agitačních snímků a právě na takových s režií začínal \"Půjde to (1950), Dostihy (1956), OP Prostějov (1959)\" a jiné. V nich rovněž mohl uplatnit svůj charakteristický výtvarný projev expresivní perokresby.\n\nOd počátku šedesátých let vyvíjel bohatou uměleckou činnost (animátor, výtvarník, scenárista a režisér v jedné osobě). V roce 1963 vytvořil satirickou grotesku \"Romanetto\" a o rok později kromě filmů reklamních vyprodukoval i sedm dalších – \"Věnec, V pravé dopoledne, Láhev a svět, Krvelačné šelmy, Halali, Deštník, Brejle.\" Následovala nespočetná řada dalších filmů a seriálů, jak pro dospělé, tak pro diváka dětského. Od roku 1968 se Zdeněk Smetana zařadil mezi autory televizních večerníčků první sérií \"Pohádek z mechu a kapradí, Rákosníčkem (1975), Brundibáry (1980), Malou čarodějnicí (1984), Kubulou a Kubou Kubikulou (1986),\" výtvarně doprovodil večerníčky \"Štaflíka a Špagetku (1969 – režie V. Bedřich), Radovanovy radovánky (1989 – režie Z. Bártová)\" a \"O skřítku Racochejlovi (1997 – režie J. P. Miška).\" V průběhu své kreslířské tvorby si odběhl i k loutkovým filmům – \"Čára a Já (1974)\" a \"Strašení čmeláků (1977),\" nebo poloplastickým na motivy hravě erotických „poudaček“ J. Š. Kubína – \"Voda čerstvosti (1966 – první perníkový film výtv. H. Horálková\" – veškeré fáze a části figur jsou upečené z perníku), \"Všehochlup (1978 – vyšívaný film výtv. Z. Bártová)\" a \"Drátovat, flikovat! (1980 – natočeno ve stylu lidových maleb na sklo).\" Za své filmy získal na padesát domácích i zahraničních ocenění. V roce 1979 byl jeho film \"Konec krychle\" Britskou filmovou akademií označen za nejlepší evropský film roku.\n\nVýtvarně doprovodil i několik hraných filmů – seriál \"Klapzubova jedenáctka (1967), Jak dostat tatínka do polepšovny (1978).\"\n\nVedle své filmové tvorby se průběžně věnoval i volné grafice a knižní ilustraci. S jeho expresivní šrafovanou kresbou se lze setkat v titulech:\n\nZdeněk Smetana v sobě spojoval hned několik filmařských a výtvarných oborů, kdysi na dotaz, co z toho měl nejraději, čím se cítí být nejvíce, jednoznačně odpověděl, že animátorem. Jeho tanec Ďábla s vodním odrazem Evy v rytmu rock and rollu ze \"Stvoření světa\" (1957) je dodnes předváděn jako příklad výjimečné kreslené animace i ve Spojených státech.\n\nBěhem slavnostního zahájení Anifilmu 2014 získal cenu za celoživotní dílo.\n\n\n"}
{"id": "166941", "url": "https://cs.wikipedia.org/wiki?curid=166941", "title": "Březňák", "text": "Březňák\n\nBřezňák je pivo a pivovar ve Velkém Březně u Ústí nad Labem s dlouholetou tradicí. Pivovar byl založen v roce 1753, ale první písemná zmínka o vaření piva je již z roku 1606. Dnes se zde vaří čtyři druhy piv \"Světlé pivo výčepní\", \"Tmavé pivo výčepní\", \"Světlý ležák\", \"Světlé speciální pivo\". Pivo je pozitivně hodnoceno konzumenty i odbornou porotou. Má několik ocenění z festivalu PIVEX a několik předních míst na soutěžích v České republice.\n\n\nViktor Cibich (narozen 11. prosince 1856 v Hustopečích u Brna v domě čp. 92) byl velký milovník piva, jehož portrét je právě na pivních etiketách Březňáku. V roce 1906 ho oslovila správní rada s nabídkou stát se tváří piva Březňák. A Cibich rád souhlasil. Jeho portrét se od té doby objevuje na etiketách, cedulích, inzertních a propagačních materiálech všeho druhu. Jako honorář obdržel doživotní rentu 30 tupláků (30 litrů) týdně, které popíjel v restauraci Tivoli ve Velkém Březně. Zemřel v 59 letech a o jeho oblíbenosti svědčí i záznam o pohřbu. Pan Cibich pocházel z Hustopečí u Brna a zemřel v roce 1916 ve Velkém Březně. Na zámku ve Velkém Březně je několik fotografií, kde hrabě Chotek šel za rakví. Bylo tedy vidět, že to byl vážený člověk.\n\nPůvodně byl drážním úředníkem, později přednostou stanice Velké Březno a nakonec se stal drážním inspektorem. Za posledních 107 let (od roku 1906) se stal nejvíce portrétovaným Čechem na světě (dle odhadů se jeho tvář objevila již na více než 2,5 miliardách kopií).\n\nO Viktoru Cibichovi se píše i v knize Šedesát ústeckých nej. Podle knihy je nejznámějším pivařem na světě.\n\nNa konci 40. let minulého století, kdy skončila ochranná známka na etiketu, se stal známým téměř po celém světě. S jeho tváří se lze setkat na několika pivech ve Vietnamu, v Itálii, ve Francii, v Americe, v Kostarice, Uruguayi a spoustě dalších států.\n\n\n"}
{"id": "166944", "url": "https://cs.wikipedia.org/wiki?curid=166944", "title": "Antanas Smetona", "text": "Antanas Smetona\n\nAntanas Smetona (10. srpna 1874 Užulėnis – 9. ledna 1944 Cleveland) byl litevský politik a první litevský prezident.\n\nV mládí studoval kněžský seminář v Kaunasu, ale z více důvodů změnil plány ohledně budoucí profese a přestoupil na gymnázium do lotyšské Jelgavy. Patřil zde spolu s Jonasem Jablonskisem, Vincasem Kudirkou k tajné proticarské nacionalistické skupině. Na podzim roku 1896 organizoval protesty proti povinné účasti na pravoslavných bohoslužbách a z gymnázia byl vyloučen, ale později mohl studia dokončit v Petrohradu. V Petrohradu také úspěšně absolvoval studium práv na Petrohradské univerzitě.\n\nPo návratu do Litvy se začal angažovat v řadách litevských nacionalistů a podílel se na vydávání několika litevských novin.\n\nBěhem první světové války žádal formou memoranda Německo, které okupovalo Litvu, aby uznalo právo litevského národa na samostatný stát. Později se stal členem Litevské rady \"(Lietuvos Taryba)\" a 16. února 1918 spolupodepsal vyhlášení litevské nezávislosti.\n\nDne 4. dubna 1919 byl Smetona zvolen prvním litevským prezidentem, ale již následujícího roku jej nahradil levicově orientovaný Aleksandras Stulginskis. Mezi lety 1923 a 1927 působil Antanas Smetona jako pedagog na Litevské univerzitě.\n\nPo vojenském převratu se 17. prosince 1926 stal znovu prezidentem a v této funkci byl potvrzen znovu v letech 1931 a 1938. Od roku 1929 byl v postavení diktátora.\n\nPrezidentem zůstal až do 15. června 1940. Odmítl podílet se na německo-sovětském útoku proti Polsku a v roce 1940 byl zastáncem ozbrojené obrany proti Sovětskému svazu. Protože však většina vlády ozbrojený odpor odmítala, odletěl ze Smetona z Litvy a předal své pravomoci ministerskému předsedovi A. Merkysovi, který se následujícího dne prohlásil za prezidenta Litvy.\n\nDo roku 1941 žil Smetona ve Švýcarsku, v roce 1941 se přestěhoval se svou rodinou do Spojených států amerických, kde v roce 1944 zahynul při požáru.\n"}
{"id": "166951", "url": "https://cs.wikipedia.org/wiki?curid=166951", "title": "Theodor Schwann", "text": "Theodor Schwann\n\nTheodor Schwann (7. prosince 1810 Neuss, Prusko – 11. ledna 1882 Kolín nad Rýnem) byl německý fyziolog, histolog a cytolog.\n\nMezi mnoha jeho příspěvky k biologii patří rozvoj buněčné teorie, objev Schwannových buněk a periferního nervového systému, objev a studium pepsinu, objev organického původu kvasinek a zavedení termínu metabolismus.\n\n"}
{"id": "166953", "url": "https://cs.wikipedia.org/wiki?curid=166953", "title": "Nils Gustaf Dalén", "text": "Nils Gustaf Dalén\n\nNils Gustaf Dalén (30. listopadu 1869 Stenstorp – 9. prosince 1937) byl švédský chemik, který se zabýval využitím plynů. Roku 1912 získal Nobelovu cenu za fyziku za svůj vynález soumrakového regulátoru pro plynové lampy. Tok plynu v regulátoru závisel na množství slunečního svitu a posloužil na majácích a bójích bez trvalé lidské obsluhy.\n\nV roce 1906 se Dalén stal vedoucím inženýrem společnosti \"Gas Accumulator Company\", která obchodovala s acetylénem. V roce 1909 se již stal ředitelem téže společnosti a vynalezl Agamassan – látku pohlcující acetylén a umožňující koncentrovat plyn bez nebezpečí výbuchu. Paradoxně však právě při explozi v roce 1913 byl zraněn a oslepl, ale v pokusech pokračoval až do své smrti.\n\n\n"}
{"id": "166958", "url": "https://cs.wikipedia.org/wiki?curid=166958", "title": "Astronomické jednotky délky", "text": "Astronomické jednotky délky\n\nAstronomické jednotky délky jsou jednotky pro měření vzdáleností ve vesmíru. Používají se z praktických důvodů v astronomii a příbuzných oborech, protože vzhledem k velkým vzdálenostem ve vesmíru jsou základní jednotka SI metr i odvozený kilometr příliš malými jednotkami.\n\nSvětelný rok a parsek nepatří mezi jednotky, které soustava SI připouští používat vedle soustavných jednotek (metr a jeho násobky a díly). Naopak používání astronomické jednotky je akceptováno.\n\nJeden poloměr Slunce je 6,960×10 m = 0,00465247 AU.\n\nJedna astronomická jednotka se přibližně rovná střední vzdálenosti Země od Slunce a je definována přesnou vzdáleností v metrech. Střední poloměr oběžné dráhy Země kolem Slunce je tedy zhruba roven 1 AU. \n\nJeden světelný rok je vzdálenost, kterou urazí světlo za jeden rok – 9,461 biliónů kilometrů. Převedeno do metrické soustavy je jeden světelný rok roven přibližně 9,461×10 metrů.\n\nJeden parsek (akronym z paralaxová sekunda) je definován jako vzdálenost, ze které se dlouhá poloosa zemské dráhy (1 AU) jeví pod úhlem 1\", což je 3,261630751 ly. Vyjádřeno v metrech, jeden parsek je 3,0857×10 m.\n\nU parseku je běžné používání dekadických předpon SI pro jeho násobky: kiloparsek (kpc), megaparsek (Mpc), gigaparsek (Gpc).\n"}
{"id": "166962", "url": "https://cs.wikipedia.org/wiki?curid=166962", "title": "Eton College", "text": "Eton College\n\nEton College je chlapecká internátní předuniverzitní škola (\"pre-university level boarding school\") v Etonu, městečku poblíž Windsoru. Byla založena v 15. století roku 1497 králem Jindřichem VI.\n\nEtonská škola je jedna z nejelitnějších ve Spojeném království, o čemž taky svědčí třeba to, že Británii dala doposud již 20 premiérů a že na ní studovali princové William a Henry (zvaný Harry) z britské královské rodiny. Ročně zde studuje 1300 studentů.\n\nRoční školné činí kolem 26 000 liber, což je pro představu o čtvrtinu víc, než jsou roční životní náklady na Harvardově univerzitě v Bostonu, USA.\n\n"}
{"id": "166963", "url": "https://cs.wikipedia.org/wiki?curid=166963", "title": "Celotónová stupnice", "text": "Celotónová stupnice\n\nCelotónová stupnice je pojem z oboru hudební nauky, který je používán pro označení hudební stupnice o šesti tónech, ve které je interval celého tónu mezi každými dvěma sousedními stupni.\n\nJedná se o umělou moderní stupnici užívanou především v jazzu.\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita stupnice od tónu c, jejíž notaci obsahuje výše uvedený obrázek.\n\nNásledující seznam obsahuje porovnání mezi durovou a celotónovou stupnicí v jednotlivých tóninách.\n\nU celotónové stupnice nemá smysl mluvit o modech, neboť se jedná o dokonale symetrickou stupnici – modus na každém stupni je intervalově shodný s celotónovou stupnicí jako takovou (například druhým „modem“ celotónové c je celotónová d, třetím celotónová e,…).\n\nCelotónová stupnice se používá v jazzu jako melodický materiál (například při improvizaci) vhodný k některým alterovaným akordům (postaveným obvykle na zvětšeném kvintakordu).\n\nNásledující přehled obsahuje akordové značky některých akordů, které lze postavit na prvním stupni celotónové stupnice (jako příklad je použita celotónová stupnice od tónu c). V zápisu je se zvětšenou sextou zacházeno jako s malou septimou, což umožňuje temperované ladění.\n"}
{"id": "166964", "url": "https://cs.wikipedia.org/wiki?curid=166964", "title": "Parlamentní systém", "text": "Parlamentní systém\n\nParlamentní systém je politický systém s dělbou moci, ve kterém je vláda odpovědná parlamentu, což je vyjádřeno hlasováním o důvěře vládě. Parlament je voleným orgánem, reprezentujícím voličstvo a má zákonodárnou moc. Hlava státu má omezenou pravomoc a připadá mu především úloha reprezentativní. V parlamentním systému je hlava státu obvykle osobou odlišnou od hlavy vlády, to je v kontrastu s prezidentským systémem, kde hlava státu je často také hlavou vlády. Země s parlamentními systémy mohou být konstituční monarchie (hlavou státu je panovník), nebo parlamentní republiky (hlavou státu je prezident). \n\nZákladem je v parlamentní formy vlády především princip moci většiny, která sestavuje vládu. V zastupitelské demokracii tento základní princip vlády většiny doplňují další, zejména zásada ochrany menšiny, otevřenost možnosti změny dosavadní menšiny stát se většinou prostřednictvím svobodných voleb, jejíž základní podmínkou je svoboda slova, uznání plurality ve společnosti a existence politických stran.\n\nK dispozici jsou tři hlavní složky parlamentního systému:\n\nSoučást teorie parlamentarismu jako nauky o parlamentu a parlamentní formě vlády a jejím uspořádání je také teorie bikameralismu či unikameralismu, nauka o specifické struktuře parlamentu, jejích důvodech a funkcích.\n\nParlamentní systém může mít různě pevný nebo naopak volný vztah k demokracii, protože jako své definiční znaky nezahrnuje její složky, například všeobecnost volebního práva, ochranu politických menšin. Parlamentem může být fakticky od skutečně rozhodujícího a jen na svobodné vůli lidu závislého sboru až po pouhý poradní nebo krycí orgán vládce, tj. z velké části vládcem nebo vládnoucí skupinou jmenovaný. Pak je skutečným voličstvem právě tato určující skupina – monopolní strana, organizace nebo sám diktátor, zpravidla s titulem prezidenta nebo panovníka.\n\nParlamentní forma vlády se ustavila Velká Británie již v 18. století, tedy v době, kdy volebním právem disponoval jen nepatrný zlomek populace. Obecně tudíž platí, že mezi parlamentní formu vlády a demokracii nelze klást rovnítko, jakkoliv v Evropě 19. století boj za obojí v podstatě splýval.\n\nCarl Schmitt dokonce považuje parlamentarismus založený na liberálních hodnotách otevřenosti a diskuse za protiklad masové demokracie, jejímž vítězstvím a s ním spjatou dominancí politických stran se parlamentní jednání jako forma hledání pravdy, obecného zájmu a edukace vyprazdňuje. Nastupují pak prvky demokracie plebiscitní, případně diktatura.\n\nKlaus von Beyme píše o parlamentní vládě, která se po jeho soudu stává synonymem parlamentarismu až na konci 19. století. Mezi její institucionální kritéria patří slučitelnost ministerského úřadu s poslaneckým mandátem, rekrutování ministrů především z parlamentu, odpovědnost vlády parlamentu, parlamentní kontrola nebo rozpustitelnost parlamentu jako „conditio sine qua non rovnováhy v parlamentním systému“.\n\nRacionalizovaný parlamentarismus (tj. vyvážený) je reakcí na politickou nestabilitu a obtíže ve fungování státu zejména tam, kde vláda byla vůči parlamentu příliš slabá a parlament začal vládnout, aniž by za to nesl odpovědnost, například během Třetí francouzské republiky. Parlamentní vláda funguje lépe, když se toto označení nebere tak úplně doslova, tedy když parlament má racionální omezení ze strany vlády nebo hlavy státu. Stejně tak však může být racionalizovaný parlamentarismus vyústěním opačného vývoje od systému silné hlavy státu působící v podmínkách fragmentovaného a polarizovaného systému politických stran, jako ve výmarském Německu).\n\nJde o „rozumná“ pravidla, uspořádání složek, orgánů moci – parlamentu, vlády a hlavy státu, o vyvážení jejich pravomocí. A patří sem i vyvážená vazba jak mezi komorami v rámci dvoukomorových parlamentů, tak těchto komor vůči vládní administrativě.\n\nVariant parlamentarismu je celá řada; vesměs se odlišují počtem a povahou relevantních politických stran a s tím souvisejícím postavením předsedy vlády uvnitř vlády. Rozlišuje se tak britský kabinetní systém, kde v čele vlády stojí vůdce většinové politické strany, pomocí níž kontroluje jednání parlamentu. Ostatní členové vlády jsou vůči němu v nerovném postavení, protože on rozhoduje o jejich jmenování i odvolání, má vliv na kariéry poslanců apod. Zkrátka, premiér je vůdcem vlády, strany i parlamentní většiny.\n\nOdlišný model nabízí Spolková republika Německo, neboť je zde velká pravděpodobnost koalic. Spolkový kancléř tak sice je ústavně dosti silný, avšak již je limitován nutností dohody s koaličními partnery. Ne vždy je též vůdcem nejsilnější politické strany. Zatímco v předchozím případě vláda dominovala parlamentu, v tomto případě je vzájemný vztah více vyrovnaný. Kromě toho ovšem doznívají také podoby klasického parlamentarismu, jehož ztělesněním byla francouzská třetí republika. Premiér je vlastně jen jedním z ministrů, vláda je slabším partnerem parlamentu, který ale je současně fragmentarizovaný. \n\n\n"}
{"id": "166966", "url": "https://cs.wikipedia.org/wiki?curid=166966", "title": "Pygmalion (divadelní hra)", "text": "Pygmalion (divadelní hra)\n\nPygmalion \"(1912)\" je pravděpodobně nejslavnější komedie anglického dramatika irského původu Georga Bernarda Shawa, nositele Nobelovy ceny za literaturu za rok 1925. Tato satira představy společenských tříd byla hrána nejprve roku 1913 ve Vídni, v Berlíně a v Praze, tiskem vyšla roku 1915. Když byla uvedena roku 1914 v Londýně, šokovala tehdejší diváky šťavnatým zaklením \"bloody arse\" z úst hlavní hrdinky (doslova \"zatracená prdel\"), dosud na anglickém jevišti neslýchaným.\n\n\n\nNázev upomíná na antický mýtus o kyperském sochaři Pygmalionovi, který vyřezal ze slonové kosti tak krásnou dívku, že se do ní zamiloval a uprosil bohyni lásky Afroditu, aby jí vdechla život. Shawovým moderním Pygmalionem je londýnský profesor fonetiky Henry Higgins, který uzavře se svým přítelem plukovníkem Pickeringem sázku, že naučí ušmudlanou pouliční květinářku Lízu Doolittleovou výslovnosti vznešené dámy. Podaří se mu to tak dokonale, že jeho žákyně okouzlí londýnskou smetánku, jako kdyby ani nebyla Angličanka, ale spíše Maďarka. Skoro se zdá, že Higgins pomohl Líze překonat propast mezi spodinou, kam ji zařazovala její výslovnost a intonace (londýnské nářečí cockney), a nejvyššími společenskými vrstvami. Higgins však ve svém koženém pedantství nepostřehne, že při jeho fonetickém experimentu Líza vyspěla ze zaostalého děvčete v ženu vědomou si své lidské ceny, toužící po plném citovém životě a hotovou přes všechnu svou vzpurnost a prostořekost věnovat svou lásku svému \"osvoboditeli\". Higgins se však její lásku zdráhá přijmout, a tak závěr hry zůstává otevřený.\nV epilogu, který netvoří součást hry, Shaw vysvětlil, že Higginsův ani Lízin charakter nepřipouštěl šťastný sňatek, a že si tedy Líza raději vzala mládence Freddyho, který ji zbožňoval, a otevřela si s ním květinářský obchod. Když však hru roku 1938 zfilmoval britský režisér Anthony Asquith, povolil mu Shaw naznačit, že se Higgins přece jen s Lízou ožení. Podobně vyznívá také později úspěšně zfilmovaný americký muzikál \"My Fair Lady\", vzniklý na základě této hry roku 1956.\n\n"}
{"id": "166967", "url": "https://cs.wikipedia.org/wiki?curid=166967", "title": "Sextakord", "text": "Sextakord\n\nSextakord je termín z oblasti hudební nauky. Používá se pro hudební akord, který je prvním obratem kvintakordu.\n\nJak je uvedeno výše, je sextakord obratem kvintakordu, tj. kvintakordem, který je postaven nikoliv na svém základním stupni, ale na tercii.\n\nPříklad: pro akord formula_1 = c-e-g je prvním obratem (a tedy sextakordem) akord e-g-c.\n\nStejně jako u kvintakordů existují i u sextakordů čtyři základní typy, které ukazuje následující tabulka (jako příklad jsou použity akordy od základního tónu c). Zvláštním případem je první obrat zvětšeného kvintakordu – tento akord je symetrický a nemá u něj smysl mluvit o obratech, protože jeho „obrácením“ vzniká stejný akord (viz tabulku).\n\nZ předchozí tabulky je dostatečně patrné, jakým způsobem jsou obraty obecně (tedy i sextakordy) značeny: zlomkem, kde v čitateli je akordová značka a ve jmenovateli nejnižší tón příslušného obratu. Podrobnosti ke značení a významu obratů lze najít v článku Obrat akordu.\n\n"}
{"id": "166974", "url": "https://cs.wikipedia.org/wiki?curid=166974", "title": "Běhánky", "text": "Běhánky\n\nBěhánky (něm. \"Pyhanken\", někdy též \"Pihanken\") jsou jednou ze sedmi místních částí města Dubí, položenou při úpatí Krušných hor necelých 5 km severozápadně od města Teplice. Ve 255 domech zde žije 844 obyvatel (SLDB 2001).\n\nNejstarší písemná zmínka pochází z roku 1487. Po většinu své historie byly Běhánky malým zemědělským sídlem, které zásobovalo ovocem a zeleninou teplický trh. Změna přišla až na přelomu 19. a 20. století, kdy se zde ve velkém množství začali usazovat dělníci, pracující v okolních továrnách a dolech. Od roku 1960 jsou Běhánky součástí města Dubí, zástavba obou sídel však dodnes nesplynula a nevytvořila skutečný celek (značný podíl na tom měla dlouhodobá stavební uzávěra, prohlášená nad podstatnou částí města z důvodu zvažované důlní činnosti).\n\n"}
{"id": "166982", "url": "https://cs.wikipedia.org/wiki?curid=166982", "title": "Glubokoje", "text": "Glubokoje\n\nGlubokoje nesprávným přepisem azbuky též Glubokoe může znamenat:\n\n\n"}
{"id": "166983", "url": "https://cs.wikipedia.org/wiki?curid=166983", "title": "Pinka", "text": "Pinka\n\nPinka (zřejmě z německého die Pinge) je slovo používané pro označení reliéfních tvarů v krajině vzniklých převážně v důsledku hornické činnosti.\n\nTyto tvary mohou mít buď pravidelný kruhovitý půdorys (často vznikají nad křižovatkou důlních chodeb), případně eliptický (spojením dvou sousedních pinek kruhovitého půdorysu) nebo nepravidelný (vzniklý rychlým prosednutím, propadnutím nebo zřícením podpovrchových důlních děl)\n\nRozdíl mezi pinkou a poklesovou propadlinou je pouze kvantitativní a to, že pinky jsou zpravidla plošně nevelké a kratší než 25 m (nejčastěji 6 až 12m), hloubka se pohybuje mezi 3 a 5 metry, stěny mají větší sklon.\n\nPinky se dají dělit na:\n\n\n"}
{"id": "166986", "url": "https://cs.wikipedia.org/wiki?curid=166986", "title": "Hlušina", "text": "Hlušina\n\nHlušina je materiál, který je vytěžen během hlubinné těžby jako nezužitkovatelný materiál, jenž se většinou ukládá poblíž těžební oblasti v podobě hald. Hlušinou, která se také nepříliš správně označuje za \"jalovinu\", je horninová nebo minerální příměs, která se jako nežádoucí složka samovolně těží s užitkovým minerálem či horninou, protože je s nimi natolik srostlá, že při těžbě nejde od nerostu či horniny oddělit.\n\nV Česku i střední Evropě vznikly největší haldy hlušiny při těžbě hnědého uhlí. Někdy se hlušinou zavážejí už vytěžené povrchové doly, ale jindy se hlušina vysypává na samostatné haldy: blízko českých hranic s Polskem se nachází např. 137 m vysoká halda v Rydułtowech.\n\n"}
{"id": "166990", "url": "https://cs.wikipedia.org/wiki?curid=166990", "title": "Der Giftpilz", "text": "Der Giftpilz\n\nDer Giftpilz (\"Jedovatá houba\") je německy psaná kniha pro děti od Ernsta Hiemera. Autorem ilustrací je Philipp Ruprecht. Vydalo ji v roce 1938 nakladatelství Julia Streichera \"Stürmer Verlag\".\n\nKniha byla vydána jako nacistická antisemitská propaganda určená pro děti, která z pozic nacistického světonázoru popisuje vzájemné německo-židovské vztahy. Židé jsou označováni za rasu s negativními fyzickými i duchovními rysy. Svůj název dostala kniha podle jednoho z krátkých příběhů, kde matka svému dítěti při sběru hub vysvětluje, že stejně jako se dělí houby na druhy jedlé a jedovaté, existují i lidé dobří a zlí, čímž myslí Židy.\n\n"}
{"id": "166992", "url": "https://cs.wikipedia.org/wiki?curid=166992", "title": "1942 v dopravě", "text": "1942 v dopravě\n\nTento článek obsahuje seznam událostí souvisejících s dopravou, které proběhly roku 1942.\n\n\n\n"}
{"id": "166998", "url": "https://cs.wikipedia.org/wiki?curid=166998", "title": "European Train Control System", "text": "European Train Control System\n\nETCS (\"European Train Control System\") je zkratka pro evropský vlakový zabezpečovací systém. Je jednou ze součástí ERTMS. Měl by postupně nahradit cca 20 různých národních systémů vlakových zabezpečovačů a tak umožnit vedení vlaků po celém území Evropy bez nutnosti výměn hnacích vozidel na hranicích, popřípadě bez nutnosti vybavení hnacích vozidel různými národními systémy. Počítá se s jeho rozšířením především na vysokorychlostních tratích a tranzitních koridorech, do budoucna by měl nahradit všechny stávající národní systémy. Od roku 2000 se tento systém zkouší na vybraných úsecích německých, rakouských a švýcarských drah, postupně se přidávají další (viz tabulka níže).\nJedním z předpokladů zabezpečení dostatečně spolehlivého a bezpečného železničního provozu je použití vhodného vlakového zabezpečovacího zařízení. V současné době používají evropské železniční správy asi 20 druhů vzájemně neslučitelných vlakových zabezpečovačů, které plní současné požadavky na zabezpečení jízdy vlaků a přenosů návěstí pouze částečně. Nikoli různost napájecích systémů, která rovněž komplikuje přeshraniční železniční dopravu, ale především různost vlakových zabezpečovačů brání stavbě univerzální evropské lokomotivy. Na žádnou lokomotivu se totiž všechny zabezpečovače se svými snímači nevejdou. Má-li železnice uspět v konkurenci silniční dopravy, je nutné snižovat náklady na přepravu a zkracovat přepravní doby. Jednou z překážek tohoto postupu je nutnost výměny hnacích vozidel na hranicích států. Ačkoli se v mezinárodní dopravě již používají hnací vozidla vybavená několika národními zabezpečovači, je toto řešení pouze částečné.\n\nZ této situace vycházeli tvůrci myšlenky jednotného \"evropského systému řízení železniční dopravy\" ERTMS, jehož nedílnou součástí je jednotný vlakový zabezpečovač. Evropská komise iniciovala v roce 1989 projekt, který analyzoval problémy v oblasti zabezpečení a řízení jízd vlaků. V roce 1990 z popudu Mezinárodní železniční unie (UIC) sestavil Evropský železniční výzkumný ústav (ERRI) skupinu expertů A200, jejíž cílem bylo stanovit základní požadavky na jednotný evropský zabezpečovač. V roce 1995 definovala Evropská komise globální strategii dalšího vývoje ERTMS/ETCS, jejíž zásady byly zakotveny ve směrnici 96/48 „Interoperabilita evropských vysokorychlostních železničních systémů“, spolu s rádiovým komunikačním systémem GSM-R (\"Global System for Mobile communication - Railways\"). UIC prostřednictvím ERRI vypracovala konkrétní podmínky pro ETCS a zájmový spolek šesti evropských železničních správ spolu se svazem evropských výrobců zabezpečovacích zařízení UNISIG je dále rozvinul. Od roku 1999 započaly testy ETCS u některých železnic. Od roku 2001 platí evropská směrnice 2001/16/ES, která stanovuje zásady zavádění ETCS pro konvenční tratě.\n\nCílem zavedení ETCS není pouze spojení řízení a zabezpečení jízdy vlaků a přivést tyto systémy na současnou úroveň techniky, ale také\n\n\nHlavním úkolem ETCS stejně jako každého jiného vlakového zabezpečovače je zajištění bezpečnosti vlakové dopravy a aktivní zásah do řízení vlaku v případě selhání nebo omylu strojvedoucího. Na základě přenášených informací kromě dodržování návěstí, respektive v případě ETCS oprávnění k jízdě (MA - movement authority), které obsahuje zejména informaci o délce úseku, pro který je MA platné, a o maximální rychlosti v daném úseku vyplývající z postavené jízdní cesty, sleduje tento zabezpečovač ještě další ukazatele:\n\n\nZařízení ETCS se skládá z traťové a vozidlové části. Informace mezi nimi probíhají v podobě datových přenosů.\n\nTraťovou část tvoří:\n\nje základním prostředkem přenosu informací na vozidlo. Používá se jako pevná nebo přepínatelná. Umísťuje se v ose koleje. Je napájena bezkontaktně z vozidla při jeho průjezdu nad balízou. Délka úseku pro kontakt je cca 1 m. Pro rozlišení směru jízdy nad balízou se seskupují obvykle do tzv. balízových skupin.\n\nslouží k přenosu informací ze stávajícího staničního nebo traťového zabezpečovacího zařízení (návěstidel) do přepínatelné balízy.\n\numožňuje liniový přenos informace o postavení návěstidla, resp. o změně jeho návěsti tam, kde je to účelné - například v místech pravidelných zastavení.\n\nje procesorový elektronický systém, který na základě informací získaných z pevné části zabezpečovacího zařízení a z informací z jednotlivých vozidel vypracovává a prostřednictvím sítě GSM-R vysílá zprávy s MA (Movement Authority = Oprávnění k jízdě)\n\npodobně jako Euroloop přenáší informace o postavení nejbližšího návěstidla.\n\nVozidlovou část tvoří:\n\nje jádrem celého systému, vyhodnocuje přijaté údaje a vypočítává brzdné křivky, dohlíží na jízdu vlaku a v případě potřeby aktivuje brzdy.\n\nslouží k záznamu všech zadaných informací z provozu, její konstrukce vyžaduje vysokou odolnost pro případ mimořádné události.\n\nje tvořena obvykle dotykovou obrazovkou, zobrazuje potřebná data (rychlosti, délku povolení k jízdě, průběh rychlostního profilu, režim atd.).\n\nvysílá nepřetržitě signál o kmitočtu 27 MHz k napájení balíz, přijímá telegramy z balíz v pásmech 3,9 a 4,5 MHz.\n\npřesné měření rychlosti a ujeté vzdálenosti je naprosto nezbytné pro správnou a bezpečnou funkci zařízení. ETCS vyžaduje alespoň tři nezávislé způsoby měření. K měření rychlosti se používají snímače otáček na nápravách doplněné o Dopplerovský radar.\n\nZabezpečovač ETCS je tvořen oddělenými stavebními prvky, které svými kombinacemi a zapojením do stávajícího zabezpečovacího zařízení umožňují dosažení různých úrovní funkce tohoto systému. Aplikační úrovně se značí písmenem L (z anglického Level).\n\nVozidlo s mobilní částí ETCS se pohybuje po tratích bez traťové části jakéhokoliv vlakového zabezpečovače. Zařízení tak hlídá pouze maximální rychlost.\n\nVozidlo s mobilní částí ETCS se pohybuje po tratích vybavených národním vlakovým zabezpečovačem. Zařízení ETCS z něj přijímá informace prostřednictvím STM (Specific Transmission Module).\n\nZařízení pracuje na trati vybavené přepínatelnými balízami. Jeho zařízení pracuje podobně jako bodový vlakový zabezpečovač, avšak s tím rozdílem, že balízy ještě předávají informace o následujícím traťovém úseku, což umožňuje průběžně sledovat nejvyšší dovolenou rychlost vlaku. K přenosu návěstí může být kromě balíz ještě použito smyček a rádiových obvodů.\nZařízení pracuje s pevnými balízami, které slouží jako referenční bod, k němuž jsou vztaženy informace týkající se polohy předávané vozidlu ze stacionární části systému reprezentované zejména radioblokovou centrálou RBC. Povolení k jízdě (Movement Authority, MA) získává vlak tedy přímo z RBC prostřednictvím GSM-R. Vozidlová část ETCS získává informace o ujeté vzdálenosti od poslední balízy průběžně prostřednictvím impulsních snímačů otáček na nápravách a Dopplerova radaru na spodku vozidla. Návěstidla pro tuto aplikační úroveň nejsou potřeba, avšak zjišťování volnosti úseků se děje konvenčními prostředky (kolejovými obvody, počítači náprav).\n\nRozdíl proti L2 spočívá ve změně lokalizace a kontroly celistvosti vlaku, která se děje průběžně rádiovými prostředky. Tato aplikační úroveň umožňuje zrušení traťových oddílů a jejich nahrazení „pohyblivým oddílem“. To znamená, že volnost vlakové cesty v délce zábrzdné vzdálenosti pro daný úsek, druh a rychlost vlaku se sleduje průběžně, což umožní zvýšit propustnost tratí. Interoperabilní a bezpečná detekce celistvosti vlaku pro soupravy se svěšenými vozy (nikoliv pro ucelené jednotky) je zatím ve stádiu výzkumů, což brání zavedení této aplikační úrovně do provozu.\n\nje levnější variantou (Low Cost) pro vedlejší tratě. Systém by měl pracovat stejně jako L3, jen počet balíz by byl minimalizován. Balízy by byly využity jen v obvodech dopraven s kolejovým rozvětvením, v úvahu připadá i satelitní navigace pro lokalizaci polohy vlaku na trati.\n\nETCS může pracovat v různých, níže popsaných režimech. Použití konkrétního režimu musí být umožněno traťovou částí.\n\nPrvní systémy ETCS zaváděné do provozu se zakládají na specifikaci UNISIG SRS verze 2.2.2. Současně se však objevily požadavky na změny a rozšíření těchto specifikací. Problémem jsou různé požadavky evropských drah vyplývající z odlišných provozních potřeb a předpisů. Aktuálně platné jsou současně jak specifikace verze Baseline 2 (SRS verze 2.3.0d), tak i první údržbové vydání Baseline 3 (SRS verze 3.4.0). Intenzivně se pracuje na druhém vydání Baseline 3 (SRS verze 3.5.0).\n\n\nV roce 1999 bylo zařízení ETCS dle specifikací UIC úspěšně vyzkoušeno na trase Vídeň–Budapešť, poté následovaly další zkušební instalace v různě modifikovaných verzích:\n\n\nTaké v ostatních zemích je připravováno zkušební nasazení ETCS do provozu. V současnosti (srpen 2006) je rozpracováno 23 projektů, které zahrnují cca 3000 km tratí a 800 vozidel. Podle odhadů DB AG bude zavedení ETCS v Evropě trvat 15 - 20 let a přijde na 8 miliard Euro.\n\nŠvýcarské dráhy plánují plošné zavádění ETCS od roku 2008, z toho asi 95% v 1. aplikační úrovni a zbytek (novostavby) ve 2. aplikační úrovni. Předpokládané náklady dosahují 300 milionů švýcarských franků.\n\nZástupci ČSD, resp. ČD se účastnili prací na vývoji evropského zabezpečovače již od samého počátku. Zároveň byly zastaveny práce na vývoji přídavného bodového systému ke stávajícímu liniovému zabezpečovači. ČD již v roce 1995 předložily přípravnou studii pro pilotní projekt ETCS na trase Drážďany - Praha, avšak česká strana nedokázala dostatečně pružně reagovat na administrativní požadavky orgánů EU a možnost spolufinancování z programu PHARE, takže byl tento projekt časem vyřazen a nahrazen trasou Drážďany - Lipsko. V letech 2001 - 2002 zpracovala TÚDC (Technická ústředna dopravní cesty) na základě specifikace VÚŽ (Výzkumný ústav železniční) přípravnou dokumentaci pro pilotní projekt v úseku Poříčany - Kolín. V lednu 2002 byl ustaven Řídící tým ERTMS Českých drah s.o. V dubnu 2004 bylo vyhlášeno výběrové řízení na realizaci uvedeného pilotního projektu. S vítězem byla koncem roku 2004 zahájena jednání, v dubnu 2005 byla podepsána smlouva a 1. 7. 2005 byla zahájena realizace. Lhůta činí 40 měsíců, z toho 12 měsíců projekt, 15 měsíců stavba a 13 měsíců testování. Do roku 2011 by pak měl být ETCS zaveden v trasách Děčín st. hranice - Praha - Česká Třebová - Brno - Břeclav st. hranice, Lanžhot st. hranice - Břeclav - Přerov - Ostrava - Petrovice u Karviné st. hranice a Česká Třebová - Přerov, resp. Prosenice. Do roku 2013 by se měly připojit ještě úseky Praha - Plzeň - Cheb st. hranice a Praha - České Budějovice - Horní Dvořiště státní hranice.\n\nZ vozidel ČD jsou dosud vybavena ETCS pouze jednotky ř. 680 a kromě toho i lokomotiva 124.601 VÚŽ. V současné době (srpen 2008) je ETCS vybavena lokomotiva 362.166 a probíhá zkušební provoz. Dále je toto zařízení namontováno na 151.008 a na jednotce 471.042, u těchto vozidel probíhá příprava na schválení zkušebního provozu.\n\n\n"}
{"id": "167001", "url": "https://cs.wikipedia.org/wiki?curid=167001", "title": "Kontejner", "text": "Kontejner\n\nKontejner je standardizovaná přepravní jednotka, která se používá v intermodální dopravě, především s využitím lodní, železniční a silniční dopravy. Jedná se o velkou, pevnou a uzavřenou přepravku technicky uzpůsobenou ke stohování do několika vrstev nad sebou.\n\nPrvní kontejnery byly použity v Anglii, ale ve větším množství je začala používat americká armáda po druhé světové válce.\nTa ho vyvinula téměř do dnešní podoby, tedy ocelového kontejneru, z původně dřevěného kontejneru používaného před 2. světovou válkou v Británii.\nPoužití bylo hlavně pro přepravy do Koreje a při válce ve Vietnamu.\nPomohlo zkrátit přepravu o polovinu díky manipulaci.\nPoté ho IMCO (dnes IMO International Maritime Organization) v roce 1972 schválilo pro běžné používání, zavedlo certifikaci (CSC Plate).\n\nJedná se o technicky přesně standardizovaný a unifikovaný předmět. Kontejnery mají stanoveny 3 běžné délky: 20 stop (6,1 m), 40 stop (12,2 m), 45 stop (13,7 m).\n\nVýška standardního kontejneru činí 8 stop a 6 palců (2,59 m), šířka je 8 stop (2,44 m). Specifický je pak tzv. High-cube kontejner, který je vysoký 2,9 m\n\nObjem kontejnerové přepravy se udává v jednotkách TEU (zkratka z anglického Twenty-foot Equivalent Unit), přičemž 1 TEU je ekvivalentem jednoho 20stopého kontejneru.\n\nNejčastější druhy kontejnerů:\n\nStandardizované rozměry kontejnerů a jejich technická unifikace zjednodušují, zpřehledňují, urychlují a zlevňují překládku zboží mezi různými druhy dopravních prostředků, například ze specializovaných kontejnerových lodí na speciální kontejnerové železniční vagóny nebo z kontejnerových železničních vozů na nákladní automobily atd., i jinou manipulaci s většími objemy přepravovaného zboží, což zefektivňuje přepravu (zejména u drobnějšího zboží). Díky standardizovaným rozměrům je možné kontejnery na lodích a v kontejnerových překladištích stohovat v několika vrstvách nad sebou a vhodně používat i speciální standardizovanou manipulační techniku (např. speciální kontejnerové jeřáby, specializovaná vysokozdvižná vozidla apod.), kterou je také možno automatizovat a řídit na dálku pomocí počítače atd.\n\n"}
{"id": "167015", "url": "https://cs.wikipedia.org/wiki?curid=167015", "title": "Talaská dolina", "text": "Talaská dolina\n\nTalaská dolina (rusky \"Таласская долина\") je mezihorská kotlina v Severním Ťan-Šanu mezi hřbety Kyrgyzský Alatau na severu a Talasský Alatau na jihu. Z převážné části leží v Talaské oblasti Kyrgyzstánu a zasahuje také do Žambylské oblasti Kazachstánu. Kotlina je 250 km dlouhá a rozkládá se v nadmořské výšce 600 až 2 000 m. Dnem kotliny protéká řeka Talas.\n\nSvahy a základ dna jsou tvořeny břidlicemi, pískovci, vápenci s intruzí žuly. Povrch tvoří polopouště a suché stepi, jen na dně kotliny a naplaveninových kuželech přítoků \"Talasu\" jsou oázy. V dolní části kotliny nad vesnicí Kirovskoe byla vybudována hráz a vzniklá přehradní nádrž slouží k zavlažování. V kotlině leží město Talas.\n"}
{"id": "167017", "url": "https://cs.wikipedia.org/wiki?curid=167017", "title": "Přírodovědecká fakulta Masarykovy univerzity", "text": "Přírodovědecká fakulta Masarykovy univerzity\n\nPřírodovědecká fakulta Masarykovy univerzity (PřF MU) je fakulta Masarykovy univerzity, která poskytuje vysokoškolské vzdělání v biologických, fyzikálních, chemických, matematic­kých, geologických a geografických vědách a ve vyučování těmto vědám. Výuku v omezené míře zahájila na podzim 1920. V akademickém roce 1921/1922 probíhala výuka již v plné míře. Fakultě byly dočasně přiděleny budovy bývalého chudobince na Kotlářské ulici, avšak fakulta zde sídlí dodnes. S rozrůstáním fakulty začala být ovšem jejich kapacita nevyhovující, některé části se tedy musely umístit mimo komplex na Kotlářské ulici do různých provizorií (bývalá kasárna v Řečkovicích, univerzitní komplex Vinařská, Fakulta elektrotechniky VUT). Vzrůstající nároky na prostor a vybavení pracovišť vedly k výstavbě Univerzitního kampusu v Bohunicích.\n\nSoučástí stávajícího areálu v Kotlářské ulici je botanická zahrada přístupná veřejnosti.\n\nPo zrušení univerzity v Olomouci v roce 1860, kde zůstala pouze teologická fakulta, vedla moravská i česká inteligence zápas o zřízení druhé české univerzity, a to na Moravě v Brně či v Olomouci. Na podporu vystupovala i pražská univerzita a obě technické školy.\nPo vzniku Československa byl již druhý den zasedání Národního shromáždění 15. října 1918 podán návrh na zřízení druhé české univerzity. Hlavními protagonisty byl Karel Engliš a František Weyr. Návrh jako sídlo stanovil Brno a univerzita měla mít tři fakulty - lékařskou, právnickou a filozofickou. Školský výbor doporučil název \"Masarykova univerzita\" a na základě zkušeností ze zahraničí navrhl zřízení samostatné přírodovědecké fakulty. Návrh byl schválen jako zákon č. 50 (o zřízení druhé české univerzity) dne 28. ledna 1919 a přírodovědecká fakulta je tak nejstarší samostatnou fakultou v Česku.\nPrvní přednášky a praktika probíhaly v říjnu 1920 v posluchárnách mineralogie a geologie a v praktikách chemie na vysokém učení technickém. Výuku zahájil svou přednáškou profesor Matyáš Lerch. Prvním děkanem pro školní rok 1920–1921 byl zvolen profesor PhDr. et PhMr. Bohumil Kužma, který přešel z brněnské techniky a vyučoval obor anorganická chemie. Proděkanem byl mineralog Vojtěch Rosický. Fakultu navštěvovalo v tomto roce pouhých 9 posluchačů. Podle zákona měla být výuka zahájena v roce 1921/1922. Byly pro ni vybrány budovy městského chudobince mezi ulicemi Kounicova, Veveří a Kotlářská. Předpokládalo se provizorium na pět let a záměrem bylo co nejdříve budovat nové budovy pro ústavy fakulty.\nZeměpisné ústavy a antropologické ústavy byly umístěny mimo fakultu, v budově bývalé obchodní akademie na ulici Kounicova 38. Ostatní budovy byly v průběhu dvaceti let adaptovány na výuku a k stávajícím pavilonům přibyl pouze v květnu 1931 pavilon analytické chemie. Dalšímu rozšíření bránilo budování botanické zahrady.\nPrvní ústavy a přednášející profesoři:\nAčkoli se zemská správa již v roce 1922 rozhodla vybudovat univerzitní areál na Kraví hoře a k 1. lednu 1923 byla dokonce zřízena stavební kancelář, byla podstatná část pozemků vykoupena až v roce 1926. Budovám fakulty byl vyčleněn v projektu Jindřicha Kumpošta a Bohuslava Fuchse prostor mezi Babákovým náměstím a ulicí Březinova. Vládní rada Bohumil Šele v důsledku hospodářské krize však navrhl ponechat fakultu v původním umístění a celá situace se nestačila, krom stavby právnické fakulty, vyřešit do počátku druhé světové války. Zamýšlený projekt výstavby nových fakultních budov byl realizován až kampusem v Bohunicích. Ve 30. letech musela fakulta bojovat o vlastní existenci při podání návrhu na její zrušení od Karla Kramáře. \nOd roku 1926 byly na fakultě udělovány čestné doktoráty, první v listopadu 1926 Františkovi Vejdovskému, profesoru zoologie na Karlově univerzitě. V roce 1929 byl titul udělen Alešovi Hrdličkovi, následoval Jan Bašta (sekční šéf ministerstva železnic), v roce 1938 Karel Petr (profesor matematiky na přírodovědecké fakultě v Praze), Bohumil Němec (botanik) a prvním zahraničním nositelem čestného doktorátu se stal americký botanik Francis Ernest Lloyd. \n\nBudova zeměpisného a antropologického ústavu byla zcela zničena, náhradou dostala fakulta německou lidovou školu na Janáčkově náměstí. Budovy na Kotlářské ulici za války používala německá technika ke školským účelům a proto adaptace na výuku byla nejvhodnější. Shromáždilo se i vybavení knihoven a laboratoří. Za války zahynuli profesoři Bohumil Kladivo, František Koláček, Josef Sahánek, Antonín Šimek, Vojtěch Rosický a František Říkovský (všichni v Mauthausenu), kde byl umučen i docent Bohuslav Hrudička a asistent Vladimír Krist.\n\nPro výuku zbylo jedenáct profesorů, 4 mimořádní profesoři (tři z nich získali řádnou profesuru) a 14 soukromých docentů. Již k 1. říjnu 1945 bylo jmenováno 7 mimořádných profesorů (František Toul, Josef Babička, Vladimír Knichel, Josef Sekanina, Josef Novák, Jan Krejčí, Jaromír Hadáček) a potvrzeno bylo 5 soukromých docentů. V letním semestru měla fakulta 528 posluchačů, ve školním roce 1945/46 již 718. Novým oborem bylo od 1. prosince 1945 dvouleté studium farmacie. Řada vyučujících měla podíl na vybudování pedagogické fakulty vzniklé v roce 1946 či pomáhali jiným univerzitám (Olomouc, Bratislava). K ubytování studentům sloužily Kounicovy koleje, dívčí studentský dům na ulici Mučednická, dívčí kolej Jana Opletala (Tvrdého 7) a částečně kolej Sušilova.\n\nPro výuku měla fakulta 17 ústavů - Matematika, Teoretická fyzika, Geografie, Astronomie, Experimentální fyzika, Teoretická a fyzikální chemie, Anorganická chemie, Analytická chemie, Organická chemie, Mineralogie a petrografie, Geologie, Zoologie, Antropologie, Všeobecná a systematická botanika, Fyziologie rostlin a mikrobiologie, Farmaceutická chemie, Farmaceutická botanika. V roce 1946 přibyl ústav biochemie. Zákonem č. 190/48 Sb. bylo k 28. červenci obecně studium farmakologie přiřazeno k lékařským fakultám.\n\nPo sovětském vzoru byly v letech 1950-51 všechny ústavy nahrazeny katedrami jako nadstavbovými orgány. Protože se nepokládala za vhodné úzká specializace, ale naopak široký obzor vzdělání, vzniklo pouze šest odborných kateder:\na chybět nemohla katedra marxismu-leninismu. Studium astronomie bylo přesunuto do Prahy, astronomický ústav však fungoval i nadále. Od roku 1952 byly učitelské obory převedeny na pedagogickou fakultu, v roce 1956 bylo však učitelské studium v dvoupředmětných kombinacích znovu otevřeno. Podařilo se zabránit i přesunutí zejména biologických směrů do Olomouce (argumentem bylo užší sepětí se zemědělstvím).\nNa základě ministerských výnosů byli studenti striktně rozděleni do ročníků, ve výuce byl vypracován přesný sled přednášek, seminářů a cvičení, jejichž návštěva byla povinnou. Systém dvou státních zkoušek byl nahrazen dílčími zkouškami a závěrečnou zkouškou, jejíž součástí byla obhajoba diplomové práce. Od semestru 1948/49 byla zavedena povinná výuka společenských věd a od roku 1952 vojenská příprava. Při přijímacích pohovorech se uplatňovala třídní politická hlediska, převládající do konce 50. let. Fakulta jako první zahájila soutěž tvořivosti mládeže. \nReforma školské soustavy v roce 1953 zrušila tradiční tituly absolventů a stanovila délku studia jako pětileté. Od roku 1954 vydávala fakulta časopis Spisy Přírodovědecké fakulty Masarykovy univerzity, od roku 1955 probíhaly obhajoby kandidátských prací. Astronomický ústav se podílel na vybudování a zřízení observatoře na Kraví hoře. Na základě usnesení ÚV KSČ z dubna 1959 \"O těsném spojení školy se životem\" se posluchači povinně účastnili praxe v Závodech Jana Švermy. \nCelkově příznivá byla věková skladba pedagogického sboru, jak ukazuje tabulka věku úspěšných uchazečů o jmenovací a habilitační řízení. Jedním z nejmladších profesorů se stal Ludvík Sommer, který se v roce 1958 habilitoval v oboru analytická chemie a již po šesti letech byl jmenován profesorem.\n\nV průběhu padesátých let se dále specializovala výuka a začaly vznikat nové obory a katedry. Postupně vznikly\nCelkem bylo zřízeno do roku 1968 22 odborných kateder a v roce 1966 na fakultě působilo 186 pedagogů.\nNa základě vládního nařízení č. 120/1960 byla Masarykova univerzita od 3. října 1960 přejmenována na Univerzitu Jana Evangelisty Purkyně. Pod novým názvem univerzity ve školním roce 1960–1961 měla fakulta 140 pedagogů, z toho 13 profesorů a 14 docentů. Řešeny byly 2 státní úkoly, 23 resortních 14 fakultních. Součástí byla dvě specializovaná pracoviště - laboratoř fyziky a laboratoř fyziologie a anatomie rostlin a dále externí katedra makromolekulární chemie při Ústavu makromolekulární chemie a katedra muzeologie pro filozofické a přírodovědné obory. Sloučením sbírky bakterií katedry mikrobiologie a mikroorganismů Mikrobiologického ústavu ČSAV vznikla Československá sbírka mikroorganismů. Od 1. září 1962 byla zřízena na fakultě samostatná katedra jazyků.\nZávěry XII. sjezdu KSČ, konaného v roce 1962, zdůraznily potřebu růstu počtu posluchačů přírodovědeckých (a technických) oborů a fakulta se měla s výhledem do roku 1980 stát největší fakultou v rámci univerzity, přičemž veškeré učitelské obory měly být převedeny do Olomouce. Záměr byl však v roce 1963 odmítnut oborovou komisí Státního výboru pro vysoké školy. Nový plán rozvoje do roku 1980 byl vědeckou radou fakulty schválen v červnu 1967.\nJejich počátek byl poznamenán stranickými prověrkami vyučujících před politicko-výchovnými komisemi, odstraněním liberalizace ve studiu a integrací kateder. Veškerou publikační činnost měla na starosti nově vzniklá společná redakční rada. Geografické obory zasáhla smrt profesorů Františka Vitáska a Otokara Šlampy v roce 1973, v roce 1971 zemřel vedoucí katedry geologie a paleontologie doc. Jiří Tejkal a v témže roce zemřel doc. Miroslav Novotný z katedry mineralogie a petrografie. Výrazně poklesl počet přijatých studentů, o přijetí rozhodoval i \"třídní původ\".\n\nPřihlášky bylo možno podat na učitelské kombinace matematika-deskriptivní geometrie, matematika-fyzika, matematika-chemie, biologie-chemie, matematika-výtvarná výchova (do roku 1976/1977), matematika-biologie a matematika-zeměpis (obě do roku 1978/1979), fyzika-geologie (do roku 1979/1980) či na odborné studium matematiky, matematické informatiky, fyziky, chemie, biologie, geologie a geografie. Ke zkvalitnění výuky vzniklo didaktické oddělení při katedře matematiky, kabinet didaktiky biologie a oddělení didaktiky chemie. Ze 7 biologických kateder zůstaly v roce 1975 pouhé 3, sloučením katedry numerické matematiky a katedry matematických strojů v roce 1970 vznikla katedra aplikované matematiky, jejíž výpočetní středisko bylo vybaveno číslicovým počítačem MSP2A a analogovým AP4. V roce 1972 byla ke katedře fyziky pevných látek připojena laboratoř fyziky, ke katedře anorganické chemie pak v roce 1973 bylo připojeno oddělení radiochemie. Z kateder zoologie a antropologie, srovnávací fyziologie a obecné zoologie a hydrobiologické laboratoře vznikla jediná katedra biologie živočichů a člověka. V roce 1975 bylo na fakultě 13 profesorů, 35 docentů a 97 odborných asistentů. Změny v odborném studiu i učitelských kombinacích přinesly zejména nové učební plány od roku 1976.\nPřehled kateder (v roce 1975):\n\nNegativním zásahem do kvality výuky byl nový zákon č. 39/1980 Sb., o vysokých školách, na jehož základě byli jmenováni děkani a vedoucí kateder na dobu 5 let (z původních 3 let) s možností prodloužení na další období. U docentů byla vynechána podmínka obhájit doktorát věd (postačil titul kandidát věd) a zanikl titul mimořádný profesor (nadále pouze řádný profesor). Absolventi mohli získat doktorský titul bez vykonání rigorózní zkoušky, která byla pouze ústní, pokud vykonali s výborným prospěchem závěrečnou zkoušku a celé studium absolvovali s vyznamenáním.\nProgram činnosti fakulty v druhé polovině 80. let byl dán závěry 17. sjezdu KSČ, a to s výhledem do roku 2000. V roce 1987 vyučovalo 24 profesorů, 40 docentů, 100 odborných asistentů, 5 asistentů a 80 externích vyučujících. \"Byly inovovány světonázorové projekty kateder\" a vznikly nové učební plány. Dvouoborové učitelské kombinace byly chemie-fyzika, fyzika-výpočetní technika, matematika-biologie, matematika-chemie, matematika-fyzika a matematika-zeměpis. Odbornými obory byly matematická analýza, teoretická kybernetika, matematická informatika, teorie systémů, fyzika pevných látek, fyzikální elektronika a mikroelektronika, fyzikální elektronika a optika, geochemie, základní a ložisková geologie, užitá geofyzika, inženýrská geologie a hydrogeologie, fyzikální geografie a kartografie, analytická chemie, anorganická chemie, organická chemie, fyzikální chemie, biochemie, obecná biologie, speciální biologie a ekologie a molekulární biologie a genetika. V roce 1986 bylo přijato ke studiu 299 posluchačů, v roce 1987 312. V tomto roce studovalo na fakultě celkem 1296 posluchačů. Prioritními obory byly biotechnologie, elektronika, nové materiály a ochrana a tvorba životního prostředí. \nStudenti při zaměstnání si mohli vybrat z 8 odborných oborů a 6 učitelských kombinací. Postgraduální studium bylo v 6 odborných oborech a 6 učitelských kombinacích. V roce 1980 bylo vyčleněno z katedry aplikované matematiky výpočetní středisko a převedeno pod nově zřízený celouniverzitní Ústav výpočetní techniky. Specializovaná učebna výpočetní techniky byla zřízena v září 1987, vybavená 20 ks mikropočítačů IQ151 a TNS. Ke katedře obecné a molekulární biologie byla připojena laboratoř elektronové mikroskopie, společná s ÚSEB ČSAV.\nKatedry v roce 1985:\n\nZákladními organizačními jednotkami jsou ústavy v čele s ředitelem (vedoucí zaměstnanec fakulty) ústavu, děkanát a jiná pracoviště. Ředitel ústavu je vybrán na základě výběrového řízení, vyhlášeného děkanem, po vyjádření vědecké rady a senátu, jeho funkční období je 2-4 roky. Hospodářským (vede mzdovou, ekonomickou a účetní agendu), správním (personální agenda, agenda zahraničních styků) a administrativním (matrika studentů, evidence jejich studia) útvarem fakulty je děkanát. Jiná pracoviště zajišťují specifické činnosti fakulty, řídí je přímo děkan a o jejich zřízení (zrušení) rozhoduje na návrh děkana senát.\n\nFakulta je podle zaměření různých oborů rozdělena na následující ústavy:\n\n\nV akademickém roce 2008/09 bylo možno studovat v těchto programech a oborech:\n\nDvoukomorový senát, tvořený komorou akademických pracovníků v počtu 15 členů a komorou studentů (12 členů) s nejvýše tříletým funkčním obdobím, je samosprávným zastupitelským akademickým orgánem. Volba akademických pracovníků je rozložena do pěti obvodů, aby bylo zajištěno rovnoměrné zastoupení jednotlivých vědních oborů.\n\nV čele fakulty stojí děkan, který je za svou činnost přímo odpovědný rektorovi univerzity, který ho také na návrh senátu jmenuje na čtyřleté volební období, přičemž stejná osoba může být jmenována nejvýše dvě po sobě bezprostředně jdoucí funkční období. Děkan po vyjádření senátu jmenuje a odvolává proděkany, po schválení vědeckou radou jmenuje a odvolává členy zkušebních komisí, pro projednání se senátem a radou jmenuje a odvolává ředitele jednotlivých ústavů. Děkan předsedá vědecké radě. Poradním orgánem děkana je kolegium, popř. další orgány, které může dle potřeby děkan zřídit.\nJednotliví členové rady, z nichž nejméně třetina je z odborníků mimo akademickou obec MU, jsou jmenováni či odvoláváni děkanem po schválení senátem. Členové Vědecké rady jsou vý­znamní představitelé všech vědních oborů, v nichž fakulta uskutečňuje vzdělávací a výzkumnou nebo vývo­jovou činnost.\nŠestičlenná komise (tři z členů jsou studenti) je jmenována na nejvýše dva roky z řad členů akademické obce fakulty.\nDěkan jmenuje (a odvolává) tajemníka, který je mu přímo podřízen a odpovídá mu za svou činnost, na základě výběrového řízení. Činností tajemníka je řízení vnitřní správy a hospodaření fakulty.\n\nDěkanský řetěz s medailí, raženou v kremnické mincovně, pocházejí z roku 1936. Pro lícovou stranu medaile autora Otakara Španiela bylo vybráno poprsí Řehoře Jana Mendela, na reverzu je heslo \"IN NATURA SPES ET VERITAS\" (v přírodě je naděje a pravda) s datem 1920–1935, pod ním je lipová ratolest. V horní polovině je slunce se třemi hvězdami na každé straně.\nHlavice žezla z roku 1938, dlouhého 111 cm, představuje slunce (zlatá koule s paprsky), po jehož levé straně je kometa s ohonem mířícím vzhůru. Na prstenci je zobrazen měsíc s hvězdou. Dřík žezla, jehož autory jsou Václav Rada a Ladislav Bartončík, zdobí vltavíny. K slavnostnímu předání insignií došlo 15. prosince 1938. Válku přečkaly společně s insigniemi dalších fakult a rektorátu v trezorech Hypoteční a zemědělské banky moravské.\nVe znaku fakulty je zobrazena dvojitá šroubovice ve tvaru písmene Y, která symbolizuje představu o replikaci\nDNA. Vnitřní kružnici zdobí kruhový nápis \"SCIENTIA EST POTENTIA\" (Poznání je síla), dolní a horní část vnější kružnice tvoří nápisy \"UNIVERSITAS MASARYKIANA BRUNENSIS\" a \"FACULTAS RERUM NATURALIUM\".\nBarva fakulty je \"zelená\" (Pantone 354 C).\n\n\n"}
{"id": "167018", "url": "https://cs.wikipedia.org/wiki?curid=167018", "title": "Objektivita (filosofie)", "text": "Objektivita (filosofie)\n\nObjektivita (z lat. \"obiectum\", předmět) je kvalita či rys takového poznávání nebo popisu, které se snaží co nejvíce přiblížit svému předmětu, a tedy co nejvíce omezit vliv poznávající osoby. Je žádoucí právě proto, že nezávisí na osobách, a je tedy platný, použitelný a přijatelný pro každého.\n\nPojem objektivity je sice novověký, už Aristotelés má ale na mysli něco podobného, když hovoří o poznání „podle předmětu“ (\"kat'autó\"). Problém je ovšem v tom, že nemáme žádné měřítko, kterým bychom objektivitu mohli zjišťovat a měřit. Poznání je vždy zprostředkováno nějakým člověkem a – jak víme od Kanta – není bez předpokladů. Poznávající musí mít celou řadu znalostí a zkušeností, které poznání umožňují, ale zároveň se na něm podílejí, a tedy je nějak utvářejí. Další problém vzniká při formulaci poznaného v řeči: jazyk sám člověka nutí užívat jistých kategorií. Tak člověk, který vidí letícího černého ptáka, vidí jedinou věc, musí ji však vyjádřit slovesem, podstatným a přídavným jménem. Pro popis barev máme k dispozici omezenou škálu výrazů a podobně.\n\nK objektivitě se lze přiblížit několika cestami:\n\nJakkoli objektivita zůstává ideálem každého poznání a popisu, přece se nakonec musíme většinou spokojit se slabší kvalitou poznání intersubjektivního, které sice neplatí pro každého, ale aspoň pro více osob. Cestou k němu je právě srovnání, konfrontace zkušeností různých lidí v co nejširší diskusi, jakou nabízejí např. odborné časopisy. O poznání, které v takové zkoušce obstojí, sice nemůžeme tvrdit, že by bylo objektivní, je to však nejlepší možné přiblížení, jaké máme k dispozici.\n\n\n\n"}
{"id": "167019", "url": "https://cs.wikipedia.org/wiki?curid=167019", "title": "Fra Angelico", "text": "Fra Angelico\n\nBlahoslavený Fra Angelico (v Itálii znám jako Il Beato Angelico), vlastním jménem Guido di Pietro, řeholním jménem Jan z Fiesole (? 1395, Vicchio di Mugello – 18. února 1455, Řím) byl italský mnich a malíř rané renesance. \n\nFra Angelico se narodil jako Guido di Pietro ve Vicchiu poblíž Fiesole, v toskánské provincii Mugello někdy koncem 14. století. Přesné datum není známo. O jeho rodičích rovněž nic nevíme, má se za to, že nepocházel z chudých poměrů. Ještě jako chlapec požádal o vstup do kláštera San Domenico ve Florencii známého svými přísnými řeholními pravidly. Noviciát ukončil v roce 1408, stal se řádným dominikánským mnichem a přijal řeholní jméno Giovanni (Jan).\n\nFra Angelico začínal spolu se svým starším bratrem Benedettem jako iluminátor rukopisů. V chrámu sv. Marka ve Florencii jsou dochovány rukopisy zdobené jeho rukou. O jeho malířské vzdělání se v té době staral malíř sienské školy Lorenzo Monaco. V jeho raných dílech je Monacův vliv zřetelně patrný. Zanedlouho se Giovanni stal známým a vyhledávaným malířem oltářních obrazů. Podle středověkého životopisce Vasariho byl Angelicovým prvním dílem oltářní obraz pro kartuziánský klášter ve Florencii, který se nedochoval.\n\nV letech 1408 až 1418 pracoval Angelico na freskách v dominikánském klášteře v Cortoně v Toskánsku, které se nedochovaly. Poté až do roku 1436 žil v klášteře ve Fiesole, kde rovněž vytvořil řadu fresek a oltářní obraz zobrazující Kristovu slávu. Kristus je obklopen více než 250 postavami mezi nimiž zobrazil všechny významné dominikány.\n\nV roce 1436 byl ve Florencii vybudován nový klášter San Marco a Fra Angelico se se skupinou mnichů z Fiesoly stal jeho prvním obyvatelem. To znamenalo zásadní zvrat v jeho životě i tvorbě. Dostal se tak do centra renesančních uměleckých aktivit a kromě toho získal významného ochránce v osobě Cosimo de´ Medici, jednoho z nejbohatších a nejvlivnějších členů městské Signorie. Na jeho podnět byl Fra Angelico pověřen výzdobou kláštera a obdržel zakázku na oltářní obraz pro chrám sv. Marka. Obraz dokončil v roce 1439 a dnes patří mezi nejčastěji reprodukovaná umělcova díla. Obraz Madony s dítětem obklopené anděli a světci měl na svou dobu neobyčejnou kompozici. Postavy zde netvoří pouhou stafáž, ale jsou zobrazeny v přirozených skupinkách, jakoby spolu hovořily o mimořádné události, které se staly svědky. Pro tento styl se ujal název „svatá konverzace“ a byl později často použit v dílech umělců jako byli Giovanni Bellini, Pietro Perugino nebo Raffael Santi.\n\nV roce 1445 jej papež Evžen IV. povolal do Říma, aby vyzdobil kapli Nejsvětější Svátosti v chrámu sv. Petra. Kaple však byla později odstraněna papežem Pavlem III. Podle pozdějších pramenů bylo umělci papežem nabídnuto arcibiskupství ve Florencii, ale on ze skromnosti odmítl a sám nabídl za sebe náhradu. Na žádost papeže odešel se svým žákem Benozzo Gozzolim do Orvieta, kde pracoval na výzdobě katedrály. Tuto práci nedokončil, neboť byl opět povolán do Říma, aby vytvořil fresky pro soukromou kapli papeže Mikuláše V. zobrazující umučení sv. Štefana a sv. Vavřince. Fresky v kapli Madonna di San Brizio v Orvietu dokončil později Luca Signorelli.\n\nV roce 1449 se vrátil do starého kláštera ve Fiesole, kde se stal převorem. V roce 1455 navštívil Řím, aby dokončil výzdobu kaple papeže Mikuláše V. a při této práci zemřel. Byl pohřben v chrámu Santa Maria sopra Minerva.\n\nAčkoliv ve všeobecném povědomí byl již dávno zapsán jako Blahoslavený Angelico, formální blahoslavení učinil až papež Jan Pavel II. v roce 1982. V Římské martyrologii je zapsán jako „Beatus Ioannes Faesulanus, cognomento Angelicus“ (Blahoslavený Jan z Fiesoly zvaný Andělský). Svátek se slaví v den jeho úmrtí 18. února.\n\nFra Angelico namaloval řadu oltářních obrazů a fresek, které se vyznačují prostými liniemi a živou barevností. Častým námětem v jeho tvorbě bylo Zvěstování. Pomineme-li, že fresky, které pokud nebyly zničeny pozdějšími přestavbami, se nacházejí na původních místech, je dnes umělcovo dílo rozptýleno po galeriích celého světa. \n\n\nDalší jednotlivá díla se nacházejí ve Florencii, Parmě, Pise a v Římě.\n\n\n"}
{"id": "167028", "url": "https://cs.wikipedia.org/wiki?curid=167028", "title": "Karel Bonaventura Buquoy", "text": "Karel Bonaventura Buquoy\n\nKarel Bonaventura hrabě Buquoy [čti: bykoá] (francouzsky: \"Charles Bonaventure de Longueval comte de Bucquoy\", německy: \"Karl Bonaventura Graf von Buquoy\") (9. ledna 1571 Arras, Francie – 10. července 1621 Nové Zámky, Uhry) byl velitel císařských vojsk na počátku třicetileté války.\n\nNarodil se 9. ledna 1571 v severní Francii, v Arrasu (oblast Artois). Jeho předkové pocházeli z Francie a jižní Belgie (Valonsko). V roce 1606 se oženil s Marií Magdalenou hraběnkou de Biglia (1573–1653), hraběnkou de Sarona ze staré a vlivné milánské rodiny, s níž měl syna Karla Alberta. Válečné vzdělání získal ve Francii a Španělsku\nBuquoyové byli původně zemanským rodem a psali se „de Longueval“ (Longueval = vesnice v Pikardii, kde měli tvrz). 20. června 1580, po povýšení do stavu hrabat, se začali psát „de Bucquoy“. Linie Karla Bonaventury, která se po roce 1618 usadila v Čechách ono písmeno „c“ vypouštěla a někdy místo „y“ používala „i“, aby se mohla odlišovat od linie francouzské a belgické.\n\nV roce 1618 jej císař Matyáš Habsburský jmenoval velitelem císařských vojsk a poslal do Čech s úkolem „zkrotit rebelii“ českých stavů. V Čechách zvítězil Buquoy v několika důležitých bitvách třicetileté války: Jedním z mezníků konfliktu byla bitva u Záblatí (na Českobudějovicku), kde Buquoy 10. června 1619 zvítězil nad protestantskými vojsky vedenými hrabětem Petrem Arnoštem Mansfeldem (1580–1626).\n\nDne 4. listopadu 1620 při bitvě u Rakovníka byl choulostivě zraněn průstřelem obou stehen, kulka se dokonce „oudu přirozeného dotkla.“ Vzhledem ke zranění předal velení císařské armády Rudolfu Tiefenbachovi před bitvou na Bílé hoře, která se odehrála dne 8. listopadu 1620. Bitvy vlastní se zúčastnil pouze jako pozorovatel, v průběhu jen jednou nasedl na koně, aby pomohl svému vojsku, když se začalo stavovskému vojsku dařit, ale než dojel na bojiště, bylo nebezpečí zažehnáno.\n\nZa jeho vynikající služby a finanční půjčku mu císař Ferdinand II. daroval některá protestantská panství. Např. Nové Hrady (na Českobudějovicku), Rožmberk nad Vltavou a Libějovice u Vodňan, tvrz Cuknštejn a další. Darovací listina ze 6. února 1620 byla napsána česky, vlastnoručně ji podepsal císař. Ten neměl na žold pro vojáky, proto dlužné peníze nahradil darováním panství. Po vzniku ČSR byly některé z nich pozemkovou reformou po roce 1918 konfiskovány a staly se tzv. „zbytkovými statky“. Ostatní majetek zůstal v držení rodu až do roku 1945. V době druhé světové války se novohradští Buquoyové přihlásili k německému občanství a v roce 1945 postihly jejich majetek tzv. „Benešovy dekrety“.\n\nKarel Bonaventura Buquoy padl 10. července 1621 během obléhání pevnosti Nové Zámky na jihozápadním Slovensku. Toho dne chtěli císařští vojáci sklidit pšenici z okolních polí a ochranu žencům zajišťoval Buquoy pomocí 1200 jezdců a 300 pěšáků. Z pevnosti proti nim vyrazil oddíl asi 1200 jezdců vedených Štefanem Horváthem a císařští vojáci byli rozprášeni. Samotný generál padl do zajetí. V jednom okamžiku se zdálo, že by císařští vojáci s pomocí posil z tábora mohli získat na bojišti znovu převahu a zajatce osvobodit. Proto ho dva hajduci, kteří ho střežili, zabili.\nByl pochován v neoznačeném hrobě v kostele Panny Marie v Rožmberku nad Vltavou. Po smrti generála se správy panství ujala vdova Maria Magdalena, protože jejich syn byl v té době nezletilý.\n"}
{"id": "167040", "url": "https://cs.wikipedia.org/wiki?curid=167040", "title": "Bitva u ústí Rio de La Plata", "text": "Bitva u ústí Rio de La Plata\n\nBitva u ústí Río de La Plata byla první námořní bitva druhé světové války a také první v Atlantiku. Německá kapesní bitevní loď Admiral Graf Spee se nacházela v jižním Atlantiku již nějakou dobu před tím než v září začala válka a poté začala útočit na obchodní lodě. Jedna ze skupin zaslaných britskou admiralitou k vypátrání lodě byla složená ze tří křižníků Royal Navy, HMS Exeter, Ajax a Achilles (poslední z divize Nového Zélandu). Na Graf Spee narazili u ústí řeky La Plata u pobřeží Uruguaye v Jižní Americe.\n\n21. srpna 1939 opustila obrněná bitevní loď Admiral Graf Spee Wilhelmshaven, aby se před vypuknutím války dostal do Atlantiku. Zde měl pod velením námořního kapitána Hanse Langsdorffa ničit nepřátelské obchodní lodě. Podporu mu poskytovala zásobovací loď Altmark. Od povolení zahájit útoky na nepřátelské lodě do bitvy u ústí Rio de la Plata potopil 9 lodí.\n\nTyto útoky nemohly nechat britskou admiralitu v klidu. Bylo zahájeno rozsáhlé pátrání. Jeho součástí byla i Force G jihoamerická křižníková skupina, které velel komodor Henry Harwood. Skládala se z těžkého křižníku HMS Exeter (kapitán Bell) a lehkých křižníků HMS Ajax (kapitán Charles Woodhouse) a HMS Achilles (kapitán Edward Parry).\n\n\nV neutrálních vodách Montevidea se Langsdorff pokoušel vyjednat čas nutný k opravě lodi, ale to se mu nezdařilo. Když 17. prosince 1939 vypršelo ultimatum k opuštění přístavu, vyplul Admiral Graf Spee za hranice třímílové zóny a tam byl vyhozen do povětří. Zajatci byli propuštěni a posádka odcestovala do Buenos Aires kde byla internována. Kapitán Hans Langsdorff se 19. prosince v Buenos Aires zastřelil.\n\nDruhá část zajatců, která plula na zásobovací lodi Altmark byla osvobozena 16. února 1940. V tehdy ještě neutrálním norském přístavu Jøssingfjord zaútočila posádka britského torpédoborce Cossack na palubu Altmarku a zajatce osvobodila.\n\nTěžký křižník Exeter musel odplout na opravy do Devonportu. Zde kromě oprav proběhla i modernizace a křižník se proto vrátil do akce až v březnu 1941.\n\nO události byl v roce 1956 natočen britský hraný film Bitva u La Plata.\n"}
{"id": "167050", "url": "https://cs.wikipedia.org/wiki?curid=167050", "title": "OH", "text": "OH\n\nSpojení písmen O a H může mít různé významy:\n\n\n"}
{"id": "167053", "url": "https://cs.wikipedia.org/wiki?curid=167053", "title": "Kauno Technologijos Universitetas", "text": "Kauno Technologijos Universitetas\n\nKauno Technologijos Universitetas je největší technicky zaměřená univerzita v Baltských státech a druhá největší vysoká škola v Litvě.\n\nUniverzita sídlí v Kaunasu a vznikla v roce 1990 z polytechniky \"Kauno politechnikos institutas\". V roce 2006 měla škola přibližně 19 000 studentů.\n\n"}
{"id": "167059", "url": "https://cs.wikipedia.org/wiki?curid=167059", "title": "Argot", "text": "Argot\n\nArgot je vrstva slovní zásoby, žargon užívaný společenskou spodinou (zloději, překupníky, narkomany apod.). Účelem tvoření zvláštních pojmenování je utajit obsah sdělení před nezasvěcenými posluchači. Věda, která se argotem zabývá, se jmenuje argotologie.\n\nNěkteré výrazy z argotu mohou být prozrazeny, a tím přestanou být součástí argotu a stanou se součástí běžné slovní zásoby. Příkladem argotu je francouzský verlan, který používá k utajení prohazování slabik.\n\nI. Kalita charakterizuje argot jako tajný komunikativní prostředek, který je prostředkem omezeného společenství, jenž se vyvíjel v dichotomické opozici dozorce – odsouzený. Odsouzený vytváří u známých, již existujících lexémů známky sekundární sémantiky, které by neměly být srozumitelné dozorci, anebo odsouzený tvoří lexém úplně nový. Argot vzniká v teritoriálně omezeném prostoru, jeho vznik je podmíněn omezujícím (trestním) rámcem – omezením osobní svobody. Nositelé argotu se nesnaží vyčnívat ve svém prostředí, ale kladou si za cíl izolovat své prostředí od vnějšího.\n\n\n\n"}
{"id": "167062", "url": "https://cs.wikipedia.org/wiki?curid=167062", "title": "Kvartsextakord", "text": "Kvartsextakord\n\nKvartsextakord je termín z oblasti hudební nauky, označující souzvuk tří a více tónů, jenž jsou uspořádány podle určitého systému. Používá se pro hudební akord, který je druhým obratem kvintakordu. V hudebních školách se často užívá na procvičování hudebního sluchu.\n\nJak je uvedeno výše, je kvartsextakord druhým obratem kvintakordu - tj. kvintakordem, který je postaven nikoliv na svém základním stupni, ale na kvintě.\n\nPříklad: Pro akord formula_1 = c-e-g je druhým obratem (a tedy kvartsextakordem) akord g-c-e.\n\nStejně jako u kvintakordů existují i u kvartsextakordů čtyři základní typy, které ukazuje následující tabulka (jako příklad jsou použity akordy od základního tónu c). Zvláštním případem je druhý obrat zvětšeného kvintakordu - tento akord je symetrický a nemá u něj smysl mluvit o obratech, protože jeho „obrácením“ vzniká stejný akord (viz tabulka).\n\nZ předchozí tabulky je dostatečně patrné, jakým způsobem jsou obraty obecně (tedy i kvartsextakordy) značeny (zlomkem, kde v čitateli je akordová značka a ve jmenovateli nejnižší tón příslušného obratu). Podrobnosti ke značení a významu obratů lze najít v článku Obrat akordu.\n\n"}
{"id": "167075", "url": "https://cs.wikipedia.org/wiki?curid=167075", "title": "Lise Meitnerová", "text": "Lise Meitnerová\n\nLise Meitner (7. listopadu 1878 Vídeň – 27. října 1968 Cambridge) byla významná rakouská fyzička působící v oboru jaderné fyziky a radioaktivity.\n\nNarodila se v židovské rodině jako třetí z osmi dětí. Příjmení Meitner je odvozeno od obce Majetín v Olomouckém kraji, z které pocházeli předci Elise z otcovy strany.\nSvé původní jméno Elise si již v mládí zkrátila na Lise. Rodina patřila k vyššímu měšťanskému stavu, její otec Dr. Philipp Meitner byl advokátem. Rodiče vychovávali malou Lisu jako protestantku, což nebylo v tehdejší době nic výjimečného. Sama Lise pak v roce 1908 opustila židovskou obec a nechala se v roce 1908 pokřtít jako protestantka. Již od mala se zajímala o přírodní děje a toto nadšení v ní vzbudilo touhu studovat. Tehdejší společnost byla ale ke studiu žen uzavřena. Díky podpoře svých liberálních rodičů složila formu externí maturitní zkoušky, což jí dalo možnost studovat na univerzitě. Roku 1901 započala studium fyziky na univerzitě ve Vídni; k jejím profesorům patřil i Ludwig Boltzmann. Po obhajobě doktorátu (Lise byla teprve druhou ženou, která na Vídeňské univerzitě získala doktorský titul v oboru fyzika) se roku 1907 přestěhovala do Berlína; zde spolupracovala s Maxem Planckem a chemikem Otto Hahnem v Chemickém ústavu císaře Viléma, každý z nich zde byl později vedoucím jednoho z oddělení. Při své spolupráci v oblasti radioaktivity se vzájemně doplňovali znalostmi fyziky a chemie. Již od počátku spolupráce publikovali několik prací. Zabývali se Aktiniem C, zářením beta, Thoriem D aj. Do vzájemné spolupráce zasáhla první světová válka. Lisa nastoupila v červenci 1915 dobrovolně jako sestra obsluhující rentgen. Jedním z míst, kde působila byla i nemocnice Červeného kříže v Praze, Karlíně. Do Berlína se vrátila v roce 1916 aby zde pokračovala spolu s Otto Hahnem ve výzkumu. Roku 1918 pak společně objevili dlouho hledaný chemický prvek protaktinium. S Otto Hahnem úzce spolupracovala až do roku 1920.\n\nRoku 1923 objevila neradioaktivní zářivý přechod známý jako Augerův jev; jev byl nazván podle francouzského fyzika Pierra Augera, který jej nezávisle na nich objevil o dva roky později.\n\nRok 1933, kdy se A. Hitler stal říšským kancléřem, přinesl Lise potíže kvůli jejímu židovskému původu. Zůstala sice v Ústavu císaře Viléma, ale nesměla zde přednášet. I přes tuto politickou nestabilitu navázala opět na úspěšnou spolupráci s O. Hahnem, k nimž se v roce 1935 připojil i chemik Fritz Strassmann. Nový tým pracoval na štěpení jader. Situace se však vyostřila a po obsazení Rakouska nacistickým Německem roku 1938 se náhle stala občankou Německa a dostala se tak do potenciálního přímého ohrožení. S pomocí fyzika Dirka Costeryhose se jí podařilo utéct z Německa přes Nizozemsko do švédského Stockholmu, kde ještě na podzim roku 1938 nastoupila do Nobelova ústavu. Ústav jí sice nabídl místo, ale ke své práci měla daleko horší podmínky než v Berlíně. S O. Hanem ale udržovala čilou korespondenci a ještě v listopadu téhož roku se tajně setkala v Kodani s Hahnem; naplánovali sérii dalších experimentů, které pak prokázaly jev radioaktivního štěpení.\n\nV roce 1944 obdržel Hahn za objev štěpení uranu Nobelovu cenu za chemii, avšak komise pro udělení Nobelovy ceny neocenila podíl Lisy Meitnerové. Svůj podíl hrála jednak politická situace v Evropě a její exil, ale také sám Hahn, který sice podíl Lisy jako teoretické fyzičky zcela nezpochybňoval, nicméně ani plně neuznal.\n\nJejí přínos v rámci výzkumu jaderného štěpení byl ale veřejnosti znám a snad možná právě proto si jí veřejnost také mylně spojovala i s vývojem atomové bomby. Lise musela vysvětlovat, že se na vývoji atomové bomby nepodílela a jednoznačně bojovala pouze za mírové využití jaderné energie. Vše eskalovalo zejména při její návštěvě USA, kam v lednu 1946 odjela přednášet, a kde se stala středem pozornosti. To bylo pro uzavřenou Lisu velmi nepříjemné.  Přestože měla možnost v USA zůstat a nadále pracovat, vrací se v červenci 1946 zpět do Evropy. \n\nLise byla po celou dobu války i po jejím skončení zklamána chladným  postojem svých kolegů a v podstatě i všech Němců vůči nacismu a to byl také důvod, proč odmítla návrat do Německa spojený s pracovní nabídkou vedení fyzikálního oddělení v Mohuči. Záhy na to se její situace ve Švédsku značně zlepšila, když na Královské technické vysoké škole získává zasloužené prostory, přístroje i asistenty, tak potřebné pro její práci. Ani přes toto polepšení situace se se Švédskem příliš nesžila, a to ani po získání občanství v roce 1948.\n\nKolem roku 1952 postupně ustala s experimentální prací a začala se věnovat mnoha přednáškám a diskusím. Svými názory přispívala i k prolamování přežívajících předsudků. \n\nV Berlíně byl roku 1959 založen v současné době renomovaný Hahn-Meitner-Institut, pojmenovaný po Hahnovi a Meitnerové zabývající se bádáním v oblasti struktury matérie, sluneční energie ap. Při jeho otevření byla Lise přítomna.\n\nJejí práce byla významně oceněna až v roce 1966, kdy byla spolu s Otto Hahnem a Fritzem Strassmannem, tedy v původním týmovém složení, oceněna cenou Enrica Fermiho zvanou Enrico Fermi Prize. Bylo to poprvé, co tuto cenu dostali vědci mimo Spojené státy americké. Lise pak byla první ženou, která tuto cenu obdržela. Vzhledem k jejímu podlomenému zdraví a úctyhodnému věku si však cenu nemohla převzít přímo ve Vídni.\n\nZemřela 27 října 1968 v Cambridgi, kam se v roce 1960 přestěhovala za svým synovcem.\n\nNa její počest byl v roce 1992 pojmenován prvek s atomovým číslem 109 (transuran) meitnerium, zkratka Mt.\n\n\n"}
{"id": "167078", "url": "https://cs.wikipedia.org/wiki?curid=167078", "title": "Viskózová vlákna", "text": "Viskózová vlákna\n\nViskózová vlákna (mezinárodní zkratka: CV) jsou výrobky z regenerované celulózy.\n\nCelulóza, jako základní surovina pro výrobu viskózy, je přírodní polymer, tedy organická sloučenina s molekulovým řetězcem. \nViskóza se získává regenerací celulózy.\nV roce 1855 objevil Švýcar \"Audemars\" nitrocelulozu, ze které Hilaire de Chardonnet v roce 1884 poprvé vyrobil textilní vlákno. Na technologii obdržel francouzský patent a začal vlákno průmyslově vyrábět. \n\nVe 20. století bylo vyvinuto několik druhů modifikovaných viskózových vláken: \n\n\nSpotřeba viskózových vláken byla celosvětově poprvé zaznamenána v roce 1930 s cca 240 000 tunami, v roce 1960 se odhadovala na 2 miliony tun a v roce 1973 na 4 miliony tun. V roce 2014 dosáhla spotřeba 6 milionů tun, na jejich výrobě se podílelo asi 30 firem Jednou z největších je rakouská firma Lenzing AG (17% podíl), ke které patří také závod v moravskoslezském Paskově (258 000 tun celulózy).\n\nSurovina k výrobě viskózového vlákna je celulóza vyrobená síranovou technologií z bukového (v Evropě) nebo smrkového a eukalyptového dřeva (v Asii).\n\nZ celulózy se rozpuštěním v hydroxidu sodném v přítomnosti sirouhlíku CS tvoří xanthogenát, ze kterého po průchodu tryskou v lázni z kyseliny sírové a síranu zinečnatého vzniká nepřetržitě textilní vlákno. Vlákno se potom zjemňuje dloužením, chemicky upravuje a případně stříhá na délku podle podmínek dalšího použití. \n\nVedle základního typu vlákna se (zpravidla s pomocí chemické úpravy zvlákňovací lázně) vyrábějí modifikované druhy, např. lyocell, vysoce pevná, polynozická, vlákna se sníženou hořlavostí (FR) aj.\n\nNa jednu tunu viskózových vláken se spotřebují asi tři tuny dřeva.\n\nVlákna se vyrábějí v jemnostech 0,9 – 28 dtex, filamenty od 6,7 tex f18 až do 200 tex f700. \n\nVětšina vláken se stříhá na délku 20–60 (hlavně ke zpracování na bavlnářské příze), na začátku 21. století se asi 10 % zpracovává na netkané textilie a 15 % vláken se vyrábí ve formě filamentu.\n\nViskózová vlákna všech druhů mají specifickou hmotnost 1,52 cN/cm³ a vysokou navlhavost (26–28 %).\nStandardní vlákna mají nízkou pevnost a vysokou tažnost za mokra, jsou sráživá při vyšších teplotách a hořlavá. Snadno se barví a bělí, po vyprání mají jen nízký sklon ke třepení a žmolkování. \n\nPrůměrná cena viskózových vláken dosahovala ve druhé dekádě 21. století cca 2 USD/kg. \n\nSrovnání fyzikálně mechanických vlastností některých druhů viskózových vláken s bavlnou: \n\n\n"}
{"id": "167082", "url": "https://cs.wikipedia.org/wiki?curid=167082", "title": "Pygmalion", "text": "Pygmalion\n\nPygmalion je výraz řeckého původu a může mít více významů:\n\n\n\n\n"}
{"id": "167086", "url": "https://cs.wikipedia.org/wiki?curid=167086", "title": "Egadské ostrovy", "text": "Egadské ostrovy\n\nEgadské ostrovy ( , ) je souostroví ve Středozemním moři, které leží západním směrem od severozápadního pobřeží Sicílie. Jsou součástí provincie Trapani v Itálii. Celková rozloha ostrovů je 37,45 km². Hlavním zdrojem obživy je rybolov (tuňák).\n\nSouostroví je osídleno od paleolitu, o čemž svědčí skalní kresby v jeskyních na ostrovech Favignana a Levanzo. Ze starověku jsou známé díky bitvě u Aegetských ostrovů v roce 241 př. n. l. během První punské války v níž Římané porazili Kartágo.\n\n"}
{"id": "167099", "url": "https://cs.wikipedia.org/wiki?curid=167099", "title": "Arabská astrologie", "text": "Arabská astrologie\n\nArabská astrologie je jednou z historických astrologických tradic, která udržovala a dále rozvíjela poznatky babylónských a helénských astrologů. Začala se rozvíjet spolu s územní expanzí islámu na Blízkém východě a ve Středomoří zhruba od 6. století po Kr. a vyvrcholila za vlády dynastie Abbásovců v 9. a 10. století. Na konci středověku se prostřednictvím islámských universit na evropském území přenesla do západní astrologické tradice.\n\nKdyž arabský vojevůdce Omar rozkázal v roce 641 spálit zbytky kdysi slavné alexandrijské knihovny s poukazem, že ty knihy buď již obsahují vědomosti obsažené v Koránu a jsou tak zbytečné, nebo tyto informace neobsahují a jsou tedy škodlivé, shořelo také mnoho řecky psaných astrologických spisů z helénského období. Přesto to byl právě islám, který se po pádu Říše římské stal nositelem vzdělanosti a poznání na mnoho století. Jistý fatalismus islámského náboženství byl astrologii poměrně nakloněn, a tak se staré astrologické tradice zpočátku vyučovaly a rozvíjely na muslimských universitách v Bagdádu a Damašku, kde působily velké skupiny astrologů v astrologických observatořích.\n\nKoncem 8. století vznikl překlad indického astrologického textu \"Súrja Siddhánta\" do arabštiny a v 9. století začali arabští astrologové překládat klasická řecká astrologická díla například Ptolemaiova a Dorotheova. Arabští učenci do svých nauk zakomponovávali i zbytky poznatků babylónské a perské astrologie, které unikly prvotnímu náboženskému ničení. V roce 1030 sepsal o indických heliocentrických teoriích spis \"Ta'rikh al-Hind\" („Indické kroniky“) arabsky píšící perský astrolog Muhammad Abú ar Rajhán al-Birúní.\n\nOd počátku 11. století převzaly roli hlavních center astrologických nauk islámské university na evropském území, v tehdejším islámském Španělsku. Svými astrologicko-lékařskými poznatky vynikaly zejména university v Grenadě a Seville. Prostřednictvím židovské migrace, která byla tolerována v muslimské i křesťanské oblasti Evropy, se tyto nauky šířily i do zbytku kontinentu.\n\nArabských astrologických spisů, včetně arabských překladů klasických spisů řeckých, se od poloviny 12. století v jižní Evropě ujímaly i některé křesťanské školy (např. ve francouzském Chartres), jejichž představitelé tato díla opětovně překládali do latiny. Tyto překlady stály u znovuzrození západní astrologické tradice a šířily se po celém kontinentu, dokonce až do Čech. V Evropě byly překonány až po staletích nástupem renesance a přímými překlady znovuobjevených helénských astrologických spisů z řečtiny.\n\nJako arabské body jsou v astrologii označovány spekulativní body v horoskopu vypočítávané pomocí jednoduchých rovnic z ekliptikálních délek jiných prvků horoskopu (planety, ascendent, domy apod.) Nejsou sice původním přínosem arabské astrologie, ale v této tradici se jejich vypočítávání značně rozšířilo a zdokonalilo. Jejich soupisy zachovali ve svých dílech např. Albumasar a Aliboron, z nich čerpali středověcí astrologové v Evropě.\n\n\n\n"}
{"id": "167104", "url": "https://cs.wikipedia.org/wiki?curid=167104", "title": "Háček (rybaření)", "text": "Háček (rybaření)\n\nRybářský háček (zastarale také \"udička\") je základní součástí udice, tedy sestavy rybářského vybavení určené k lovu ryb. Připevňuje se speciálním uzlem na vlasec a jeho účelem je zaseknout se v tlamě ryby a umožnit tak její zdolání, neboli vytažení na břeh.\n\nHáčky, vyrobené ze dřeva nebo z kosti se používaly již v pravěku. Později se rozšířily háčky ocelové, které snáze pronikají do rybí tlamy. Většina v současnosti používaných háčků má tzv. \"protihrot\", který zabraňuje jeho vyklouznutí. Někteří rybáři ovšem preferují lov na háčky bez protihrotů jako metodu, která je k rybám šetrnější a dává jim větší šance na únik.\n\n\nHáčky se číslují dvěma způsoby:\nPlatí také, že háček č. \"1/0\" je větší než háček č. \"1\" atd.\n\nSrovnávací tabulka nejběžnějších háčků\n\nPoznámka: Nová stupnice se v praxi používá jen výjimečně, i velikost umělých mušek se označuje velikostí použitého háčku podle staré stupnice. Rozpětí mezi ramínkovou a hrotovou částí háčku, je zaokrouhlenou hodnotou, která se liší podle výrobce háčku.\n\n"}
{"id": "167105", "url": "https://cs.wikipedia.org/wiki?curid=167105", "title": "Espiritu Santo", "text": "Espiritu Santo\n\nEspiritu Santo (ze španělského \"espíritu santo\", „Svatý Duch“) je největší ostrov státu Vanuatu s rozlohou 3955,5 km². Patří k souostroví Nové Hebridy v Melanesii.\n\nMěsto Luganville na jihovýchodním pobřeží ostrova je druhé největší sídlo Vanuatu.\n\nNa západě Espiritu Santo leží nejvyšší vrchol Vanuatu – 1879 metrů vysoká hora Tabwemasana.\n\nPortugalský objevitel ve španělských službách Pedro Fernandes de Queirós založil na severu ostrova první osadu v roce 1606. Queirós pojmenoval celé souostroví \"Terra Austrialia del Espiritu Santo\" (doslova \"\"Jižní-Rakouská\" země Ducha svatého\"), kde slovo Austrialia byl novotvar odkazující na hledanou Jižní zemi (latinsky Terra Australis) a na počest krále Filipa III. Španělského, který byl Habsburk rakouského původu (Rakousko = Austria). \n\nBěhem druhé světové války byly na ostrově velké vojenské základny Spojených států amerických a jejich spojenců. Památkou na americkou přítomnost na Espiritu Santo je známý ráj potápěčů \"Million Dollar Point\", kam americká armáda při svém odchodu naházela své nepotřebné vybavení a přebytečné zásoby. Výsledkem je podmořská „výstava“ traktorů, letounů a milionů lahví limonád 7 Up a Coca-Cola.\n"}
{"id": "167107", "url": "https://cs.wikipedia.org/wiki?curid=167107", "title": "Vědecká knihovna v Olomouci", "text": "Vědecká knihovna v Olomouci\n\nVědecká knihovna v Olomouci se řadí mezi nejvýznamnější knihovny na území Česka s unikátním souborem historických fondů. Tento soubor tvoří 1 451 rukopisů, 1 700 prvotisků a téměř 80 000 svazků starých tisků. Knihovna byla založena v roce 1566 a až do roku 1860 plnila funkci knihovny olomoucké univerzity. Právo povinného výtisku pro Moravu získala knihovna v roce 1807 a od roku 1947 pak pro celé území tehdejšího Československa, v současnosti má knihovna toto právo pro území celého Česka.\n\nSvé služby nabízí odborné i laické veřejnosti na místě i prostřednictvím on-line katalogu, který obsahuje více než 1 200 000 titulů. Lze v něm vyhledávat, registrovat se, objednávat a využívat řady dalších funkcí (RSS kanály, novinky, doporučení…). Některé části historických sbírek jsou rovněž k dispozici on-line v digitální knihovně rukopisů, prvotisků a starých tisků a v digitální knihovně map.\n\nOlomoucká univerzita byla jako první vysoké učení na Moravě založena olomouckým biskupem Vilémem Prusinovským z Víckova (1565-1572), který v reakci na převažující luteránství na Moravě (až 90 % obyvatel bylo protestantského vyznání) pozval v roce 1566 do města příslušníky Tovaryšstva Ježíšova. Z jejich řádového domu - koleje postupně vznikla akademie s právem promovat k univerzitním hodnostem. K povýšení jezuitské koleje na plnohodnotné vysoké učení došlo za Prusinovského nástupce na olomouckém biskupském stolci Jana Grodeckého. Dne 22. prosince 1573 potom římskoněmecký císař Maxmilián II. potvrdil fundaci biskupa Prusinovského a současně dal olomoucké jezuitské koleji právo udělovat univerzitní hodnosti.\n\nPři univerzitě vznikla samozřejmě také knihovna. Základ sbírky tvořily dary biskupa, kanovníků, zemských úředníků a měšťanů, knihy se však také kupovaly. Počet studentů se totiž stále zvyšoval, takže bylo nutno rozšiřovat také knihovní fond.\n\nKatastrofální důsledky měla pro Olomouc třicetiletá válka a knihovna nebyla výjimkou. Zpočátku se sice díky pobělohorským konfiskacím fond rozrůstal, ovšem osmiletá švédská okupace, která teď už bývalé hlavní město Moravy téměř zlikvidovala, citelně ochudila i knihovnu. Švédská královna Kristýna pověřila své vojevůdce, aby během svých válečných tažení věnovali mimořádnou pozornost uměleckým předmětům. Jediný zbylý jezuita ve městě, knihovník Jiří Pellinga se sice pokoušel knihy utajit, Švédové však univerzitní knihovnu vypátrali a dnes se v literatuře uvádí, že z Olomouce odváželi na sto vozů plně naložených uměleckými předměty, knihami a archiváliemi. Řada olomouckých historických fondů je dnes uložena v Královské knihovně ve Stockholmu a Univerzitní knihovně v Uppsale.\n\nNa doplnění univerzitní knihovny bylo v období po třicetileté válce vyčleněno více prostředků a četnější byly také různé knižní dary. Podle dochovaného svazkového katalogu knihovny z roku 1704 v ní bylo 4 000-5 000 svazků. Dalších 2 000-2 500 měli u sebe představení a učitelé. V roce 1773 byl jezuitský řád zrušen a univerzita i knihovna převedena do správy státu. Členům řádu přitom bylo dovoleno ponechat si knihy, které měli ve svých příručních knihovnách. Po této „redukci“ fondu v něm v roce 1773 zůstalo pouze 8091 svazků.\n\nRozhodnutím moravského gubernia z 11. srpna 1775 byla knihovna prohlášena za veřejnou Univerzitní knihovnu. Skončilo tak zhruba dvousetleté období, v němž knihovna sloužila pouze členům univerzity. Vzhledem k tomu, že Olomouc nebyla jediným zrušeným jezuitským střediskem na Moravě, byly do olomoucké knihovny převezeny vybrané fondy z bývalých kolejí v Jihlavě, Brně, Telči, Uherského Hradiště a Znojma. Po těchto zásazích se objem fondu přiblížil 30 000 svazků.\n\nV roce 1778 byla olomoucká univerzita přestěhována do Brna. Odtud se sice po čtyřech letech vrátila, ovšem už pouze se statutem akademického lycea. Lycejní knihovna zůstala v Brně ještě o něco déle. Zpět do Olomouce se přestěhovala až v roce 1787, v roce kdy končilo josefínské rušení klášterů kontemplativních řádů. Olomoucký knihovník Jan Alois Hanke postupně procházel bezmála 100 000 svazků ze 34 konfiskovaných knihovních fondů a nakonec jich do lycejní knihovny vřadil více než 24 000. Šlo o tisky, prvotisky i rukopisy. V tomto období se do knihovny dostaly mimo jiné i nejvýznamnější rukopisné památky současné Vědecké knihovny Bible boskovická, Evangeliář zábrdovický aj.\n\nJednou z Hankových aktivit byl i návrh moravskému guberniu, aby moravští tiskaři povinně posílali olomoucké knihovně po jednom výtisku svých děl. Tato myšlenka byla realizována až v roce 1807 na podnět Hankova nástupce, Josefa A. Karmáška, který ji ovšem prosazoval už šestnáct let předtím.\n\nTřetí období existence knihovny začíná v roce 1860, kdy již měla na 250 000 svazků. V tomto roce byla zrušena olomoucká univerzita (status univerzity se jí vrátil 1827); zrušení přečkaly pouze univerzitní knihovna a teologická fakulta (do roku 1873 také lékařská fakulta). Z univerzitní knihovny se stala „Studijní“. Jádrem čtenářů už nebyli vysokoškolští studenti a profesoři, ale zejména učitelé a studenti olomouckých středních škol.\nV následujících letech rostl knihovní fond zejména z exemplářů moravského povinného výtisku (a v některých obdobích také slezského). Toto právo bylo (po jeho ztrátě v roce 1935) v roce 1947 rozšířeno na území celého tehdejšího Československa. Po válce měla knihovna na 180 000 svazků, což se do roku 1966 zvýšilo až na 800 000, mnoho z nichž pocházelo z konfiskovaných soukromých sbírek vyhnaných sudetských Němců.\n\nV roce 1947 byla v Olomouci obnovena univerzita, takže i název knihovny se vrátil do původní podoby. Knihovna však už zůstala samostatná, pod přímou správou ministerstva kultury. V této pozici setrvala až do roku 2001, kdy přešla do správy nově zřízeného Olomouckého kraje.\n\nRoku 1959 byl předán Univerzitní knihovně sousední objekt Červený kostel, který slouží jako sklad pro knihy dodnes (uloženo 250 000 svazků). 5. září 2005 (pro veřejnost 1. října 2005) byla zprovozněna studovna historických fondů v nové budově na ulici Bezručova 3.\n\nPrvní svazkový katalog byl založen roku 1704, a je v současnosti uložen v Moravském zemském archivu v Brně. V roce 1773 byl zrušen jezuitský řád a knihovna přešla do správy státu. Moravské zemské gubernium pak v roce 1775 ustanovilo „veřejnou Universitní knihovnu“. Důležitým momentem je rok 1807, kdy knihovna získává právo povinného výtisku.\n\nRukopisy uchovávané v knihovně, které jsou zároveň kulturní památky České republiky:\n\n\nKnihovní fondy jsou postupně digitalizovány od roku 1998, kdy byly naskenovány první tři středověké rukopisy. Digitalizace středověkých památek pokračovala i v následujících letech a později se k nim připojily i další položky, zejména publikace ohrožené degradací kyselého papíru, které jsou převáděny do elektronické podoby od roku 2005. Podle údajů z roku 2016 bylo mimo jiné naskenováno asi 1,3 milionu stran z asi stovky regionálních periodik z oblasti Olomouckého kraje, většinou prostřednictvím dříve pořízených mikrofilmů a z menší části též skenováním originálních svazků. Hlavním předmětem další digitalizace fondů knihovny pak má být asi 10 tisíc svazků moravik (monografií) z 19. století, 4 tisíce svazků moravských regionálních periodik, 10 tisíc mapových listů starých map a atlasů, 2 tisíce svazků prvotisků a asi 60 tisíc svazků starých tisků.\n\nSnaha vybudovat specializované digitalizační pracoviště byla završena roku 2013, kdy byla v jedné z budov Vědecké knihovny v Olomouci v Ostružnické ulici uvedena do provozu Krajská digitalizační jednotka. Z počátku spadala pod Odbor kultury a památkové péče Olomouckého kraje, 1. ledna následujícího roku již však přešla pod přímou správu knihovny. Digitalizace probíhá pomocí robotického skeneru DL-mini (výrobce 4DigitalBooks) a velkoformátové dokumenty zpracovává ruční skenovací zařízení i2s DigiBook SupraScan Quartz A0. Tyto dva skenery doplňuje ještě ruční skener i2s CopiBook.\n\n\n"}
{"id": "167110", "url": "https://cs.wikipedia.org/wiki?curid=167110", "title": "Žandov (rozcestník)", "text": "Žandov (rozcestník)\n\nNázev Žandov má více sídel:\n"}
{"id": "167123", "url": "https://cs.wikipedia.org/wiki?curid=167123", "title": "Radeč", "text": "Radeč\n\nNázev Radeč má více míst:\n\n\n"}
{"id": "167125", "url": "https://cs.wikipedia.org/wiki?curid=167125", "title": "Ellen Romesch", "text": "Ellen Romesch\n\nEllen Romesch (* 1936 v Kleinitzu v Německu) byla východoněmecká špiónka, která byla pod diplomatickou ochranou ambasády východního Německa ve Washingtonu, DC na začátku 60. let. Mezi novinářskými kruhy se spekuluje, že byla milenkou prezidenta Johna F. Kennedyho během nejnapjatější doby Studené války. \n\n"}
{"id": "167127", "url": "https://cs.wikipedia.org/wiki?curid=167127", "title": "André-Marie Ampère", "text": "André-Marie Ampère\n\nAndré Marie Ampère (22. ledna 1775 Lyon – 10. června 1836 Marseille) byl francouzský matematik a fyzik, který proslul zejména svými pracemi z oblasti magnetismu a elektrodynamiky.\n\nAmpère se narodil v rodině obchodníka. Rodina žila v Lyonu, ale později se natrvalo přestěhoval do nedalekého Polémieux. V malé vesnici nebyla škola, ale Ampère bez vzdělání nezůstal. Vyučoval ho jeho otec, díky němuž se mu dostalo výtečné vzdělání, zejména v latině a matematice. Ampère byl zázračné dítě s mimořádným univerzálním nadáním. Ve 13 letech poslal mladý Ampér do Académie de Lyon svou první vědeckou práci a do osmnácti let přečetl dvacetisvazkovou Francouzskou encyklopedii. Do Ampèrova života zasáhla významným způsobem Francouzská revoluce. Roku 1793 byl pod gilotinou sťat jeho otec, který byl nespravedlivě obviněn ze sympatií k royalistům. Na osmnáctiletého Ampèra to mělo zničující dopad. Celý rok zůstal uzavřen do sebe.\n\nZe svých depresí se dostal díky vědě a studiu. Zajímal se o matematiku, filozofii, fyziku, chemii a botaniku, ale studoval také psychologii a jazyky, měl rád římskou poezii. V letech 1796-1801 byl soukromým učitelem matematiky, chemie a jazyků v Lyonu. V roce 1802 byl jmenován profesorem fyziky a chemie na Bourg École Centrale. V roce 1803 získal profesuru matematiky, fyziky a astronomie na lyceu v Lyonu. Od roku 1807 do roku 1826 přednášel na École polytechnique v Paříži. Zde se věnoval nejen matematice, ale i chemii a fyzice. Mezi tím byl v roce 1814 byl jmenován členem Francouzské akademie věd za práci v oblasti diferenciálních rovnic. Stal se rytířem Čestné legie a získal členství v řadě vědeckých společností v Evropě. V roce 1826 Ampère začal učit na Collège de France. V roce 1827 byl Ampère zvolen členem londýnské Královské společnosti. \n\nV osobním životě se Ampèrovi vedlo hůř. V roce 1799 se oženil s Julií Carronovou a v roce 1800 se narodil jeho syn Jean-Jacques. Manželka ale v roce 1803 zemřela na tuberkulózu, což Ampère těžce nesl. Druhé manželství, s Jean F. Pototovou, uzavřel v roce 1806. V roce 1807 se jim narodila dcera Albine. Manželství nebylo šťastné a v roce 1808 bylo oficiálně odloučeno. Ampèrův syn Jean-Jacques se zajímal o historii a filozofii a v roce 1830 získal místo na katedře historie a zahraniční literatury na Sorbonně. Jeho vztahy s otcem byly ale složité. Dcera Albine se v roce 1827 provdala za důstojníka Napoleonovy armády, ale ten byl alkoholikem a jejich manželství doprovázely problémy.\n\nZávěr života prožil Ampèr v existenčních potížích, protože všechny vydělané peníze vždy utratil za vědecké přístroje a pomůcky. Po roce 1830 se začal zhoršovat jeho zdravotní stav. Začátkem léta r. 1836 odjel na inspekční cestu do Marseille, kde náhle zemřel dne 10. června. V roce 1869 byly jeho ostatky slavnostně převezeny do Paříže a uloženy na hřbitově Montmartre do společného hrobu se synem Jean-Jacquesem, který zemřel v r. 1864.\nSvou první vědeckou práci v oblasti matematiky napsal již ve věku 13 let. Pokoušel se v ní vyřešit problém konstrukce úsečky stejné délky, jakou má oblouk kružnice. Jeho metoda využívala úvah o nekonečně malých hodnotách. Tato práce však nebyla publikována. V roce 1802 napsal vědeckou práci z teorie pravděpodobnosti \"Úvod do matematické teorie her\", která byla vysoce hodnocena.\n\nPřestože byl Ampère matematik, proslulým se stal díky svým objevům v oblasti fyziky. Zabýval se zejména magnetismem a vybudoval základy elektrodynamiky. Jeho jméno nese zákon o silovém působení proudových elementů. V roce 1820 Ampère zjistil, že solenoidní cívka, kterou protéká elektrický proud vyvolává magnetické účinky. Solenoidní cívka, kterou protéká elektrický proud, a která je volně zavěšená nad vodičem, se orientuje jako magnetka. Vyslovil názor, že i v permanentním magnetu vyvolává magnetické pole uzavřené proudy uvnitř magnetu. V roce 1827 postuloval tzv. Ampérovo pravidlo pravé ruky pro přímý vodič (palec ukazuje dohodnutý směr proudu ve vodiči, prsty orientaci magnetických indukčních čar) a Ampérovo pravidlo pravé ruky pro cívku (prsty ukazují dohodnutý směr proudu v závitech, palec ukazuje orientaci magnetických indukčních čar).\n\nNavrhl vztah, podle kterého lze vypočítat velikost magnetické síly, která působí na vodič. Směr této síly se dá docela jednoduše určit podle Flemingova pravidla levé ruky, které zní: \"Položíme-li otevřenou levou ruku na vodič tak, aby prsty ukazovaly směr proudu a indukční čáry vstupovaly do dlaně, ukazuje odtažený palec směr síly, kterou působí magnetické pole na vodič s proudem. Stal se také autorem mnoha měřících technik a vynálezcem galvanometru a komutátoru (sběrač proudu magnetoelektrických strojů). Jeho práce \"Teorie elektromagnetických jevů odvozená výhradně na základě pokusů\" se stala základem nové oblasti fyziky – elektrodynamiky. Dále se věnoval i zemskému magnetismu a pohybu Země kolem Slunce.\n\nKromě fyziky a matematiky se zabýval botanikou, zoologií a chemií. Celý život se též věnoval monumentálnímu pokusu o roztřídění věd a položil tak základ jejich moderní klasifikaci. Rozpracoval dílo \"Pokus o filozofii věd, aneb analytický výklad přirozené klasifikace všech lidských poznatků\", jehož první část byla vydána v r. 1834. Druhou část dokončil a vydal v r. 1843 Ampèrův syn jean-Jacques. V tomto díle jako první použil termín „kybernetika“. Psal také verše a obsáhlá filozofická pojednání o vztahu náboženství a rozumu.\n\nNa jeho počest bylo jeho jméno na vědeckém kongresu v Paříži v r. 1881 navrženo pro základní jednotku elektrického proudu. Tato jednotka byla schválena v r. 1893 Čtvrtým mezinárodním kongresem v Chicagu. Jeho příjmení též nese měsíční hora Mons Ampère v pohoří Montes Apenninus. Je také jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "167129", "url": "https://cs.wikipedia.org/wiki?curid=167129", "title": "Elsa Einsteinová", "text": "Elsa Einsteinová\n\nElsa Einsteinová (18. ledna 1876 v Hechingenu v Německu – 20. prosince 1936) byla sestřenice a druhá manželka Alberta Einsteina.\n\nByla dcerou Rudolfa Einsteina a Fanny, za svobodna Kochové. Nejprve se provdala za obchodníka s textilem z Berlína, s kterým měla tři děti, ale s kterým se rozvedla roku 1908. Albert Einstein byl jejím druhým mužem, kterého si vzala roku 1919 poté, co se vědec ve stejném roce rozvedl svou první ženou Milevou Marićovou. Poměr Einsteina a Elsy ale trval již od roku 1912.\n\nS dcerami Ilse a Margot (třetí dítě mezitím zemřelo) byli Einsteinovi úzce spjatá rodina. Ačkoli Albert a Elsa nikdy neměli společné dítě, Albert vychoval Ilse a Margot jako svoje vlastní. Žili v oblasti Berlína a měli také letní vilku v Postupimi, ačkoli roku 1933 emigrovali do Princetonu v New Jersey v USA.\n"}
{"id": "167131", "url": "https://cs.wikipedia.org/wiki?curid=167131", "title": "Valteřice", "text": "Valteřice\n\nNázev Valteřice má více sídel:\n"}
{"id": "167132", "url": "https://cs.wikipedia.org/wiki?curid=167132", "title": "Louis Antoine de Bougainville", "text": "Louis Antoine de Bougainville\n\nLouis Antoine de Bougainville (12. listopadu 1729 – 31. srpna 1811) byl francouzský důstojník a mořeplavec, který jako první prozkoumal některé končiny Tichého oceánu.\n\nLouis pocházel z rodu vyšších úředníků a k námořnickému řemeslu se dostal až ve svých třiceti letech. Do té doby se s úspěchem věnoval nejrozmanitějším činnostem. Vystudoval práva a stal se skvělým obhájcem, jeho \"Pojednání o integrálním počtu\" mu vyneslo členství v londýnské Královské vědecké společnosti, intriky, souboje a galantní dobrodružství byly jeho živlem a za sedmileté války se vyznamenal jako důstojník v Kanadě při obraně Québeku. Vojenskou uniformu pak vyměnil za námořnickou a roku 1763 byl vyslán založit francouzskou kolonii na Malvínských (nyní Falklandských) ostrovech, která však musela být po dvou letech na nátlak Anglie a Španělska vyklizena. Předáním Malvín Španělům pověřilo ministerstvo námořnictví Bougainvilla. Ten se chopil příležitosti a přesvědčil krále Ludvíka XV., že by jeho mise měla pokračovat cestou kolem světa, která by opět pozvedla francouzskou prestiž a dala zapomenout na hořkost vojenských i diplomatických porážek.\n\nV prosinci 1766 se davy zvědavců loučily v brestském přístavu s Bougainvilleovými koráby – s pyšnou válečnou plachetnicí \"Boudeuse\" (Vzpurná) a s trojstěžníkem \"Etoile\" (Hvězda). Kromě oficiálního poslání královská instrukce kapitánovi ukládala prozkoumat moře i země mezi západním pobřežím Jižní Ameriky a Východní Indií a zejména objevit bájnou Jižní zemi (Terru australis) a nalézt v jižních mořích vhodné námořní základny. Předávání Malvínských ostrovů trvalo bezmála rok, a tak skutečné dobrodružství začalo teprve v prosinci 1767, kdy obě lodi vepluly do bouřlivého Magalhãesova průlivu a pak do vod Tichého oceánu. První pevnina se objevila na obzoru 21. března. Byla to skupina nízkých ostrůvků pokrytých chudou vegetací, které nazval Bougainville „Nebezpečnými“ (dnešní souostroví Tuamotu).\n\nPočátkem dubna vyrostla v dálce z moře vysoká hora, dominující zelenavému ostrovu. Bylo to Tahiti, perla mezi tichomořskými ostrovy. Francouzům připadal pobyt na tomto ostrově jako život v pozemském ráji. Jeho krása i „přirozené“ zvyky jeho obyvatel je okouzlily. Bougainville nazval Tahiti Novou Kytherou a prohlásil jej za francouzskou državu, i když necelý rok předtím „působil“ na ostrově anglický kapitán Samuel Wallis. Jeho námořníci chtěli budit u domorodců hlavně respekt a to se jim nesporně podařilo. Přes jejich surové činy k nim zůstali Tahiťané přátelští a štědří a tím spíše se tak chovali i k Bougainvillovým lidem. Rozruch propukal jedině kvůli častým krádežím, jichž se ostrované dopouštěli z dětinské zvědavosti. Avšak „osvícený“ Bougainville jako rozený diplomat nedopustil, aby případné nedorozumění přerostlo v tragédii.\nPo dvanáctidenním pobytu dal kapitán v polovině dubna napnout plachty. Spolu s četnými dary si odvážel i mladíka Auturua, jenž toužil spatřit Francii, vlast svých přátel. Byl to užitečný „pasažér“ s cennými zkušenostmi s plavbou mezi blízkými tichomořskými atoly, ale jako tlumočník se neosvědčil, protože řeči obyvatel dalších tichomořských ostrovů, kolem nichž Bougainvillovy lodě proplouvaly, nerozuměl. Dlouhá plavba byla pro něj značným šokem, neboť se domníval, že cesta do Francie potrvá nanejvýš dva týdny, delší si totiž nedokázal představit.\nV květnu se \"Boudeuse\" a \"Etoile\" dostaly načas do oblasti bezvětří, poté se musely probíjet proti západním větrům a nakonec začala blízkost země přinášet jednu bouři za druhou. Byla to značně dobrodružná plavba. Koncem května dorazil Bougainville ke Quirósově zemi Sv. Ducha (dnešnímu ostrovu Espiritu Santo), kterou však oproti tradičnímu názoru nepokládal za pevninu, nýbrž za ostrov. V jeho blízkosti objevil čtyři další a celému souostroví dal jméno Velké Kyklady (dnešní Nové Hebridy – Vanuatu). Na jih a západ od nich se rozprostíral jen širý oceán. Po týdenní plavbě v západním kursu mu v dalším postupu zabránily mělčiny na vnější straně Velkého bariérového útesu. Severovýchodní pobřeží Nového Holandska leželo téměř na dosah, nechtěl však riskovat životy svých lidí a vydal se raději vzhůru směrem k Nové Guineji. I tak posunul pomyslnou mez, po kterou údajně sahalo východoaustralské pobřeží, o notný kus zpět.\n\nNa další cestě se musely obě lodi proplétat hustou sítí atolů, nazvaných na královu počest Louisiady. Později propluly mezi dvěma z dnešních Šalomounových ostrovů – Bougainville a Choiseul – a oklikou kolem Nového Irska se dostaly k severnímu pobřeží Nové Guineje. Plavba už trvala příliš dlouho, potraviny podléhaly zkáze a mezi mužstvem řádily kurděje i pohlavní nemoci „importované“ z Tahiti. Příděly musely být sníženy, ale dočasně zavedená „rovnost v jídle“ pomohla kapitánovi udržet disciplínu. Konec útrap a běd se však už blížil. Kapitán dopřál mužstvu krátký oddech na ostrůvku Buru s holandskou faktorií a poté v Batávii. Další plavba vedla už osvědčenou trasou přes ostrov Mauricius a mys Dobré naděje. V polovině března 1769 přistály Bougainvillovy lodě v Saint-Malo. První velká francouzská plavba kolem světa trvala dva roky a čtyři měsíce.\nBougainvillova výprava splnila své politické poslání a navíc dosáhla významných vědeckých úspěchů. Většina oblastí a ostrovů, které objevila, byla sice známá už předtím, ale její kapitán i astronomové Pierre-Antoine Véron a Du Bouchage značně upřesnili hydrografii, topografii i klimatologii Tichého oceánu, takže jejich následovníci se už mohli v této oblasti pohybovat mnohem bezpečněji. Bougainville se vydával na cestu jako přesvědčený zastánce hypotézy tzv. Jižní země, ale dosažené výsledky mu přinesly velké rozčarování – v prostorách Tichého oceánu žádný takový kontinent neobjevil. Bougainvillův cestopis \"Cesta kolem světa\" se stal po svém vydání roku 1769 bestsellerem. Úspěch objevitele a nadaného spisovatele však budil závist a vytvořil mu četné nepřátele ve velení francouzského loďstva. Urážlivé a štvavé kampani, v níž byl napadán jako dobrodruh a neschopný chráněnec královy milostnice madame du Barry, učinil rázně přítrž celou sérií soubojů.\n\nBougainville se dožil vysokého věku, ale nebyla to vůbec léta strávená v poklidu. Účastnil se americké války za nezávislost, načas velel brestské eskadře a krátká přízeň Ludvíka XVI. mu za Francouzské revoluce vynesla vězení. Teprve Napoleon Bonaparte plně ocenil jeho zásluhy a pověřil ho řadou čestných funkcí.\n\n\n\n"}
{"id": "167133", "url": "https://cs.wikipedia.org/wiki?curid=167133", "title": "Svatá Jana", "text": "Svatá Jana\n\nSvatá Jana \"(1923, Saint Joan)\" je historická divadelní hra anglického dramatika irského původu Georga Bernarda Shawa, nositele Nobelovy ceny za literaturu za rok 1925, která je považována za vrchol autorovy divadelní tvorby.\n\nBezprostředním podnětem k napsání této hry o francouzské národní hrdince z anglo-francouzské stoleté války, Johance z Arku, byla její kanonizace roku 1920. Jestliže Shaw nazval v titulu Janu svatou, pak v tom musíme spatřovat kus pro něj typické ironie, neboť jeho Jana je spíše veliký náboženský a společenský rebel a představitel zdravého lidského rozumu bojujícího proti násilí, dogmatismu a autoritářství. Shaw ji zobrazuje bez sebemenší idealizace a náboženské mystifikace, ale s obrovskou vnitřní silou, se kterou strhuje lidi kolem sebe k přímo zázračným činům a vede je k osvobození francouzské půdy i měst od anglické nadvlády.\n\nAni hrozná smrt na hranici nekončí Janin život, protože dívka žije v srdcích a myslích prostých Francouzů jako jejich selská světice a lidová hrdinka. Nakonec se musí před ní sklonit i světská a církevní moc a rehabilitovat ji. V posledním obraze se Jana objevuje po pětadvaceti letech králi Karlu VII., kterého korunovala v Remeši, v neklidném snu, ve kterém vystupují i postavy z předešlých obrazů. Mezi ně náhle vstupuje směšný pán z 20. století a všem oznamuje, že Jana byla Vatikánem prohlášena za svatou. Všichni před ní u vytržení poklekají, ale když je jich Jana zeptá, zda má vstát z mrtvých a vrátit se mezi ně jako živá žena, zdvořile se vykrucují a nenápadně se vytrácejí. Nakonec zůstane na jevišti Jana sama s velkou otázkou: \"„Ó Bože, jenž jsi stvořil tuto krásnou zemi, jak dlouho to potrvá, než bude připravena uvítat své svaté?“\".\n\nPodle hry byl roku 1957 natočen britský film režiséra Otto Premingera s Jean Sebergerovou v hlavní roli (scenáristickou úpravu provedl Graham Greene).\n"}
{"id": "167136", "url": "https://cs.wikipedia.org/wiki?curid=167136", "title": "Age of Love", "text": "Age of Love\n\nAge of Love nebo The Age of Love má více významů:\n\n"}
{"id": "167141", "url": "https://cs.wikipedia.org/wiki?curid=167141", "title": "Seznam slovinských spisovatelů", "text": "Seznam slovinských spisovatelů\n\n\n\n\n\n\n\n\n\n\n\n\n\n\n\n\n\n\n"}
{"id": "167146", "url": "https://cs.wikipedia.org/wiki?curid=167146", "title": "Britská krátkosrstá kočka", "text": "Britská krátkosrstá kočka\n\nBritská krátkosrstá kočka je plemeno kočky domácí, vyšlechtěné kolem roku 1900 ve Velké Británii. Byla vyšlechtěna křížením perských koček a domácích krátkostrstých koček s mohutnou stavbou těla. Nejprve byla chována pouze v modré variantě, později se objevily další barevné varianty a v současnosti se chová ve všech možných barevných variantách. Britská krátkosrstá kočka je jedním z nejoblíbenějších plemen čistokrevných koček zejména pro svou přítulnou povahu, hebkou srst a pěknou tělesnou stavbu.\n\nBritské krátkosrsté kočky mají milou přítulnou a hodnou povahu, v mládí jsou velmi hravé a v dospělosti jsou klidné. Snášejí se s ostatními domácími zvířaty a dovedou se zabavit i samy i když dobu čekání na svého pána si převážně krátí spánkem nebo pozorováním vody v koupelně. Britské krátkosrsté kočky jsou vhodné pro chovatele s dětmi a pro chovatele, kteří chtějí mít pokojného domácího mazlíčka.\n\nBritská modrá krátkosrstá kočka je středně velká až velká. Má krátkou hustou srst s bohatou podsadou. Hlava je velká, kulatá s masivní lebkou, nos je krátký, široký a rovný. Uši jsou malé, mírně zakulacené a široce posazené. Oči jsou velké a kulaté a mají žlutou až měděnou barvu (u barevných variant jsou povolené i modré a zelené oči).\n\nČerná britská krátkosrstá kočka má stejnou černou barvu, bez barevných variet. Bílé chloupky po těle jsou nežádoucí. Malá koťata mohou být lehce zrzavá, toto zbarvení přibližně v půl roce mizí. Pokud se černé britky sluní na slunci, může jejich srst získat hnědavé, nežádoucí zbarvení. \n\"Oči\" jsou jiskřivé oranžové nebo měděné. \n\"Hlava\" je kulatá, široká s krátkým nosem. Černý čenich. \n\"Uši\" se zaokrouhlenou špičkou. \n\"Tělo\" je stejné jako u ostatních britek, polštářky tlapek černé.\n\"Povaha\" je milá společnice a přítulná\n\n\"Srst\": krátká, hustá, bílá, bez odstínů žluté a našedlé.\n\"Oči\": velké, kulaté, oranžové. Každé oko může mít různou sytost barvy.\n\"Uši\" zakulacené.\n\"Hlava\": kulatá, široká, rovný nos, čenich má růžovou barvu.\n\"Tělo\" je silné, robustní, polštářky tlapek mají růžovou barvu.\n\"Povaha\": vypadá perfektně a stejně tak vystupuje.\n\"Variety\": s modrýma očima, s oranžovýma očima, s nestejně zbarvenýma očima\n\nSrst: krátká, hustá podsada, jemná na dotek.Zbarvení jednobarevné, krémové, bez bílých znaků.\nOči: velké, kulaté, měděné, oranžové, zlaté. Oříšková barva je vada, oproti minulosti, byly povoleny.\nHlava: kulatá, široká, růžový čenich. Uši jsou zakulacené.\nTělo: silné, podsadité. Tlapky mají růžovou barvu.\nPovaha: přítulná a velmi milá.\nVariety: žádné.\n\nSrst: krátká, hustá podsada. Barva světle až středně modrá.\nMramorování je nežádoucí. Tygrování se může objevit u malých koťat, ale za pár měsíců zmizí.\nOči: velké, kulaté, měděné nebo oranžové.\nHlava: kulatá, modrý čenich, uši zakulacené.\nTělo: podsadité, tlapky jsou modré barvy.\nPovaha: milá, přítulná, vyrovnaná, ale zároveň rozmazlená princezna a někdy i uličník. Má zvláštní zvukové projevy. Není tak hlučná, jako siamky, ale její zvuková konverzace je velmi výřečná. Její hluboké, hrdelní mňau zní v mnoha tónech.\nVariety: Někdy je kartouzská kočka považována za varietu britských krátkosrstých, jindy za samostatné plemeno.\nTyto kočky byly vyšlechtěny v klášteře Chartrese ve Francii. Jsou silnější a větší než modré britky, mají protáhlejší obličeje a šedivější barvu srsti. Jsou si na první pohled velmi podobné.\n\nSrst: krátká, hustá, bez známek tygrování. Světle modrá a krémová nesmí tvořit žádné skvrny. Optimální je velmi světlé zbarvení. Světlé chloupky jsou jemnější na dotek, než modré.\nOči: velké, kulaté, měděné, oranžové nebo zlaté.\nHlava: kulatá, modrý čenich, uši zakulacené.\nTělo: podsadité, tlapky růžové, modré nebo směs obou barev.\nPovaha: velmi živá, zvědavá.\nVariety: nejsou žádné.\n\nSrst: Mramorování má jasně černou barvu. Srst je krátká, jako plyšová. Jasně je vidět kresba srsti. Na nohou má jakoby náramky.\nOči: velké, kulaté, měděné až zlaté. Od koutku vnějšího oka se táhne dobře viditelný pruh.\nHlava: Kulatá, široká, čenich má jasně červenou barvu. Uši zakulacené.\nTělo: stejně jako ostatní britky, podsadité. Barva tlapek červená.\nNiga:černá\nPovaha: přátelská, přítulná.\nVariety: První varieta má na boku kresbu, která vypadá jako obláčky. Druhý typ má kresbu podobnou spirálám. Je to klasický typ. Má na hřbetě tři pruhy , na hrudi náhrdelník, na čele kresbu do M. Obě strany těla mají mít stejnou kresbu. Další varieta je Stříbřitá černě mramorovaná britská krátkosrstá kočka s klasickou kresbou.\n\nSrst: krátká a hustá a černé, červené, krémové skvrny by měly být stejnoměrně rozdělené po celém těle. Pokud mají na hlavě tzv. plamínek - lysinku, jedná se o zvlášť ceněné jedince.\nOči: velké, kulaté, oranžové nebo měděné.\nHlava: kulatá, čenich je černé barvy.\nTělo: podsadité, silné, tlapky růžové, černé nebo černorůžově skvrnité.\nPovaha: bystrá a okouzlující.\nVariety: Želvovinová s bílou barvou (podobná želvovinové a navíc má bílé barvy) nebo modřeželvovinová s bílou (má místo černé barvy barvu modrou a krémovou).\n\nSrst: krátká , hustá s pravidelnými plochami. Barevné skvrny mají být i po tvářích a nejlepší je i lysinka na obličeji,neboli tzv. Véčko\nOči: velké, kulaté, měděné nebo oranžové. Zelené jsou považovány za vadu.\nHlava: kulatá, čenich růžový nebo odpovídající barva skvrnám po těle. Uši jsou zakulacené.\nTělo: svalnaté,silné nohy,podsadité. Tlapky mají růžovou barvu nebo barvu obdobnou jako skvrny.\nPovaha: přítulná\nVarianty: I. černobílá, II. modrobílá, III. červenobílá, IV. krémovobílá, lilovobílá , čokoládovobílá,modrokrémovobílá,lilověkrémovobílá,černěkrémovobílá,čokoládověkrémovobílá\nVarianty s bílou\nBritské krátkosrsté kočky se vyskytují i mnoha barevných formách s bílou barvou:\nbicolor: bílá pokrývá 1/4 až 1/2 těla,\nharlekýn: bílá pokrývá více než 1/2 těla,\nvan: bílá pokrývá celé tělo s výjimkou ocasu a skvrn na hlavě\n\nSrst: krátká, hustá, spodek srsti má světlou až stříbrnou barvu, horní část je černá.\nOči. velké, kulaté, měděné, zlaté, oranžové.\nHlava: kulatá, černý čenich. Uši zakulacené.\nTělo: podsadité. Tlapky mají černé polštářky.\nPovaha: přítulná, milá.\nVariety: Jsou dvě kouřová britská krátkosrstá a to v barvách černé a modré.\n\nSrst: krátká, hustá, bílá, na bocích, hlavě, ocásku a na uších má tmavé zabarvení. Barva podsady by měla být co nejbělejší. Barva zabarvení může být jako obvykle u britských koček, i hnědá.\nOči: kulaté, velké, barva očí zelená, černě orámované. Podstatný rozdíl oproti ostatním britským kočkám.\nHlava: kulatá, široká, růžový čenich, uši zakulacené.\nTělo: statné, tlapky růžové nebo v barvě zabarvení pesíků.\nPovaha: spokojená, vyrovnaná.\nVariety: různé zbarvení konečků srsti.\nBritské krátkosrsté kočky se vyskytují i mnoha barevných formách s bílou barvou:\n\n\nU britských krátkosrstých koček všech barev se vyskytují následující kresby:\nNejnověji se chovají i britské krátkosrsté kočky s odznaky tzv. colourpoint.\n\n"}
{"id": "167147", "url": "https://cs.wikipedia.org/wiki?curid=167147", "title": "Shake That!", "text": "Shake That!\n\nShake That! (Zatřes s tim!) je píseň německé skupiny Scooter z alba Mind The Gap z roku 2004. Jako singl vyšla píseň v roce 2004. Ve skladbě je výrazná syntetická basa a trubky, které jsou pro Scooter netypické. V refrénu je použit sampl z písně \"Shake Your Booty\" od KC & The Sunshine Band. Singl vyšel i jako limitovaná edice.\n\n\n"}
{"id": "167155", "url": "https://cs.wikipedia.org/wiki?curid=167155", "title": "Siamská kočka", "text": "Siamská kočka\n\nSiamská kočka patří mezi krátkosrstá plemena kočky domácí. Siamské kočky mají charakteristické zbarvení – obličej, tlapky a ocas jsou tmavé a tělo má světle čokoládově hnědé zbarvení. Plemeno pravděpodobně vzniklo ve 14. století v Thajsku. Siamské kočky mají hmotnost v rozmezí 2,5–6,5 kg, hlučnou povahu a jsou velmi energické a zvídavé. Mají až psí povahu a bez jejich asistence se v domácnosti zpravidla nic neobejde. Snadno se také naučí aportovat nebo chodit na vodítku na procházku se svými pány. \n\nSiamská kočka pochází ze Siamu, dnešního Thajska. Říká se, že siamské princezny odkládaly své prsteny na dlouhé štíhlé ocasy svých koček a prsteny byly proti sklouznutí jištěny zalomením ocasu. Další legenda praví, že siamky sloužily jako strážkyně největších cenností chrámů a zíraly na ně tak upřeně, až se jim zkřížily oči .\n\nV ilustrovaných rukopisech ze Siamu, které vznikly v letech 1351–1767, je možné vidět obrázky koček s odznaky, které se velmi podobají siamským kočkám. Ze 14.století pocházejí zmínky o kočkách siamského typu, které byly běžně v ulicích a křížily se s domácími kočkami. Německý přírodovědec Peter Simon Pallas popisuje volně žijící siamské kočky také ve středním Rusku .\n\nV 19. století se siamské kočky dostaly do Evropy a poprvé byly vystaveny na výstavě v Crystal Palace v Londýně roku 1871. V roce 1884 poslal britský generální konzul působící v Bangkoku Owen Gould několik siamských koček s černohnědými odznaky své rodině do Anglie. Tyto siamky byly darem od siamského krále Rámy VI. a je tedy velmi pravděpodobné, že pocházely z královského, ušlechtilého chovu. Král Ráma VI., který vládl mezi lety 1868–1910, byl známý svou láskou ke kočkám . \n\nV roce 1892 byl sepsán první výstavní standard, kde zalomení ocasu (zálomek) a šilhání bylo považováno za žádoucí plemenný znak. Dnes jsou tyto znaky považovány za vadu . Prvním známým britským šampionem z roku 1896 byl kocour Wankee, který byl dovezen z Hongkongu a měl typické, černohnědé odznaky. Téhož roku se na výstavě objevila také první siamka s modrými odznaky, která byla v té době diskvalifikována. Toto zbarvení začalo být uznáváno až ve 30. letech 20. století.\n\nV současné době je původní typ siamské kočky od té současné natolik odlišný, že byla původní siamská kočka označena názvem thajská a chová se v některých chovatelských organizacích jako zcela samostatné plemeno. FIFe tyto kočky v současnosti registruje v seznamu neuznaných plemen (EMS kód THA non). \n\nSiamská kočka je středně velká kočka se zadníma nohama delšíma, než jsou přední. Tělo je pevné a svalnaté. Tlapky jsou malé a oválné. Ocas je dlouhý a tenký. Hlava má podlouhlý trojúhelníkovitý tvar, nos je dlouhý a rovný. Uši jsou velké, mají rovněž trojúhelníkovitý tvar a opticky prodlužují hlavu. Oči jsou šikmo posazené a modré. Srst je krátká, téměř bez podsady, s výrazným leskem .\n\n\n\n\nŽelvovinové, které působí na základní a ředěné barevné variety. Toto zbarvení je vázáno na pohlaví, nosit jej mohou pouze kočky, nikoli kocouři.\n\nU všech barevných variet (kromě bílé) je možná kombinace s kresbou (tabby), která se značí EMS kódem SIA ... 21 \n\nSiamská kočka vyžaduje pozornost a bývá ráda jejím středem, miluje mazlení a hlazení, naučí se i aportovat hračky. Hlasitě projevuje svoje nálady – kocour v říji až tak hlasitě, že o tom ví širé okolí. \n\nKrátká a jemná srst siamských koček nevyžaduje žádnou zvláštní péči. Ohledně barvy siamských koček je zajímavý fakt, že koťata se rodí vždy čistě bílá – a teprve časem jim ztmavnou nohy, ocas, uši a nos – vytvoří se ony typické odznaky. Vybarvení je dokončeno ve stáří tří let. \n\nPro všechna tato plemena platí stejný standard podle FIFe, kočky tedy mají shodné tělesné charakteristiky, liší se pouze barvou očí a barvou, případně délkou srsti .\n\n"}
{"id": "167157", "url": "https://cs.wikipedia.org/wiki?curid=167157", "title": "Jiří Magál", "text": "Jiří Magál\n\nJiří Magál (* 11. dubna 1977 Chrudim) je bývalý český reprezentant v běhu na lyžích.\n\nLyžovat poprvé zkoušel ve čtyřech letech a v šesti letech se přihlásil do lyžařského oddílu v LOKO Krnov, kde v té době byl trenérem jeho dědeček. Od čtrnácti let pokračoval v oddílu RD Jeseník. Od roku 1996 závodil za Duklu Liberec, měl hodnost praporčíka a jeho osobním trenérem byl Václav Korunka. Při premiéře na Světovém poháru ve Val di Fiemme 16. prosince 1997 se nevešel ani do první stovky. Absolvoval čtvery zimní olympijské hry (Nagano 1998, Salt Lake City 2002, Turín 2006, Vancouver 2010) a osm mistrovství světa v běhu na lyžích (Ramsau 1999, Lahti 2001, Val di Fiemme 2003, Oberstdorf 2005, Sapporo 2007, Liberec 2009, Oslo 2011, Val di Fiemme 2013). Své první olympiády v japonském Naganu se zúčastnil ve dvaceti letech a především sbíral zkušenosti. Po olympiádě v Salt Lake City chtěl skončit, ubíjen bariérou průměrnosti. Výsledkově se mu začalo dařit pod vedením trenéra Korunky od sezóny 2003/04, kdy začal pravidelně bodovat ve Světovém poháru a v Le Clusaz na volné patnáctce dojel šestý. V roce 2006 se mu na olympiádě v Turíně podařilo probojovat do první desítky v běhu na 50 km – doběhl na osmém místě. Jeho čtvrtá olympiáda ve Vancouveru pro něj skončila životním úspěchem, když získal bronz ve štafetovém závodu na 4×10 kilometrů, v němž běžel 3. úsek volnou technikou. Na mistrovství světa bylo jeho nejlepším individuálním umístěním 13. místo v roce 2009. V dubnu 2014 oznámil na svých webových stránkách konec své závodní kariéry.\n\n\n\nVe své kariéře se v individuálních závodech SP zatím pětkrát umístil v \"top ten\":\n\n\nV letní sezóně se účastní závodů v běhu do vrchu. V roce 2005 vyhrál běh na Dvoračky, Lysou horu i domácí mistrovství na Králickém Sněžníku. Titul však paradoxně nezískal, protože nemá atletickou registraci. V roce 2006 vyhrál běh na Černou horu v Krkonoších. V roce 2009 opět vyhrál běh na Lysou horu (již potřetí) a běh na Králický Sněžník.\n\nV září 2006 se poprvé zúčastnil závodu Dolomitenmann (Mistrovství světa extrémních štafet) v Lienzu. Porazil všechny favority v běhu do vrchu a překvapil celý svět, tým Fackelmann, v jehož dresu startoval, obsadil celkově 7. místo. V roce 2007 své vítězství v běhu do vrchu zopakoval, tentokrát v barvách týmu Škoda Auto, který obsadil celkové druhé místo.\n\nNarodil se 11. dubna 1977 v Chrudimi, ale dětství prožil v Krnově. Do Chacholic u Chrudimi však pravidelně jezdil na prázdniny k prarodičům. V Krnově navštěvoval ZŠ Janáčkovo náměstí. V Jeseníku studoval SOŠ a SOU strojírenské a stavební - vyučil se automechanikem a složil maturitu. Od roku 1996 žije v Liberci. V roce 2004 studoval ekonomiku a management na Vysoké škole báňské v Ostravě. V roce 2008 se oženil. \n\n"}
{"id": "167159", "url": "https://cs.wikipedia.org/wiki?curid=167159", "title": "Druhá vláda Mirka Topolánka", "text": "Druhá vláda Mirka Topolánka\n\nDruhá vláda Mirka Topolánka byla 9. vláda samostatné České republiky; byla jmenována 9. ledna 2007, důvěru jí Sněmovna odhlasovala 19. ledna 2007, 24. března 2009 jí byla Poslaneckou sněmovnou vyslovena nedůvěra a vládla tak v demisi až do jmenování vlády Jana Fischera 8. května 2009.\n\nVláda byla tvořena koalicí ODS (9 zástupců), KDU-ČSL (5 zástupců) a Strany zelených (4 zástupci). Celkem měla 18 členů, o 3 víc než první vláda Mirka Topolánka (v důsledku přidání dvou ministrů bez portfeje a místopředsedy bez konkrétního rezortu). Všichni ministři za ODS byli i v ní (Vondra jako ministr zahraničí, Gandalovič pro místní rozvoj), naopak z té kromě nestraníků odešel jen ministr financí Vlastimil Tlustý.\n\nLegitimita vlády od občanů České republiky (hlasy ve volbách a mandáty na počátku volebního období – pozdější změny nejsou zohledněny):\n\nMirka Topolánka jmenoval prezident Václav Klaus premiérem podruhé 8. listopadu 2006. Ve čtvrtek 21. prosince napoprvé odmítl sestavenou vládu okamžitě jmenovat a odůvodnil to zejména navržením Karla Schwarzenberga na ministerstvo zahraničí, čímž vyvolal vlnu kritiky ohledně ústavnosti takového postupu a potvrdil roztržku mezi svým a Topolánkovým křídlem ve straně. Nakonec byla vláda po formálním podpisu koaliční smlouvy 28. prosince a menších změnách mezi ministry KDU-ČSL jmenována 9. ledna 2007\n\nDůvěru vláda získala na mimořádné 9. schůzi Poslanecké sněmovny v pátek 19. ledna. Pro hlasovalo 100 poslanců. 97 proti, 2 nepřítomní, 1 se zdržel. Odhlasování důvěry kromě poslanců koaličních stran po nejistých očekáváních nakonec umožnili poslanci ČSSD Miloš Melčák a Michal Pohanka, kteří před hlasováním opustili sál. Poslanec ČSSD Petr Wolf, o němž v předchozích dnech média spelukovala, že rovněž vládu bude tolerovat, při hlasování nepoužil přesně předepsanou formulaci (řekl „jsem proti návrhu“ místo „proti návrhu“), a proto ho podle jednacího řádu předseda sněmovny Miloslav Vlček (z ČSSD) započítal, že se zdržel hlasování.\n\nVláda se v čele s Mirkem Topolánkem, Alexandrem Vondrou a Karlem Schwarzenbergem ujala předsednictví České republiky v Radě Evropské unie v prvním pololetí roku 2009. Před Českou republikou předsedala REU Francie a po ní následuje Švédsko.\n\nDne 24. března 2009 (na 5. pokus) vyslovila Poslanecká sněmovna této vládě nedůvěru. Byla to první vláda v historii České republiky, která byla svržena hlasováním poslanecké sněmovny o nedůvěře.\n\nPro návrh na vyslovení nedůvěry bylo 101 poslanců, proti návrhu 96 poslanců. Proti setrvání kabinetu hlasovali kromě poslanců ČSSD a KSČM také rebelující poslanci ODS Vlastimil Tlustý a Jan Schwippel a bývalé poslankyně Strany zelených Věra Jakubková a Olga Zubová, nyní členky Demokratické strany zelených. Prezident Václav Klaus poté oznámil, že poté, co Sněmovna vyslovila vládě nedůvěru, se bude vývoj událostí ubírat standardní ústavní cestou, tedy jmenováním nového předsedy vlády, který navrhne novou vládu.\n\nNovou vládou byla 8. května 2009 jmenována vláda Jana Fischera, která vládu Mirka Topolánka nahradila; důvěru poslanecké sněmovny obdržela 7. června téhož roku.\n\nBývalý premiér Mirek Topolánek s odstupem času prohlásil, že hlasování o nedůvěře patří ke standardním postupům opozice a že zodpovědnost za tehdejší pád vlády nenesou opoziční poslanci ČSSD a KSČM, nýbrž koaliční poslanci Jakubková, Schwippel, Tlustý a Zubová.\n\n\n"}
{"id": "167160", "url": "https://cs.wikipedia.org/wiki?curid=167160", "title": "Oscilátor", "text": "Oscilátor\n\nOscilátor (z lat. \"oscillo\", kmitat) je systém nebo zařízení, schopné kmitavého pohybu, při němž se hodnoty určitých parametrů (poloha, rychlost, napětí atd.) periodicky opakují. Oscilátory mohou být mechanické, elektrické aj. a dělí se na harmonické (kyvadlo, závaží na pružině), kde je průběh kmitu charakterizován sinusoidou, relaxační s nesouměrným tvarem kmitů a další.\n\nVe fyzice jsou nejdůležitější harmonické oscilátory, u nichž se periodicky přeměňuje jedna forma energie v jinou a zpět. Příkladem může být matematické kyvadlo, hmotný bod, zavěšený na výkyvném rameni. Při vychýlení do krajní polohy se polohová energie hmotného bodu zvýší a působením gravitace se bod začne pohybovat po oblouku do rovnovážné (svislé) polohy. V rovnovážné poloze se tato polohová energie zcela přeměnila v pohybovou energii a díky ní kyvadlo vykývne do krajní polohy na druhé straně. Tam se zastaví, protože pohybová energie se zcela přeměnila v polohovou a děj se opakuje. U závaží na pružině se podobně přeměňuje polohová energie závaží v energii závěsné pružiny a naopak.\n\nHarmonický oscilátor lze obecně popsat rovnicí harmonického pohybu, která platí pro oscilátory mechanické i elektrické:\nkde formula_2 je vlastní (kruhová) frekvence systému. Obecné řešení má tvar:\nkde formula_4 je amplituda kmitů a formula_5 je fáze v čase t=0.\n\nOkamžitá poloha, rychlost i zrychlení hmotného bodu je dána sinusoidou, rychlost je nulová v krajních bodech, poloha a zrychlení v rovnovážném bodě. Znaménko rychlosti se mění v krajních bodech, znaménko zrychlení v rovnovážném bodě. Vlastní frekvence harmonického oscilátoru závisí pouze na jeho parametrech (u kyvadla jen na jeho délce) a je tedy přesně daná. Idealizované matematické kyvadlo nemá žádné ztráty, jeho kmity jsou netlumené a volné a nepotřebují žádnou další energii. Naproti tomu reálný oscilátor má vždy nějaké ztráty a jeho kmity jsou tlumené, tj. jejich amplituda se v čase zmenšuje. Pro dosažení netlumených kmitů se oscilátoru musí přivádět energie zvenčí.\n\nHarmonický oscilátor je důležitý i v oblasti kvantové fyziky, viz Lineární harmonický oscilátor.\n\n\nElektrický harmonický LC oscilátor obsahuje rezonanční obvod sestavený z cívky a kondenzátoru a jeho kmitočet je určen \"Thomsonovým vztahem\":\nV oscilátoru se proměňuje náboj kondenzátoru v energii elektromagnetického pole cívky a naopak. Vzhledem ke ztrátám je součástí oscilátoru zesilovací prvek (tranzistor atd.) a vlastní laděný obvod LC je obvykle zařazen do větve kladné zpětné vazby.\n\nLC oscilátory se používají pro vysoké frekvence, LC obvod se často nahrazuje křemenným nebo keramickým výbrusem. Existuje řada různých zapojení:\n\nRelaxační oscilátor vykonává periodické kmity, založené na nelineárním prvku. Tyto oscilátory nemohou kmitat volně, nýbrž potřebují trvalý přísun energie. Jejich frekvence závisí na přiváděné energii a dalších parametrech, není tedy příliš stálá, zato se dá snadno měnit a synchronizovat. Příkladem elektromechanického relaxačního oscilátoru může být elektrický zvonek nebo bzučák. Při zapojení proudu elektromagnet přitahuje kotvu s kontaktem. Když ji přitáhl, kontakt se přeruší, kotva odpadne a děj se může opakovat.\n\nV elektronice to může být pozvolné nabíjení kondenzátoru přes odpor. Když napětí kondenzátoru dosáhne určité hodnoty, otevře se nelineární prvek (výbojka, dioda, tranzistor) a kondenzátor se vybije. Kmity nemají sinusový tvar a v různých bodech obvodu mají obvykle obdélníkový nebo trojúhelníkový tvar („pila“). Používají se často v digitální a počítačové technice aj.\n\nTaké cyklus spalovacího motoru lze chápat jako relaxační oscilátor. Podobné periodické procesy se často vyskytují v živých organismech, například srdeční tep a jiné procesy. Také ve společenských vědách a v ekonomii se popisují periodické procesy, které mají relaxační povahu.\n\n"}
{"id": "167169", "url": "https://cs.wikipedia.org/wiki?curid=167169", "title": "Mapař", "text": "Mapař\n\nMapař je oborové označení tvůrce map pro orientační běh. Slovo je odvozeno od výrazu mapování, což je v tomto případě specifická činnost podobná práci zeměměřiče. Mapař důkladně a systematicky prochází mapovaný prostor a do pracovních podkladů zaznamenává všechny prvky v terénu, které později přenese do výsledného mapového díla. Mapař především měří vzdálenosti a délky bodových a liniových objektů (zpravidla krokováním, tj. měřením pomocí délky kroků) a jejich azimuty (úhly pomocí buzoly) tak, aby výsledné dílo co nejvěrněji odráželo skutečnost.\n\nMapař zpravidla ve druhé fázi provádí činnost kartografa, když své měření převádí na výsledné mapové dílo s přesně stanoveným mapovým klíčem. Dříve se jednalo o překreslování tuší na folie pro tisk, dnes je práce plně převedena na stolní počítače. K překreslování mapy do počítače (tj. digitalizaci mapy) se používá nejčastěji program OCAD. Dalšími programy jsou Openorienteering Mapper, Momap a System Asmund.\nČinnost mapaře je zpravidla časově velmi náročná a je závislá na povaze mapovaného území, kterým je zpravidla les. Pro představu: mapování 1 km² trvá cca 40 h (běžný les) až po 200 h (skalnaté území). Samotné překreslování pracovních podkladů na stolním počítači je zpravidla 1/3 doby strávené v terénu.\n\nPráce mapařů, tj. tvorba map pro orientační běh, je jedna z nejdůležitějších činností pro tento sport.\n\n"}
{"id": "167170", "url": "https://cs.wikipedia.org/wiki?curid=167170", "title": "Ventriculus", "text": "Ventriculus\n\nVentriculus může být:\n\n"}
{"id": "167172", "url": "https://cs.wikipedia.org/wiki?curid=167172", "title": "Divadlo Spejbla a Hurvínka", "text": "Divadlo Spejbla a Hurvínka\n\nDivadlo Spejbla a Hurvínka je loutkové divadlo zaměřené především na představení pro děti, v nichž hrají hlavní roli Spejbl, Hurvínek, Mánička, paní Kateřina a pes Žeryk. Bylo založeno v Plzni v roce 1930 Josefem Skupou. Začátkem roku 1944 bylo nacistickými úřady uzavřeno až do konce 2. světové války. Na podzim 1945 divadlo přesídlilo do Prahy, kde působí až dosud.\n\nProfesor Josef Skupa působil v Plzni v amatérském Loutkovém divadle Feriálních osad (založeno 1913),přivedl jej tam jeho kamarád Antonín Doležal v době, kdy tam působila loutkoherecká rodina Nováků, kde po čase došlo k rozchodu původně spřátelených ochotníků, neboť nešlo o profesionální scénu. Působila zde jako vodička loutek i Marie Rosůlková, pak členka činohry Městského divadla v Plzni, kde prof. Skupa působil jako šéf scény, což vyměnil za pedagogickou činnost. Vývoj vedl k tomu, že si v roce 1929 prof. Josef Skupa zaregistroval na Obchodní komoře v Plzni vlastní a původní ochrannou známku na své loutky Spejbla a Hurvínka a následně od r. 1930 začal působit ve vlastním zájezdovém Plzeňském divadélku Spejbla a Hurvínka (kde členem souboru byl i Augustýn Nosek, který Skupovi jako překvapení a opožděný dar k jeho narozeninám vyřezal zmenšeninu loutky Spejbla...). Feriální osady ale působily dál až do r.1936 a postavy S+H vystřídal jiný druh humoru a např. postavy James a Plecko, nikdy ale nedošly úspěchu svých předchůdců. Už od počátku se zde hrály hry pro děti i pro dospělé a tuto tradici Divadlo S+H dodržuje dodnes. Pro děti jsou určeny jak příběhy ze současnosti, tak i zcela pohádkové příhody; hry pro dospělé jsou převážně satirické komedie. Původních her uvedlo divadlo do dnešních dnů kolem 250. Kromě jednotlivých her si popularitu získala také jeho pásma krátkých scének a grotesek, prokládaných písněmi.\n\nDivadlo sídlilo v Plzni, ale Skupa s loutkami často vyjížděl hostovat, takže se divadlo stalo v Československu velmi populární; několikrát Skupa hrál i v zahraničí, i když téměř výhradně česky. V roce 1944 byl Josef Skupa zatčen gestapem a divadlo bylo nuceně uzavřeno. Po skončení 2. světové války se Skupa rozhodl divadlo znovuotevřít, jako podmínka mu a jeho manželce bylo uloženo vstoupit do tehdejší KSČ, kde za \"odměnu\" byly přiděleny prostory v Hasičském domě na Římské 45 (původní Divadlo Malé operety) a od října 1945 tam scéna působila do roku 1995, kdy dostala výpověď od majitele objektu. Od roku 1995 působí divadlo na adrese Dejvická 38, Praha 6 - Bubeneč (bývalé kino Svornost).\n\nPo Skupově smrti se ředitelem divadla a hlavním loutkohercem stal Miloš Kirschner (1927–1996), který už za Skupova života alternoval. Rozšířil také Skupovu tradici zájezdů do zahraničí, přičemž se dokázal vždy naučit představení v jazyce hostitelské země, čímž se spejblovské hry staly přístupné pro všechny a divadlo je i dnes v zahraničí nejproslulejší českou loutkovou scénou. Dosud divadlo hrálo v 31 zemích v 18 jazycích.\n\nPo Kirschnerově smrti se ředitelkou divadla stala Kirschnerova žena a interpretka Máničky a paní Kateřiny, Helena Štáchová. Spejbla a Hurvínka převzal Martin Klásek, který už dříve za Kirschnera alternoval.\n\nJosef Skupa zemřel bezdětný (se zanecháním závěti z 5.2.1933), a tak jeho autorská práva přešla na jeho manželku Jiřinu. Jejich současným držitelem se stal Městský ústav sociálních služeb v Plzni, který vyvolal soudní spor, v němž se pokusil získat svůj podíl na příjmech divadla kvůli používání Skupových loutek. Ve vleklém soudním sporu (který probíhal v letech 1998–2007) žalobce neprokázal, že by Skupa vytvořil výtvarné dílo, podle něhož byla loutka provedena.\n\n\n\nBěhem existence divadla byla řada představení i zvlášť pro tento účel psaných her zaznamenána na zvukové nosiče .\n\n"}
{"id": "167176", "url": "https://cs.wikipedia.org/wiki?curid=167176", "title": "Louis Berthier", "text": "Louis Berthier\n\nLouis Alexandre Berthier (20. listopadu 1753 Versailles – 1. června 1815 Bamberg za nejasných okolností) byl napoleonský velitel, dosáhnuvší hodnosti Maršál Francie, suverénní kníže z Neuchâtelu, kníže z Wagramu a vévoda z Valanginu.\n\nOd malička byl svým otcem - vrchním velitelem topografického oddělení armády v časech Ludvíka XV. a Ludvíka XVI. - veden k vojenské kariéře. Ve 13 letech vstoupil do armády. Z královské topografické kanceláře pak přešel k aktivní vojenské službě, nejprve jako poručík generálního štábu, později jako kapitán dragounů. Během americké války za nezávislost sloužil od r.1780 v armádním expedičním sboru generála Jeana Rochambeaua pod Lafayettem. Roku 1789 byl králem Ludvíkem XVI. jmenován generálmajorem Národní gardy ve Versailles a opakovaně prokázal královské rodině dobré služby.\n\nPoznal, že revoluce nabízí mladým talentům velké možnosti a tak se brzy stal zásluhou odvahy, chladné mysli a především vynikajících topografických znalostí a zkušeností šéfem štábu Lafayetta, Lucknera a Custina. Během hrůzovlády, aby nevzbudil podezření, odešel do války ve Vendée. Jeho osobní odvaha při obraně Saumuru dne 12. června 1793 mu zajistila pochvalnou zmínku ve zprávě komisaře armády Konventu. Přesto byl jako bývalý královský důstojník podezřelý, a proto odešel z armády a žil na statku svého bratra.\n\nPo 9. termidoru byl jmenován vedoucím štábu gen. Kellermanna.\nTam si vydobyl pověst vynikajícího odborníka a generál Bonaparte si jej vybral jako velitele štábu Italské armády během kampaně 1796-1797. Počínal si velmi dobře i jako divizní generál v bitvách u Mondovy (22. dubna 1796), Lodi (10. května 1796), Codogna (9. května 1796), a Rivoli (14. ledna 1796). Provázel generála Bonaparte do Egypta v kampani 1798-1799 a s ním se i vrátil do Francie. Plně podporoval jeho akce k převzetí moci a po 18. brumaire se stal ministrem války. S jeho jménem pak jsou spojeny realizace tažení roku 1800 (bitva u Marenga) i tažení roku 1805 s Napoleonovými geniálními tahy - ulmským manévrem, letem orla a posléze lvím skokem v bitvě u Slavkova. Dne 18. května 1804 byl jmenován maršálem Francie, roku 1806 byl jmenován suverénním knížetem-vévodou neuchâtelským a valenginským, roku 1809 pak knížetem z Wagramu. Roku 1808 se (poté co řadu let žil s markýzou Viscontiovou) stal Berthier manželem Alžběty Bavorské, neteře bavorského krále Maxmiliana I. Zahrnut vysokými příjmy a dary (stal se mj. majitelem zámku Chambord), zastupoval císaře i při Napoleonově sňatku s rakouskou arcivévodkyní Marií Luisou per procurationem ve Vídni roku 1810. Byl pravou rukou císaře Napoleona na všech dalších taženích až do roku 1814, kdy byl v bitvě u Brienne raněn a nabyl přesvědčení, že další odpor je proti zájmům Francie. Patřil ke skupině maršálů, kteří přesvědčili císaře, aby abdikoval. Poté se dal k dispozici Ludvíkovi XVIII., který ho 4. června 1814 jmenoval pairem Francie.\n\nZa sto dní se nepřidal k Napoleonovi, doprovodil krále do Gentu a poté odjel na svá bavorská panství – „ Nechtěl se bít proti Francii za krále, ani proti králi za císaře“ (Chardigny).\n\nDne 1. červen 1815 pak za nejasných okolností tragicky zemřel pádem z okna druhého patra bamberského zámku. Na místě neštěstí je dodnes pamětní deska. Je pohřben v kryptě bavorských králů kostela na břehu Tegernsee.\n\nJeho význam pro moderní válečné umění je obrovský: stal se zakladatelem moderní štábní práce - štáb rozdělil do 5 oddělení, odpovídajících racionálním potřebám armády, která v zásadě nezměněna zůstala ve francouzské armádě dalších 140 let, projevil se jako organizátor a vojenský plánovač zcela nového – dosud neviděného rozměru. Zcela přeorganizoval zásobování armády, byl tvůrcem armádní logistiky v moderním pojetí. Napoleonovy myšlenky a globální disposice převáděl do stručných, přesných rozkazů a s císařem vytvořil dvojici, která změnila dějiny vojenské strategie.\n\n"}
{"id": "167178", "url": "https://cs.wikipedia.org/wiki?curid=167178", "title": "Jean Joseph Ange d'Hautpoul", "text": "Jean Joseph Ange d'Hautpoul\n\nJean Joseph Ange d'Hautpoul (13. května 1754 na zámku Salette (Cahuzac-sur Vére) – 12. února 1807, Eylau, Pruské Jílové, dnes Bagrationovsk, Kaliningradská enkláva, Rusko) byl francouzský generál v době Velké francouzské revoluce a především Prvního císařství.\n\nNarozen v rodině předrevoluční langedocké šlechty, vstoupil jako dobrovolník do korsické legie r. 1769 ve věku 15 let. Pak roku 1777 přešel do Langedockého pluku. Tam slouží nejprve jako kadet (1777-1792) a přes svůj šlechtický původ se díky podpoře a intervenci svých vojáků stává nakonec plukovníkem. Je účastníkem památných bojů revolučních v letech 1794 a 1795 a velí kavalerii předvoje armády na Sambře a Meuse. 26. červen 1794 bojuje u Fleurus. 4. června 1796 je povýšen na divizního generála ve funkci inspektora kavalerie. 18. dubna 1797 je účastníkem bitvy u Neuwiedu. Jourdan se snažil přičíst mu podíl na neúspěchu u Stockachu (25. března 1799). D'Hautpoul je však zproštěn viny a významně se podílí na bojích u Engen, Biberachu a konečně u Hohenlinden 3. prosince 1800.\n\nProslavil se v bitvě u Slavkova brilantním provedením útoku na střed nepřátelské sestavy. Napoleonem je jmenován senátorem a obdržel stužku Čestné legie s vysokým důchodem. Jako jeden z nejuznávanějších velitelů těžkého jezdectva se vyznamenal v tažení 1806-1807. V čele kyrysnické divize provádí rozhodující útok v bitvě u Jeny. Den před bitvou u Eylau vedl u Hoffu s naprostým úspěchem útok na ruské vojsko v silné obranné posici. Jaký dojem tato ataka vyvolala u očitého svědka dokládá citát z Pamětí barona Marbota : \"«Napoleon rozkázal, aby zaútočili strašliví kyrysníci generála d’Hautpoula, kteří přejeli most …a vrhli se na ruské řady s takovou rychlostí, že je doslova zadupali do země …pobili téměř zcela 8 ruských batalionů… Nikdy neviděl jsem útok jízdy s tak dokonalým výsledkem.»\nV bitvě u Eylau 8. února 1807) provedl v čele své 2. kyrysnické divize několik útoků a během památného Muratova útoku 12000 jezdců utrpěl komplikované střelné poranění kartáčem, kulkou z muškety a také bodákem na pravém stehnu.\n\nOdmítl provedení amputace dolní končetiny i přes osobní intervenci slavného chirurga Larreye a umírá 4 dny po bitvě – 12. února 1807. Napoleon zamýšlel povýšit generála D'Hautpoula do hodnosti maršála. Je pohřben ve Vornen. Jeho syn hrabě Alphonse Napoleon d’Hautpoul exhumoval ostatky, aby je převezl do Paříže. Generálovo srdce je uloženo v kryptě Invalidovny. Napoleon nechal jeho jméno vyrýt na Vítězném oblouku.\n\nZemřel na následky zranění utrpěného v bitvě u Eylau.\n\n"}
{"id": "167180", "url": "https://cs.wikipedia.org/wiki?curid=167180", "title": "Jérôme Bonaparte", "text": "Jérôme Bonaparte\n\nJérôme Bonaparte (15. listopadu 1784 Ajaccio — 24. června 1860 zámek Villegnis u Paříže) byl nejmladším bratrem Napoléona Bonaparte a v letech 1807 - 1813 králem vestfálským.\n\nSloužil ve francouzském námořnictvu, kam nastoupil v roce 1800. V hodnostním žebříčku postoupil až na kapitána lodi, ale v roce 1802 svoji loď v Karibském moři opustil a odplul do USA. Tam o rok později (1803) uzavřel manželství s Elizabeth Patterson (1785-1879), dcerou baltimorského obchodníka. Jejich společný syn Jerome Napoleon Bonaparte se narodil ve Velké Británii r. 1805. Napoleon, jakožto hlava bonapartského klanu, toto manželství neuznal a později je anuloval. Jérôme se vrátil k námořnictvu a do září 1806 se stal kontradmirálem. Ve stejném roce velel bavorským jednotkám.\n\nV souvislosti se zánikem Svaté říše římské a vyhlášením Rýnského spolku zřídil Napoleon nové státní útvary pod vedením Napoleonovi věrných osob, často Napoleonových příbuzných (tzv. korunovaní prefekti). Tak po Tylžském míru r. 1807, vzniklo z dosavadního brunšvického vévodství, Hessensko-Kasselska a části území Hannoverska a Pruska Vestfálské království. Králem byl Napoleonem určen Jérôme (byl korunován jako Hyeronimus I.). Hlavním městem byl zvolen Kassel, dříve residence kurfiřtů hesensko-kasselských. Král s celým dvorem osídlili kasselský zámek, ten však vzápětí vyhořel. Královskou residencí se pak stal zámek Bellevue. Používán byl též zámek Wilhelmshohe, který byl v té době přejmenován na Napoleonshohe. Občany Kasselu byl král označován jako „král Lustig“, jelikož veškeré jeho znalosti němčiny byly omezeny na větu „Morgen wieder lustig“ (zítra zase veselý). Roku 1807 se oženil s Kateřinou Württemberskou, s níž měl 4 děti.\n\nVestfálské království mělo sloužit jako příklad napoleonského moderního státu, vzoru ostatním německým státním útvarům, státu s moderní administrativou a justicí. Skutečně bylo zrušeno nevolnictví a patriarchální zákony, zaručena svoboda podnikání a Code civil. Reformy však byly úspěšné jen částečně, jelikož napoleonské války odčerpávaly obrovské finanční částky i lidské zdroje (Vestfálsko udržovalo v rámci Rýnského spolku 25000 mužů ve zbrani) a stát hospodářsky ruinovaly. Opakovaně došlo k nepokojům a povstáním proti francouzské nadvládě. Největší bylo vedenou Wilhelmem svobodným pánem z Dornbergu. Všechna však skončila neúspěchem. Po bitvě u Lipska r. 1813 se Království Vestfálské rozpadlo a na Vídeňském kongresu byly obnoveny předchozí státní útvary. Jeho tchán, král Fridrich I. Württemberský udělil Jérômovi titul knížete z Montfortu.\n\nPo rozpadu Vestfálského království odešel Jérôme do exilu střídavě v Itálii, Švýcarsku a Rakousku (převážně v Terstu, kde vlastnil krásný dům \"Villa Necker\"). Ale ještě v roce 1815 se postavil za svého bratra v bitvě u Waterloo, kdy velel divizi Reilleho sboru. Svým velením však divizi naprosto vyčerpal při pokusu o dobytí opevněného statku Hougoumont. Po pádu Napoleonské říše odmítla královna Kateřina nátlak svého württemberského příbuzenstva, aby se dala rozvést a do své smrti v roce 1835 zůstala po boku svého manžela. Jérôme se stihl ještě potřetí oženit, když se roku 1853 stala jeho vyvolenou Giustina Percoli (1811-1903), vdova po italském šlechtici. Když se jeho synovec princ Ludvík Napoleon stal francouzským prezidentem r. 1848, jmenoval Jérôma guvernérem pařížské Invalidovny. Během Druhého císařství byl Jérôme maršálem Francie (1850) a předsedou Senátu (1851) s titulem „císařský princ“ (1852).\n\nZemřel ve Villegnis (dnes Massy v Essone) a je pochován v blízkosti svého podstatně slavnějšího bratra v dómu pařížské Invalidovny. Mezi jeho potomky jsou jediní v současnosti žijící členové bývalého císařského rodu Bonaparte.\nZ prvního manželství s Alžbětou Pattersonovou (1785-1879):\n\nZ druhého manželství s württemberskou princeznou Kateřinou:\n"}
{"id": "167181", "url": "https://cs.wikipedia.org/wiki?curid=167181", "title": "Elektrizace", "text": "Elektrizace\n\nElektrizace může být:\n\n"}
{"id": "167197", "url": "https://cs.wikipedia.org/wiki?curid=167197", "title": "Rolandas Pavilionis", "text": "Rolandas Pavilionis\n\nRolandas Pavilionis (3. července 1944 Šiauliai – 10. května 2006 Vilnius) byl litevský politik a filozof.\n\nV letech 1990 až 2000 působil jako rektor Vilniuské univerzity. V volbách v roce 2004 byl zvolen poslancem Evropského parlamentu za Liberálně demokratickou stranu a v Evropském parlamentu vstoupil do frakce Unie pro Evropu národů. Po jeho smrti v roce 2006 jej v Evropském parlamentu nahradil Eugenijus Maldeikis.\n\n"}
{"id": "167201", "url": "https://cs.wikipedia.org/wiki?curid=167201", "title": "Koruna česká (rozcestník)", "text": "Koruna česká (rozcestník)\n\nKoruna česká může označovat:\n\n\n"}
{"id": "167205", "url": "https://cs.wikipedia.org/wiki?curid=167205", "title": "Meknes", "text": "Meknes\n\nMeknes [Meknes] (arabsky مكناس [Miknas], francouzsky Meknès [Meknes]) je město v severní části Maroka na řece Oued Boufekrane situováno mezi městy Fès (60 km) a Rabat (130 km), severozápadně od Středního Atlasu. V roce 2014 zde žilo přibližně 520 000 obyvatel. Z hlediska územně-správního členění Maroka je součástí regionu Fès-Meknès a vedle měst Fès, Rabat a Marrákéš je jedním ze čtyřech královských měst Maroka. Město se rozprostírá v průměrné nadmořské výšce 576 m n. m.\n\nHistorie města sahá až do dob Římské říše, když se na toto území dostali Římané již v roce 117 n. l. Samotný Meknes však vznikl až díky pevnosti Kasbah z 8. století. V 10. století osídlil tuto oblast berberský kmen Maknassa (někdy též \"Meknassis\") a kolem původní pevnosti vyrostlo město.\n\nNejvíce je však historie města spjata s působením sultána Moulaye Ismaila, za jehož vlády trvající 55 let (1672–1727) vyrostlo z provinčního města velkolepé hlavní město celé říše s dvaceti branami, více než padesáti paláci a přibližně 45 km hradeb s prvky maurské architektury. Tato doba bývá proto označována jako „Zlaté časy Meknesu“. Moulay Ismail byl vyhlášený stavitel po celém Maroku (budoval celá města, přístavy, ochranné kasry, paláce i mosty). Nejvíce se však věnoval Meknesu, kde se rozhodl uskutečnit rozsáhlý stavební program, na němž se podílel nejen jako hlavní architekt, ale někdy i jako dělník po boku svých otroků a zedníků. Peníze na tyto výstavby čerpal zejména z vojenských výprav jak na jihu proti berberským národům, tak na severu proti Evropanům.\n\nEkonomika města je založena zejména na turismu. Tomu napomáhá i zápis na listině Světového dědictví UNESCO. Z průmyslu je ve městě nejrozšířenější textilní a umělecká řemesla. Město je spojeno s Fesem dálnicí, nejbližší letiště je v Sais jižně od Fesu. Železniční spojení je zajištěno s Rabatem, Tangerem a Fesem.\n\n\n"}
{"id": "167212", "url": "https://cs.wikipedia.org/wiki?curid=167212", "title": "BCG matice", "text": "BCG matice\n\nBCG Matice je pojem marketingu a managementu, označující portfoliový model strategie, který vyvinula americká společnost Boston Consulting Group. Matice ukazuje spojitosti mezi tempem růstu obchodů a konkurenční pozicí společnosti. Slouží především manažerům společností jako pomoc při řízení a rozhodování se o zdrojích. V oblasti skladového hospodářství nám ukazuje v závislosti na financích, zajímavostí, prodej zboží na trhu, možnosti nárůstu či poklesu skladových zásob.\n\nZákladem analýzy portfolia je tzv. Boston Consulting Group Business matice (matrix). Použití matice probíhá ve třech krocích:\n\n\nPodle BCG matice jsou strategické podnikatelské jednotky rozděleny do čtyř kvadrantů podle toho, jaký podíl na trhu jednotlivé SPJ zaujímají a jaký se předpokládá rozvoj konkurenčního okolí.\n\nJednotlivé kvadranty BCG matice se nazývají: Otazníky (anglicky \"Question marks\"), Hvězdy (ang. \"Stars\"), Dojné krávy (ang. \"Cash cows\") a Bídní psi (ang. \"Dogs\").\n\n\nJe zřejmé, že jednotlivé produkty postupně mění svou pozici v portfoliu. Analýzy dosavadního vývoje a pravděpodobnosti budoucího vývoje těchto pozic jsou velmi dobrým základem pro stanovení marketingových cílů.\n\n"}
{"id": "167219", "url": "https://cs.wikipedia.org/wiki?curid=167219", "title": "Seznam hodností ozbrojených sil Spojených států amerických", "text": "Seznam hodností ozbrojených sil Spojených států amerických\n\nHodnosti u amerických ozbrojených sil se u každé složky liší. Námořnictvo a pobřežní stráž používají námořní systém hodností, zatímco armáda, letectvo a námořní pěchota používají armádní systém.\n"}
{"id": "167228", "url": "https://cs.wikipedia.org/wiki?curid=167228", "title": "DSSS", "text": "DSSS\n\nZkratka DSSS může označovat:\n\n"}
{"id": "167230", "url": "https://cs.wikipedia.org/wiki?curid=167230", "title": "Jamaširo (1915)", "text": "Jamaširo (1915)\n\nJamaširo (: 山城) byla bitevní loď japonského císařského námořnictva třídy \"Fusó\". \n\nJejí stavba byla zahájena v loděnicích Jokosuce 20. listopadu 1913, na vodu byla spuštěna 3. listopadu 1915 a do služby vstoupila 31. března 1917. \"Jamaširo\" byla prvním japonským plavidlem vybaveným leteckými katapulty. Pojmenována byla podle staré japonské provincie Jamaširo.\nOd prosince 1930 do března 1935 procházela \"Jamaširo\" modernizací. 24 původních kotlů na uhlí Midžabara a 4 turbíny Brown-Curtiss o výkonu 24 000 hp byly vyměněny za 6 nových kotlů na naftu Kanpon a 4 turbíny Kanpon o výkonu 75 000 hp. Nově byly namontovány protitorpédové obšívky, které zvětšily šířku lodi z 28,7 m na 30,6 m. Záď lodi byla prodloužena o 7,3 m, aby se dosáhlo lepšího poměru šířky a délky, a tím vyšší rychlosti. Palubní pancéřování bylo zesíleno na celkem 17,8 cm na třech palubách. Maximální náměr hlavních děl se zvedl z 30° na 43°. Přední komín byl odstraněn. V rozmístění dělových věží se \"Jamaširo\" mírně lišila od své sesterské lodě \"Fusó\" tím, že dělová věž C (třetí věž) byla obrácená směrem dozadu a tím před ní vzniklo místo pro větší nástavbu. Přidáno bylo osm 127 mm protiletadlových děl v dvouhlavňových střelištích, po jednom bylo na každé straně můstku a stejně tak na věži zadní nástavby.\n\nV červnu 1944, po americké invazi na Saipan, se měla \"Jamaširo\" vydat jako obří transportér s posilami pro Saipan na sebevražednou misi. Na jejím konci (pokud by ho vůbec dosáhla) měla \"Jamaširo\" najet na mělčinu u Saipanu a podpořit obránce jako dělostřelecká baterie. Po bitvě ve Filipínském moři ale Japonci uznali, že Saipan je ztracen a operace byla zrušena. Koncept operace ale nebyl zapomenut a o necelý rok později se o něco podobného pokusila bitevní loď \"Jamato\" na své poslední plavbě.\n\nV bitvě v průlivu Surigao 25. října 1944 se \"Jamaširo\" dostala pod palbu amerických bitevních lodí a po zásahu čtyřmi torpédy a mnoha 14palcovými a 16palcovými náboji se potopila.\n\n\n"}
{"id": "167251", "url": "https://cs.wikipedia.org/wiki?curid=167251", "title": "Kerrova metrika", "text": "Kerrova metrika\n\nKerrova metrika je stacionární, sféricky symetrické, vakuové řešení Einsteinových rovnic gravitace a popisuje prostoročas generovaný rotujícím hmotným tělesem. Toto řešení objevil roce 1963 novozélandský fyzik Roy Kerr.\n\nTakové řešení je jednou z nejpřirozenějších interpretací prostoročasu v okolí kompaktních objektů, jako jsou neutronové hvězdy nebo černé díry. Toto tvrzení ostatně podporuje skutečnost, že energetické zdroje kvasarů a aktivních galaktických jader jsou dnes s určitou samozřejmostí akceptovány jako akreční disky okolo obřích černých děr a nenulový moment hybnosti u takových černých děr je tedy zřejmý.\n\nKerrova metrika zapsaná v Boyerových-Lindquistových souřadnicích má tvar\n\nformula_1 formula_2\n\nkde\n\nformula_3\n\nformula_4\nkde\n\nToto řešení se v případě nulového úhlového momentu hybnosti \"a\" redukuje na Schwarzchildovu černou díru. \n\nNa druhou stranu, v případě že \"a\" = \"M\", dostáváme tzv. extrémní černou díru, tedy černou díru, jejíž rotace má maximální možnou hodnotu. Za touto hranicí \"a\" > \"M\" těleso přestává být černou dírou a nazývá se nahá singularita.\n\nVzhledem k tomu, že Kerrovo řešení je axiálně symetrické a stacionární, je jeho zápis v Boyerových-Lindquistových souřadnicích nejjednodušeji interpretovatelný. Horizonty událostí Kerrovy černé díry najdeme z podmínky formula_5, jde tedy o místo, kde koeficient formula_6 diverguje. Stejně přirozeně nalezneme významnou oblast ergosféru skrytou mezi vnější horizont a plochu statické limity, tu lze nalézt z podmínky formula_7, tedy jde o místo, kde koeficient formula_8 zcela vymizí.\n\n\n"}
{"id": "167256", "url": "https://cs.wikipedia.org/wiki?curid=167256", "title": "STS-3", "text": "STS-3\n\nSTS-3 byl třetí let raketoplánu Columbia v rámci programu Space Shuttle. Zajímavostí letu je, že raketoplán přistál na White Sands Space Harbor v novomexickém Las Cruces. Jednalo se též o poslední misi, na kterou NASA určila záložní posádku.\n\n\nZáložní posádka byla:\n\n\nOrbitální stupeň raketoplánu Columbia dorazil na hřbetu přepravního letadla Boeing 747-SCA z vojenské základny Edwards AFB v Kalifornii na mys Canaveral 25. listopadu. Již následující den byl převezen do montážní budovy OPF, kde začali technici s poletovými prohlídkami. To zabralo zhruba týden. Technici mimo jiné vyměnili palivovou baterii č. 1 a hydraulické čerpadlo č. 1 a odmontovali koncovou část mechanického manipulátoru, aby ji kanadský výrobce před startem STS-3 zkontroloval.\n\nRaketoplán také prošel modernizací. Byl přidán čtvrtý modul s nádržemi na vodík a kyslík pro energetický systém, byla instalována kabeláž a mechanická propojení pro užitečné zatížení. Dne 10. ledna byla do nákladového prostoru Columbie uložena souprava vědeckých přístrojů OSS-1. V noci z 2. na 3. února byl orbiter Columbie převezen do haly VAB a o den později byl v horizontální poloze zkompletován s odhazovací nádrží a startovacími motory. Následovaly prověrky, jejichž vyvrcholením byly tři simulace (start, start s havarijním návratem a přistání), kterých se zúčastnila posádka STS-3.\n\nV úterý 26. února přepravil pásový dopravník raketoplán na šest kilometrů vzdálenou startovací rampu 39A, kde v následujících dnech proběhly dvě prověrky odpočítávání. Obě zkoušky proběhly bez závažnějších problémů a vedení projektu dalo souhlas ke startu v plánovaný termín 22. března.\n\nOdpočítávání začalo 18. března v T-73 hodin. Komplikací byly deště v oblasti základny Edwards v Kalifornii, kde měl raketoplán přistát. Ředitel NASA rozhodl, že Columbia přistane na letišti Northup Strip v oblasti vojenské střelnice White Sands v Novém Mexiku. NASA musela na \"náhradní\" letiště přesunout část personálu a vybavení dvěma vlaky.\n\nDne 22. března začalo finální odpočítávání v T-5 hodin. Proplachování potrubí a nádrží na kapalný vodík plynným dusíkem bylo opožděno kvůli poruše na termočlánku v pozemní nádrži dusíku. Plánované stominutové přerušení v T-125 bylo proto prodlouženo o 60 minut navíc. Dalším jediným problémem na raketoplánu bylo zablokování jednoho z regulátorů tlaku hélia v systému předního modulu RCS. Vedení se však rozhodlo závadu ignorovat.\n\nRaketoplán Columbia odstartoval k letu STS-3 s hodinovým zpožděním 22. března 1982 v 16.00.00,3 UT. Hlavním cílem letu byla prověrka tepelných vlastností raketoplánu za různých režimů letu po oběžné dráze a další ověřování dálkového manipulátoru, stejně jako upřesňování aerodynamického chování družicového stupně během startu a přistávání. Kromě toho byly na palubě vědecké přístroje souboru OSS-1, prototyp pouzdra pro malá autonomní užitečná zatížení, prototyp zařízení pro výrobu monodisperzních latexových částic a zařízení pro elektroforézu.\n\nV době dosažení rychlosti zvuku astronauti pozorovali odpadávání materiálu a pravděpodobně v téže době došlo k poškození dlaždic systému tepelné ochrany na přídi a na trupu raketoplánu. V T+126 sekund ve výšce cca 50 kilometrů dohořely motory SRB. Byly odhozeny a na padácích klesly do oceánu. Po dosažení rychlosti Mach 8 (v T+4 minuty) oznámil Fullerton nebezpečný růst teploty mazacího oleje v hydraulickém čerpadle č. 3. O půl minuty později naskočil na palubní desce poplach, protože teplota překročila povolenou horní hranici (165 °C). V T+410 sekund se ozval poplašný signál v důsledku vysoké teploty oleje v APU č. 3 znovu. O 40 sekund později, v T+450 sekund, dostala posádka doporučení APU vypnout, což okamžitě provedla. Ve výšce 105,6 km byly podle plánu vypojeny motory SSME. Oddělení nádrže ET proběhlo bez jakýchkoli problémů, zbytky nádrže dopadly do Indického oceánu. Poté astronauti provedli dva manévry OMS a navedli raketoplán na kruhovou oběžnou dráhu ve výšce 242,6 kilometrů.\n\nAstronauti otevřeli nákladový prostor a aktivovali klimatizační systém. Po třech obězích zeměkoule dostali z pozemního řídícího centra souhlas se svléknutím skafandrů. Velitel letu trpěl silnou kinetózou, což zpomalilo průběh experimentů. Také proto byl noční odpočinek prodloužen o hodinu. Dne 23. března si posádka všimla, že před okny pilotní kabiny chybí několik dlaždic tepelné ochrany. Astronauti chtěli provést zevrubnou kontrolu pomocí kamery umístěné na mechanickém manipulátoru. Kamera však selhala, stejně jako se nepodařilo zprovoznit šest kamer, rozmístěných v nákladovém prostoru. Kontrolu proto astronauti provedli druhou kamerou umístěnou na mechanickém manipulátoru. Bylo zjištěno, že chybí 25 dlaždic na povrchu pilotní kabiny a 25 dlaždic na brzdící klapce a spodku raketoplánu. Jednalo se o místa, která nejsou při návratu do atmosféry vystavena nejextrémnějším teplotám.\n\nDne 24. března byl na programu magnetosférický experiment. Z elektronového děla byl vysílán paprsek elektronů, který byl zaměřován směrem k několika družicím. Ty měly registrovat změny v magnetických a elektrických polích, vyvolaných elektronovým paprskem. Posádka Columbie pozorovala paprsek infračervenou televizní kamerou i vizuálně jako slabou záři. Dne 25. března selhaly oba spojové okruhy. Znovu zapojit se podařilo jen jeden z nich a to prostým vypnutím a znovu zapojením. Stejného dne provedl Fullerton aktivaci manipulátoru. Během dne pokusně manévroval s pokusným pouzdrem s přístroji pro měření vlastností plazmatu. Dne 27. března byl raketoplán otočen na 28 hodin nákladovým prostorem směrem k Slunci. Astronauti v tu dobu prováděli pozorování Slunce astronomickými přístroji souboru OSS-1 a získali mj. 15 minut záznamu sluneční erupce rentgenovým polarimetrem.\n\nDne 28. března zapojili astronauti úspěšně všechna tři hydraulická čerpadla. O den později zahájila Columbia přípravy k návratu. Na 113. oběhu Země byly uzavřeny dveře nákladového prostoru. Posádka si oblékla skafandry a zkontrolovala činnost všech systémů. Na letišti White Sands však řádila písečná bouře. Astronaut John Young provedl ve speciálně upraveném letounu Gulfstream 2 (kterým se simulovalo přistání raketoplánu) pokusné přistání a doporučil odložit přistání raketoplánu o 24 hodin.\n\nPosádka Columbie odvolala brzdicí manévr jen 15 minut před zapálením motorů, svlékla skafandry a otevřela dveře nákladového prostoru. Zásoby na palubě dovolovaly kroužit raketoplánu další čtyři dny. Písečná bouře se na White Sands utišila 30. března po půlnoci a čety pracovníků začaly odklízet z přistávacích drah navátý písek. Následující den uskutečnil John Young další simulované přistání a doporučil posádce raketoplánu optimální režim přistání.\n\nRaketoplán Columbia zahájil přistávací manévr v 15.13 UT zapálením motorů OMS na dobu 149 sekund. Do hustých vrstev atmosféry vstoupila o 20 minut později. Ve výšce 3000 metrů přešel stroj na plně automatický režim přistávání, v té době měl rychlost již jen 528 km/h. Podvozek Columbie se dotkl přistávací dráhy 17 v 16.04.49 UT a přistávací rychlost činila 411 km/h (o 37 km/h více, než bylo optimum).\n\nPři přistávacím manévru se Lousmovi zdálo, že příď Columbie klesá příliš rychle, proto přitáhl řízení. Zásah však byl příliš prudký, příď raketoplánu se zvedla a pak prudce dopadla zpět na zemi, ale bez následků. Posádka vystoupila z kabiny 40 minut po přistání.\n\n"}
{"id": "167258", "url": "https://cs.wikipedia.org/wiki?curid=167258", "title": "Mezinárodní obchodní spory", "text": "Mezinárodní obchodní spory\n\nČlenové WTO se často dostávají do sporů, které musí být řešeny u Světové obchodní organizace.\nHlavními příčinami sporů jsou například snaha zvýhodnění nebo ochranu domácího průmyslu nebo snaha o preferování dovozu z vlastních bývalých kolonií a podobně.\n\n\n"}
{"id": "167259", "url": "https://cs.wikipedia.org/wiki?curid=167259", "title": "STS-4", "text": "STS-4\n\nSTS-4 byla čtvrtá mise raketoplánu Columbia v rámci programu Space Shuttle. Jednalo se o poslední zkušební misi.\n\nOd STS-4 dále NASA zastavila výcvik kompletních záložních posádek. Přesto dále může mít každý z členů náhradníka, který ho může zastoupit v hlavní posádce. Poslední misí s kompletní záložní posádkou byla STS-3\n\nPo svém posledním přistání, které se netradičně uskutečnilo na základně White Sands, byl orbiter Columbia v poměrně dost zlém technickém stavu. Chybělo množství destiček tepelné ochrany a čerpadlo paliva jednoho z motorů SSME mělo poškozené těsnění. Zároveň přetrvávaly obavy z poškození jemným prachem. Po skončení údržby a prověrek v hangáru OPF se Columbia 18. května přemístila do budovy VAB, kde se spojila s vnější nádrží ET a pomocnými motory SRB. Dne 26. května se mobilní vypouštěcí zařízení s raketoplánem vydalo na rampu 39-A. Odpočítávání před startem začalo 23. června v T-87 hodin. Dne 26. června se přes Cape Canaveral přehnala silná bouřka s krupobitím, která poškodila přibližně 4 000 destiček tepelné ochrany. Start se ale přesto nezrušil (!) a poškozená místa technici zastříkali pěnovým tmelem.\n\nStart se uskutečnil 27. června 1982 ve 14:59:59,8 UT. Byl to první start raketoplánu, který proběhl na první pokus v plánovaném termínu. V 15:02:10.8 UT se od nádrže ET odpojily startovací motory SRB, avšak o 600 metrů níže, než se předpokládalo. Dvojici motorů se navíc neotevřely hlavní padáky, takže motory dopadly na hladinu Atlantského oceánu rychlostí přibližně 150 m/s a potopily se. Trojice vodíkovo-kyslíkových motorů SSME běžela až do 15:08:32,5 UT. Po jejich vypnutí byl ale raketoplán na nižší dráze, než se očekávalo a jednotlivé operace se opožďovaly až o několik desítek sekund proti předpokladům. Prázdná a už nepotřebná nádrž ET se od orbiteru oddělila v 15:08:50,6 UT. O necelé dvě minuty později Columbia vykonala manévr OMS-1, ale i po něm se stále pohybovala pouze po suborbitální dráze s perigeem ve výšce jen 62 km. Až druhý manévr OMS-2 v 15:37:41 UT ji dostal na výchozí dráhu ve výšce přibližně 240 km.\n\nV 16:40:10 UT začalo otvírání dveří nákladového prostoru. Po otevření posádka zahájila práci na experimentech. Nejprve natočila raketoplán do polohy, ve které směřoval svojí delší osou k Zemi, avšak z nějakého důvodu se stroj z této polohy neustále vychyloval. Jelikož raketoplán před startem silně zmokl, vedení letu rozhodlo, že bude obíhat břichem co nejvíce namířeným k Slunci, aby se vysušily případně navlhlé dlaždice tepelné ochrany. Kvůli tomuto opatření ale byla omezena vojenská měření.\n\nPřibližně šest hodin po startu se dalším manévrem motorů OMS (Orbital Maneuvering System) Columbia dostala na dráhu s vyšším apogeom a za 45 minut následoval další manévr, který její dočasnou eliptickou dráhu změnil opět na téměř kruhovou ve výšce 306 km. Ve 22:15 UT spustila posádka další experiment - reaktor na výrobu mikroskopických latexových kuliček. Toto zařízení, umístěné na obytné palubě, bylo poprvé použito při misi STS-3 a patřilo mezi civilní experimenty. Dne 28. června astronauti přistoupili k dalším experimentům. Mezi ně patřil například experiment pro výzkum záření povrchu raketoplánu. Dne 29. června se uskutečnily pokusy s manipulačním ramenem raketoplánu RMS (Remote Manipulator System). Na jeho konci byl umístění detektor kontaminace IECM (Induced Environment Contamination Monitor), který měl zjišťovat množství zplodin z motorů RCS (Reaction Control System). Kvůli technickým závadám však tento experiment nepřinesl žádné údaje.\n\nPři zkouškách zavírání dveří nákladového prostoru nastaly problémy. Levé křídlo dveří se v důsledku teplotní deformace (způsobené nerovnoměrným zahříváním) nedařilo uzavřít. Řídící středisko se rozhodlo uvést raketoplán do rotace podél podélné osy, aby byl zahřívaný rovnoměrně ze všech stran. Po tomto zásahu se již další den problematické křídlo podařilo uzavřít. Raketoplán provedl také pilotní zkoušky, během kterých se Columbia dostala na do té doby nejvyšší oběžnou dráhu raketoplánu nad Zemí - 324 km. Velitel Thomas Mattingly také vyzkoušel oblékání skafandru, připraveného pro budoucí výstupy do otevřeného prostoru. Šestý den letu byl věnovaný především ukončením všech experimentů a přípravám na přistání.\n\nPřistání proběhlo 4. července na americký Den nezávislosti. Uskutečnilo se na kalifornské základně Edwards Air Force Base, kterou v ten samý den opustil na \"hřbetu\" Boeingu 747-SCA druhý dokončený letuschopný exemplár raketoplánu - Challenger. Motorický přistávací manévr se uskutečnil v 11:10 východoamerického letního času. Sestup do atmosféry byl o něco strmější než při předcházejících letech a stroj musel kvůli jinému sklonu dráhy více manévrovat. Kola hlavního podvozku se dotkla přistávací dráhy v 16:08:40 UT. Asi o deset sekund poté na dráhu dosedlo i přední kolo. Dojezd Columbie měřil 2 945 metrů.\n\n"}
{"id": "167263", "url": "https://cs.wikipedia.org/wiki?curid=167263", "title": "Miha Mazzini", "text": "Miha Mazzini\n\nMiha Mazzini (* 3. června 1961 Jesenice) je slovinský spisovatel, scenárista a filmový režisér. V češtině vyšel jeho román \"Kralj ropotajočih duhov\" (\"Já, Tito a gramofon\") v překladu Kristýny Pellarové. Tento překlad byl oceněném Cenou Josefa Jungmanna. Knihu Mazzini napsal podle svého scénáře k filmu \"Sladke sanje\" (Sladké snění), který měl premiéru ve stejném roce, kdy vyšel román (2001) a který byl oceněn na filmovém festivalu v Portoroži cenou za nejlepší scénář.\n\n\n\n"}
{"id": "167268", "url": "https://cs.wikipedia.org/wiki?curid=167268", "title": "Mariusz Szczygieł", "text": "Mariusz Szczygieł\n\nMariusz Szczygieł ([ščigieu], 2. p. [ščigua], * 1966 Złotoryja) je polský novinář a spisovatel, čechofil propagující ve své vlasti současnou českou kulturu i zvyky.\n\nVystudoval Ekonomické lyceum Štefana Žeromského v Legnici (1985) a politické vědy a žurnalistiku na Varšavské univerzitě (2000).\n\nJako šestnáctiletý se stal dopisovatelem skautského týdeníku \"Na przełaj\". Přes komunistickou cenzuru měl magazín poměrně značnou svobodu ve volbě témat, kterými se zabýval. Výsledkem toho byly na svou dobu šokující Szczygiełovy reportáže o životě náctiletých gayů, pronásledovaných a neakceptovaných svým okolím. Cyklus se jmenoval \"„Rozhřešení“\" a vyvolal tak velkou odezvu čtenářské obce, že se Na przełaj stalo v letech 1986–1987 jedním z nejčtenějších polských týdeníků pro mládež.\n\nObrovskou vlnu odporu polských katolických kruhů zdvihl v roce 1993 reportáží \"„Polský onanismus“\", kterou otiskla \"Gazeta Wyborcza\" ve svátečním vydání mezi esejí Czeslawa Milosze a rozhovorem s Václavem Havlem. Popsal v ní sexualitu polské mládeže jinak, než byla prezentována v příručkách Ministerstva školství a tělovýchovy. Tato reportáž nebyla jen provokací, ale především první vlaštovkou sexuální revoluce, jejíž šíření nebylo v Polsku pro komunistickou minulost země a její silnou katolickou tradici tak rychlé jako v jiných evropských zemích. Szcygiełova reportáž vedla k rozsáhlé polemice na stránkách katolického tisku a někteří čtenáři na protest odesílali redakci výtisky sváteční přílohy zpět.\n\nSzczygieł se stal jedním z nejznámějších polských novinářů. Společně s generačními souputníky Wojciechem Tochmanem a Jackem Hugo-Baderem je jmenován ve všech zahraničních antologiích věnujících se polskému umění reportáže. Reportáž \"„Vezmi nás do Diamantu“\" o společnosti Amway inspirovala dokumentární film Henryka Dederka \"„Vítejte v životě“\", jehož promítání bylo soudně zakázáno.\n\nOd roku 2001, poté, co ukončil spolupráci s TV Polsat, se věnuje kultuře a historii Československa, respektive České republiky. Na podzim 2006 publikoval knihu esejistických reportáží \"Gottland\" mapující posledních sto let české historie.\n\nMałgorzata Szejnertová o něm v předmluvě k výběru z reportáží \"Neděle, která se přihodila ve středu, napsala\": „píše skvěle, zná váhu slova, významu, pointy a především fakt.“\n\n\n\n\n\n\nPublicistika také v: CKM, Fluid, Gazeta Wyborcza, Konfrontacje, Na przełaj, Polityka, Radar, Viva! Press, Kultura (Paříž), Culture Europe (Paříž); Uncaptive Minds (Washington), Die Presse (Vídeň)\n\n"}
{"id": "167276", "url": "https://cs.wikipedia.org/wiki?curid=167276", "title": "Řekomyš", "text": "Řekomyš\n\nŘekomyš (\"Thryonomys\") je rod hlodavců z čeledi řekomyšovitých (Thryonomyidae). Jde o velká zvířata žijící v africkém kontinentu od subsaharské Afriky na severu až po Jihoafrickou republiku na jihu.\n\nŘekomyš, přesněji řekomyš americká, se také někdy říká nutriím, které však patří do jiné čeledi hlodavců.\n\nZnámé jsou dva druhy řekomyší:\n\nrod Thryonomys – řekomyš\n\nŘekomyš menší se dělí na dva poddruhy, řekomyš africká se dále nedělí.\n\nŘekomyši jsou velcí noční hlodavci s podsaditým tělem, které je 350-610 mm dlouhé. Váží 4–7 kg. Svrchní strana těla je hnědavá, spodní bělavá, někdy došeda. Přes svou zavalitost to jsou hbitá a rychlá zvířata.\n\nOblast rozšíření řekomyši menší se překrývá s oblastí řekomyši africké, oba druhy však žijí v různých biotopech:\n\nŘekomyši jsou býložravá zvířata: živí se především travou, rákosem a různými plody. Působí škody na plantážích. Jejich maso je vysoce ceněno a proto jsou loveny domorodci a někdy také chovány na farmách.\n\n"}
{"id": "167292", "url": "https://cs.wikipedia.org/wiki?curid=167292", "title": "1959 v dopravě", "text": "1959 v dopravě\n\nTento článek obsahuje seznam událostí souvisejících s dopravou, které proběhly roku 1959.\n\n\n\n\n\n\n\n\n\n"}
{"id": "167301", "url": "https://cs.wikipedia.org/wiki?curid=167301", "title": "Šanson", "text": "Šanson\n\nŠanson, v originále chanson (výslovnost [], nikoli „šanzon“), ve staré hudbě označuje ústřední hudební formu francouzské hudby pozdního středověku spadající do raného novověku, renesance. Přesná definice pojmu je problematická, neboť výraz \"chanson\" ve francouzském jazyce odedávna označuje všeobecně jakoukoli zpívanou hudební skladbu; je to tedy ekvivalent českého slova \"píseň\". Tato středověká francouzská píseň byla zpívána francouzskými truvéry. Píseň měla jednoduchou melodii a rytmus. Text býval často humorný, satirický až frivolní. Nejprve býval šanson jednohlasý, od 13. století též vícehlasý. Formou chansonu byly ballade, rondeau a virelai a kanzona (instrumentální). Mezi nejznámější komponisty chansonů té doby patří Johannes Ockeghem, Josquin Desprez, či Orlando di Lasso.\n\nHudebněvědné vymezení vrcholného období starého chansonu, který byl aktuální zhruba od druhé půle 14. do poloviny 16. století, se určuje podle několika indicií:\n\nJako první nejvýznamnější skladatel chansonů v tomto smyslu je obvykle uváděn Guillaume de Machaut, neboť před ním se vícehlasá díla, jež by bylo možno považovat za chansony, prakticky nevyskytují, ani nelze žádné skladby s jistotou před Machautem přiřadit jmenovitě k nějakému známému hudebníkovi. První generace tzv. franko-vlámské školy, do níž patří např. skladatelé Guillaume Du Fay, Gilles Binchois, Josquin Desprez, či Johannes Ockeghem pokračovala v tradici započaté Machautem. V jejich tvorbě obecně fungují chansony, kvůli relativně málo formálním restrikcím jako „pokusné pole“ pro přísnější požadavky duchovních forem kánonu staroklasické vokální polyfonie, jako například jejich moteta a mše.\n\nV 19. století vznikla ve francouzských kabaretech moderní forma šansonu, která nalezla své uplatnění zejména v zábavním průmyslu. Posun nastal i v textu šansonů, který se od jednoduchých popěvků vyvinul v poeticky hodnotná básnická díla. Textaři šansonů nezřídka byli a jsou přední básníci. Mezi nejznámější interprety francouzského šansonu patří např. Édith Piaf, Lucienne Boyer, Charles Trenet, Yves Montand, Charles Aznavour, Jacques Brel nebo Gilbert Bécaud.\n\nV Česku lze rozvoj šansonu datovat od 30. let 20. století. Od kabaretních začátků, kde měl význačné postavení Karel Hašler, přes tvorbu Jaroslava Ježka, až po moderní šanson, jehož nejvýznamnější představitelkou je dodnes Hana Hegerová.\n\nV Praze působila od sedmdesátých let navzdory normalizaci skupina \"Šanson - věc veřejná\", jejímž jádrem byli hudebníci Jaroslav Jakoubek, Milan Jíra a zpěváci Alena Havlíčková a Rudolf Pellar. Z dalších tvůrců tohoto období můžeme jmenovat např. písničkářku Lenku Filipovou.\n\nZ mladších tvůrců pak třeba písničkářka Radůza, Sestry Steinovy, Martina Trchová, Jana Husáková, Ester Kočičková a mnozí jiní další.\n\n"}
{"id": "167305", "url": "https://cs.wikipedia.org/wiki?curid=167305", "title": "Turecká van", "text": "Turecká van\n\nTurecká van (\"Van Kedisi\") je vzácné plemeno kočky domácí. Původem je z jihovýchodního Turecka. Jméno pochází od názvu jezera Van, v jehož okolí se plemeno přirozeně vyvinulo. Turecká van má pro kočky nezvyklou vlastnost - nebojí se vody, ráda a dobře plave. FIFe řadí tureckou van do skupiny II, mezi polodlouhosrsté kočky .\n\nKočky s dlouhou jemnou srstí byly z Turecka dováženy do Evropy od 16.století. Jednalo se zřejmě o předchůdce jak tureckých angor, tak tureckých van. Tyto kočky byly pro svůj vznešený vzhled oblíbené u šlechty i měšťanů. V polovině 19.století se ovšem objevily první kočky perského typu, které na následující desítky let zcela ovládly chovy dlouhosrstých koček. Turecké kočky upadly na čas v zapomnění.\n\nPlemeno turecká van bylo pro svět znovu objeveno v roce 1954 v horách na jihovýchodě Turecka v nadmořské výšce okolo 1600 m dvojicí anglických reportérek, Laurou Lushingtonovou a Soniou Hallidayovou, které zde získaly darem dvě koťata a dovezly je do Anglie. Svým neobvyklým zbarvením a vzhledem výrazně odlišným od tureckých angor tyto kočky upoutaly pozornost chovatelů. Obě dámy tedy znovu navštívily oblast jezera Van, pozorovaly a fotily zdejší kočky a dovezly domů další chovný pár. Plemeno zdárně nastoupilo cestu k oficiálnímu uznání .\n\nV roce 1969 byla turecká van uznána britskou chovatelskou organizací GCCF, světová organizace FIFe jí uznala o tři roky později. V Česku se první turecké van objevily počátkem devadesátých let a od té doby se zde úspěšně chovají, i když stále zůstávají vzácným plemenem .\n\nPokud v Turecku budete pátrat po Van Kedisi (tedy vanské kočce), budete asi zmateni. Turci totiž jako Van Kedisi označují mohutnou, čistě bílou kočku s různobarevnýma očima (jedno oko modré, druhé jantarové). S těmito kočkami se skutečně v oblasti setkáte daleko spíše, než s \"klasickou\" tureckou van. Tyto kočky tělesnou stavbou připomínají spíše tureckou angoru. Stejně jako jiné čistě bílé kočky s různobarevnýma očima (například právě takto zbarvené turecké angory), bývají tyto kočky často postiženy hluchotou. \"Klasická\" turecká van tímto problémem netrpí .\n\nAnatolská kočka připomíná krátkosrstou verzi turecké van. Vedou se diskuse, zda jde skutečně pouze o krátkosrstou verzi tohoto plemene, nebo samostatné, původní plemeno. Standard obou plemen je stejný (až na srst) a je povoleno zakřižování tureckých van mezi anatolky. Anatolskou kočku zatím uznává pouze chovatelská organizace WCF, světová organizace FIFe tyto kočky v současnosti neregistruje ani jako neuznané plemeno .\n\nTurecká van patří mezi větší kočky, samec může vážit až 7 kg, samice je o něco menší, váží obvykle 5-6 kg.\n\nHlava tvoří krátký zaoblený trojúhelník. Nos je středně dlouhý a rovný. Uši jsou větší, hustě ochlupené. Široké u základu s lehce zaoblenou špičkou. Posazené středně vysoko na lebce, odstup mezi nimi by se měl rovnat šířce ucha. Vnější strana uší by měla být bílá, vnitřní narůžovělá. Oči jsou velké a oválné, lehce sešikmené. Mohou být modré, světle jantarové nebo různobarevné (jedno oko modré, druhé světle jantarové) .\n\nTělo je dlouhé, ale pevné. Svalnaté, středně těžkého typu. Nohy jsou středně dlouhé. Tlapky jsou drobné a kulaté, s chomáčky chlupů mezi polštářky. Ocas je středně dlouhý, huňatý .\n\nSrst turecké van je polodlouhá, jemná a hedvábná, bez vlnité podsady. Jelikož pro oblast jezera Van jsou charakteristické značné výkyvy teploty v průběhu roku (v létě zde bývá až přes 40 stupňů Celsia, v zimě zde dlouho leží sněhová pokrývka), liší se u turecké van výrazně letní srst, která je kratší a řídká, a zimní srst, která je mnohem delší a hustší .\n\nPůvodně byly turecké van křídově bílé s červenou kresbou se stejným odstínem na hlavě a ocasu. Toto původní zbarvení se stále požaduje na výstavách ve Velké Británii. FIFe povoluje i kombinace křídově bílé srsti s černou, modrou, kaštanovou, krémovou či želvovinovou kresbou, popřípadě tytéž barevné variety s aguti tickingem (což je střídání světlých a tmavých pruhů na jednotlivém chlupu). Velikost skvrn na hlavě není specifikována, měly by však být oddělené a jasně patrné. Ocas musí být zbarvený po celé délce .\n\nTurecké van jsou temperamentní a inteligentní kočky, které si v domácnosti zpravidla vyvolí jednoho člověka. Toho pak všude následují a věnují mu veškerou svou pozornost, přičemž ostatní členy domácnosti víceméně ignorují .\n\nJak již bylo zmíněno, turecké van milují vodu. Rády si s ní hrají, nevadí jim se vykoupat a některé si i rády zaplavou. Jsou též výbornými rybáři .\n\nTurecké van vyžadují minimálně třikrát týdně česání k zamezení plstnatění srsti. V období línání i častěji.\n"}
{"id": "167309", "url": "https://cs.wikipedia.org/wiki?curid=167309", "title": "Frankové", "text": "Frankové\n\nFrankové (od slova \"frank\", „troufalý“, „smělý“, nebo ) tvořili volný svaz germánských kmenů, který byl poprvé zmiňován římskými zdroji ve 3. století v souvislosti s kmeny na středním (ripuárští Frankové, \"ripa\" = latinsky břeh) a dolním toku Rýna na pravém břehu řeky a u pobřeží Severního moře (sálští Frankové, \"salum\" = latinsky moře), tedy na hranicích římské říše. Později byl tento termín spojen s romanizovanými germánskými dynastiemi uvnitř kolapsu západořímské říše, které nakonec ovládly celou oblast mezi Loirou a Rýnem. Frankové poté získali moc nad mnoha postřímskými královstvími a germánskými národy. Později byli franští vládci uznáni katolickou církví jako nástupci dřívějších vládců západořímské Říše.\n\nAčkoli se jméno Franků objevilo až ve 3. století, byly některé z původních franských kmenů Římanům známé již pod jejich vlastními jmény, a to jak spojenci poskytující vojska, tak nepřátelé. Nové jméno se poprvé objevilo, když Římané a jejich spojenci ztratili kontrolu nad oblastí Rýna. Frankové byli nejprve hlášeni jako spolupracující kmeny při nájezdech na římská území, ale od začátku byly tyto nájezdy spojovány s útoky na ně (Franky) z vnějších hraničních oblastí, například Sasy, a s touhou pohraničních kmenů přesunout se na římská území s nimiž měly po staletí úzký kontakt.\n\nMezi franské kmeny uvnitř římského pohraničí podél řeky Rýn patřili sálští Frankové, kterým bylo od prvních kontaktů umožněno žít na římském území a ripuárští nebo rýnští Frankové, kteří si, po mnoha pokusech, nakonec podmanili římské pohraniční město Kolín nad Rýnem a převzali kontrolu nad levým břehem Rýna. Později v období frakčních konfliktů v letech 450 až 460 a dále byl Frank Childerich I. jedním z několika vojenských vůdců, kteří veleli římským silám různé etnické příslušnosti v římské galii (zhruba v moderní Francii). Childerich a jeho syn Chlodvík I. čelili konkurenci Římana Aegidia jako soupeře o „místo krále“ Franků spojenými s římskými silami. (Podle Řehoře z Tours, držel Aegidius královskou moc nad Franky po 8 let, zatímco byl Childerich ve vyhnanství.) Tento nový způsob kralování, možná inspirovaný Alarichem I., reprezentuje začátek merovejské dynastie, která uspěla v dobývání většiny Galie během 6. století a také si vybudovala vedení ve všech franských královstvích na hranici Rýna. Právě na základě tohoto merovejského impéria v roce 800 vyvstali Karlovci jako nový císaři v západní Evropě.\n\nVe středověku se termín Frank stal synonymem pro západní Evropu. Karolinští Frankové vládli na většině území západní Evropy a založili politický řád známý jako Ancien régime, který skončil až s francouzskou revolucí. Západní Evropa sdílela svou oddanost římskokatolické církvi a jako spojenci se podíleli na křížových výpravách v Levantě, kde založili franská knížectví. Například v roce 1099 byla křižácká populace Jeruzaléma tvořena většinou francouzskými osadníky, kteří se v té době sami nazývali Frankové, a dalšími Evropany jako Španělé, Němci a Maďaři. Toto mělo v mnoha jazycích trvalý dopad na jména pro západní Evropany. Peršanům byla Západní Evropa známá jako „Frangistán“ a západní Evropané Arabům jako „franjī“.\n\nOd začátku byla franská království politicky a právně rozdělena na východní část (více germánskou) a západní část, kterou Merovejci založili na římské půdě. Východofranské království se začalo považovat za novou „Svatou říši římskou“ a od počátku se příležitostně nazývalo „Německo“. V samotné „franské“ západní Evropě se původní merovejské nebo „sálské“ západofranské království, založené v římské Galii a mluvící románskými jazyky, dodnes označuje jako „Francie“ - jméno odvozené přímo od Franků.\n\nPočátky dějin Franků jsou zachyceny pouze v dílech, jež nesepsali Frankové a která se proto vyznačují neznalostí a nepochopením franských poměrů. Prvním dochovaným písemným pramenem, jehož autorem jsou Frankové samotní, je až Lex Salica z počátku 6. století. V římských pramenech se Frankové poprvé objevují v polovině 3. století v souvislosti s útoky germánských kmenů na římskou hranici. Frankové se také stávali žoldnéři římského vojska a byli také jako váleční zajatci usazováni na římské půdě. Za vlády Konstantina Velikého (306–337) Frankové vstupovali do římské armády stále více, získávali vysoké hodnosti a někteří se dokonce pokusili v 2. polovině 4. století uzurpovat postavení císaře (Magnentius, Silvanus). Životy většiny Franků, kteří žili na západ od Rýna, však římské prameny nezachytily.\n\nV 2. polovině 4. století se rovněž obnovily franské vpády do římské říše. Císař Julianus sice roku 357 Franky zatlačil a se sálskými Franky dokonce uzavřel mír, boje s ostatními franskými kmeny však pokračovaly. Římané nebyli schopni franské vpády zcela zvládnout, a proto se snažili s Franky (podobně jako s ostatními germánskými kmeny) vyjednávat a začleňovat je jakožto foederati do svých služeb – výměnou za vojenskou pomoc se Frankové mohli usazovat na území římské říše a sami si vládnout. Takové podmínky ovšem moc Franků příliš neumenšovaly, takže se situace stávala stále nestabilnější. Franský král Childerich I. byl sice zároveň správcem římské provincie Belgia secunda se sídlem v Tournai, svou moc však posiloval na úkor slábnoucí západořímské říše, jež se roku 476 rozpadla.\n\nFranský král Chlodvík I. (481–511) je považován za zakladatele Franské říše. Za jeho vlády rovněž došlo k christianizaci. Frankové pod Chlodvíkovým vedením porazili Sygaria, jenž vládl na území dnešní severozápadní Francie, a podmanili si některé své sousedy. Do poloviny 6. století ovládli zhruba území dnešní Francie, kde porazili Vizigóty (roku 507 u Voillé) a Burgundy, přičemž anektovali území jejich říší. Expandovali také na germánská území, ležící východně od řeky Rýna, kde sídlili Alamani a Bavoři. Ve druhé polovině 6. století začala moc franských králů stagnovat a upadat. To bylo především důsledkem sporů mezi jednotlivými franskými králi, kterých bývalo více najednou, neboť ve franské společnosti bylo zvykem, že moc dědili všichni synové krále a měli se o ni podělit. Ve skutečnosti však začalo docházet již mezi syny Chlodvíka I. a poté hlavně mezi jeho vnuky ke krvavým rozbrojům, kterých využívala ve svůj prospěch sílící šlechta (situaci v říši podrobně zaznamenával kronikář Řehoř z Tours). Říše Franků se začala rozpadat na dílčí království: Neustrii, Austrasii, Burgundsko a Akvitánii, která se z vlády franských králů zcela vymanila stejně jako germánské oblasti za Rýnem (například Alemanie). Zatímco slábla moc jednotlivých franských králů, dostávali se stále více do popředí správcové jejich dvora, majordomové.\n\nZ nich je nutno jmenovat zejména Karla Martela, který porazil Araby v bitvě u Poitiers roku 732, čímž definitivně zastavil jejich útoky na území Francie. Jeho syn Pipin III., řečený Krátký, svrhl posledního merovejského krále a nechal se sám zvolit franskou šlechtou se souhlasem papeže na jeho místo. Nastolil tak dynastii Karlovců. Jeho syn, Karel Veliký (Carolus Magnus), dovedl franskou říši k velkému rozmachu, jemuž odpovídal císařský titul, který získal roku 800 od papeže Lva III. Karel za svého panování vedl na 50 válečných výprav, kterými svoji říši značně rozšířil.\n\n\n"}
{"id": "167322", "url": "https://cs.wikipedia.org/wiki?curid=167322", "title": "HMNZS Achilles (70)", "text": "HMNZS Achilles (70)\n\nHMNZS Achilles byl lehký křižník třídy Leander, který sloužil v britském, novozélandském a nakonec indickém námořnictvu. Známým se stal svojí účastí v bitvě u ústí Rio de La Plata. Byla to druhá z pěti lodí třídy \"Leander\".\n\n\"Achilles\" byl původně postaven pro Royal Navy a byl převzat jako \"HMS Achilles\" 6. října 1933. Od 31. března 1937 sloužil jako člen novozélandské divize a sloužil v ní až do založení novozélandského námořnictva v září 1941. Tehdy byl přejmenován na \"HMNZS Achilles\" a sloužilo na něm v průměru 60 % Novozélanďanů.\n\nNa začátku 2. světové války \"Achilles\" hlídkoval u západního pobřeží Jižní Ameriky a hledal německé obchodní lodě. 22. října 1939 připlul na Falklandské ostrovy, aby se stal spolu s HMS Exeter a HMS Ajax členem \"svazu G\" pod velením komodora Harwooda.\n\nRáno 13. prosince 1939 \"svaz G\" složený z těžkého křižníku \"Exeter\" a lehkých křižníků \"Ajax\" a \"Achilles\" spatřil na obzoru kouř. Britové se původně domnívali, že jde o kapesní bitevní loď Admiral Scheer, ale nakonec se ukázalo, že jde o její sesterskou loď Admiral Graf Spee. Ze vzdálenosti 20 km začala bitva později nazývaná jako bitva u ústí Rio de La Plata. Během ní byl Achilles poškozen blízkým zásahem, při kterém byly 4 námořníci zabiti a několik dalších včetně kapitána W. E. Parryho bylo zraněno. Jejich soupeř Admiral Graf Spee byl v bitvě několikrát zasažen a začala mu docházet munice. Obrátil proto k neutrálnímu přístavu Montevideo, kam za stálého sledování lehkými křižníky doplul po 22. hodině.\n\nPo této bitvě se \"Achilles\" vrátil do Aucklandu, kam připlul 23. února 1940 a kde byl do června 1940 na opravách. Po japonském vstupu do války se připojil k jednotkám ANZAC a sloužil při ochraně vojenských konvojů. 5. ledna 1943, když spolupracoval s americkými jednotkami u Nové Georgie, byl zasažen bombou do dělové věže X. Oprava v Portsmouthu trvala od dubna 1943 do května 1944. Během oprav byla dělová věž X vyměněna za 4 dvoulibrová protiletadlová děla. Po opravách byl odeslán zpět do Pacifiku, kde se připojil k Britské pacifické flotile (TF 57). S tou se zúčastnil závěrečných akcí v Pacifiku.\n\nPo válce se \"Achilles\" vrátil britskému námořnictvu, ale 5. července 1948 byl prodán indickému námořnictvu jako INS Delhi. V něm sloužil až do odprodání ke sešrotování v Bombaji 30. června 1978. Dělová věž Y byla vyjmuta a darována novozélandské vládě. Dnes je vystavena na námořní základně v Aucklandu.\n\nV roce 1956 si dokonce \"Achilles\" zahrál sám sebe ve filmu \"Bitva u La Plata\".\n\n\n"}
{"id": "167323", "url": "https://cs.wikipedia.org/wiki?curid=167323", "title": "Dvorec (rozcestník)", "text": "Dvorec (rozcestník)\n\nPojem dvorec může znamenat:\n\n\n"}
{"id": "167324", "url": "https://cs.wikipedia.org/wiki?curid=167324", "title": "Helénská astrologie", "text": "Helénská astrologie\n\nJako helénská astrolgie se označují astrologické nauky vzniklé v oblasti Středomoří v období mezi lety 200 př. n. l. a 500 n. l. V tomto období vznikla řecky psaná klasická astrologická díla, která vytvořila teoretický základ astrologie, jako nauky o sestavování horoskopů, na něž později navázali arabští astrologové a tradiční západní astrologie se na ně odvolává prakticky dodnes.\n\nAstrologické poznatky pronikaly do starověkého Řecka již před hlavním obdobím rozvoje helénské astrologie. Řecký básník Hesiodos (8. – 7. století př. n. l.) ve své didaktické básni Práce a dni pomocí postavení hvězd podává termíny zemědělských prací a také vhodnou dobu k početí syna či dcery. Další názory šly ještě dál a hlásaly, že postavení planet ve zvířetníkových souhvězdích při zrození člověka předurčuje celý jeho život.\n\nHelénská astrologie má pravděpodobně své kořeny v astrologii egyptské, i když částečně absorbovala a rozvinula i zdroje babylónské astrologie a astrologie chaldejské. Pozdně helénský soubor spisů známý jako Corpus Hermeticum připisovaný legendárnímu Hermu Trismegistovi na tuto egyptskou tradici přímo poukazuje a je známo, že mnoho řeckých filosofů a astrologů studovalo v egyptských chrámech.\n\nKolem roku 200 př. n. l. se v astrologii náhle prosadil nový systém tvorby horoskopů, který významným způsobem rozšířil původní systém babylónský. Nový systém se objevil náhle a ustálil se během půl století, což vede k závěrům, že byl pravděpodobně dílem jedince (za něhož lze považovat Herma Trismegista) či neznámé malé astrologické školy. Tento systém ustálil sestavování horoskopů prakticky v podobě, jaká se dochovala dodnes (zavedla systém domů, aspekty, používala sedm klasických astrologických planet apod.)\n\nV helénském období astrologie se ustálila astrologická terminologie a vznikla stěžejní díla, ze kterých čerpala pozdější arabská astrologie a západní astrologie. Překlady řeckých textů do sanskrtu dokonce ovlivnily terminologii staré indické tradiční astrologie.\n\nV předhelénském i helénském období byla (na rozdíl od současnosti) astrologie chápána převážně kauzalisticky a deterministicky, tj. že postavení nebeských těles svým přímým působením předurčuje pozemské dění. Z tohoto názoru pak byl odvozen systém sestavování horoskopů jako možný prostředek pro predikci (předvídání) budoucnosti, protože postavení planet v horoskopu lze poměrně přesně vypočítat i do budoucnosti.\n\nV době ustavení helénské astrologie byla tato nauka úzce provázána s dobovou filosofií, náboženskými a mytologickými systémy a s komplexem ostatních „posvátných“ hermetických oborů (alchymie a magie). Spolu s nimi od té doby sdílí podstatnou část terminologie a symboliky.\n\nPrvotní systém sestavování horoskopů prošel od helénského období do současnosti postupnými úpravami. Část těchto změn lze připsat na vrub nedokonalosti několikanásobných překladů klasických astrologických spisů (z řečtiny do arabštiny, z arabštiny do latiny a z latiny do evropských národních jazyků), část ovlivněním jinými tradicemi (např. indickou). Podstatnější změny však přinesl mnohasetletý vývoj a vnášení nových empirických zkušeností mnoha astrologů různých období do teoretického systému předávaného tradicí.\n\nHelénská astrologie například ustavila systém určování a významy astrologických domů. Ačkoliv jejich význam se do současnosti příliš nezměnil, dnes nejpoužívanější systémy výpočtu pozic jejich hrotů ustanovila až středověká a novodobá tradice Západní astrologie. Helénští astrologové pracovali se základní řadou hlavních aspektů popsaných v Ptolemaiově Tetrabiblu. Nepracovali ovšem s plaktickými aspekty, jak je chápe současná astrologie, protože jejich systém počítal pouze s postavením planety ve znamení (resp. domu) a aspekty se vypočítávaly mezi těmito úseky horoskopu (všechny planety ve stejném znamení/domu měly stejný aspekt k planetám v jiném znamení/domu). Tato tradice také prošla v průběhu historie značným vývojem a doplněním.\n\nZřejmě z egyptské tradice převzala helénská astrologie systém třídění jednotlivých znamení zvěrokruhu podle živlových podstat i jejich detailnější dělení do úseků po 10° (dekany). V klasických dílech tohoto období byl také ustanoven rozsáhlý systém vládců znamení, domů, dekanů, roků, dní, hodin ap. (chronkratory) pozdější astrologií doplněný o nově objevené transsaturnské planety.\n\n\n\n\n"}
{"id": "167325", "url": "https://cs.wikipedia.org/wiki?curid=167325", "title": "Krátkokřídlí", "text": "Krátkokřídlí\n\nKrátkokřídlí (\"Gruiformes\" = \"Ralliformes\") je různorodá skupina (řád) ptáků. Díky této různorodosti existuje několik různých klasifikačních systémů. Příslušníci tohoto řádu většinou velmi špatně létají. Mají krátká zaoblená křídla a krátký ocas (s výjimkou jeřába). Hnízdí na zemi.\n\nFosilní záznam této skupiny se objevuje ve starších třetihorách (paleogénu), na přelomu paleocénu a eocénu (zhruba před 55 miliony let).\n\n\n"}
{"id": "167326", "url": "https://cs.wikipedia.org/wiki?curid=167326", "title": "Gottfriedové ze Žebnice", "text": "Gottfriedové ze Žebnice\n\nGottfried ze Žebnice je vymřelý šlechtický rod působící na Plzeňsku, případně na celém území Českého království, před i po Bílé Hoře (roku 1620).\n\nNejvíce je známo o Kašparu Gottfriedovi ze Žebnice řečeném Bernášek, který se svou manželkou Barborou z Chotiměře koupil roku 1540 tvrz a dvůr Chotiměř s polovinou podacího v Blížejově na Domažlicku. Roku 1556 dal v Blížejově znovu postavit farní kostel sv. Martina, ve kterém se dal, spolu se svou druhou manželkou, vyobrazit na dřevěných tabulích, jež byly původně součástí křídlové archy a jsou v kostele doposud.\n\nPo smrti své první manželky v roce 1541 pojal za ženu Annu z Vitenfelsu. Dále již jen zmínka, že roku 1542 byl hejtmanem na Bělé a ještě roku 1559 byl na živu.\n\nNeměl žádné mužské potomky a zůstala po něm pouze jediná dcera Dorota, která se provdala za Václava Pernšteinara z Pernšteina a na Borovech. Kašparova dcera Dorota vládla v Chotiměři až do své smrti v roce 1596 a vše odkázala svému vnuku Václavovi mladšímu Kocovi z Dobrše na Tešetinech a Borovech.\n\nK tomuto rodu pravděpodobně náležel také Matěj Bohumil Gottfried ze Žebnice. O něm však víme pouze to, že v Nevřeni u Plzně roku 1655 prodal své zboží Františku Stehlíkovi z Čeňkova a z Treustädtu.\n\nBílý štít, uprostřed přepažený černým příčným pruhem, nad nímž se spatřují dvě červené lastuřice a pod ním jedna.\n\n\n"}
{"id": "167327", "url": "https://cs.wikipedia.org/wiki?curid=167327", "title": "Išikari", "text": "Išikari\n\nIšikari ( , \"Išikarigawa\") je řeka na ostrově Hokkaidó v Japonsku. Je 365 km dlouhá. Povodí má rozlohu 12 800 km².\n\nPramení na hoře Išikari (subprefektura Tokači) a ústí do Japonského moře.\n\nNa jaře se silně rozlévá do okolí.\n\nNa řece je rozvinutá lodní doprava v délce 200 km. Využívá se ke splavování dřeva. Leží na ní města Kamikawa, Asahikawa a Išikari.\n"}
{"id": "167328", "url": "https://cs.wikipedia.org/wiki?curid=167328", "title": "Shluková analýza", "text": "Shluková analýza\n\nShluková analýza (též clusterová analýza, anglicky cluster analysis) je vícerozměrná statistická metoda, která se používá ke klasifikaci objektů.\nSlouží k třídění jednotek do skupin (shluků) tak, aby si jednotky náležící do stejné skupiny byly podobnější než objekty z ostatních skupin. Shlukovou analýzu je možné provádět jak na množině objektů, z nichž každý musí být popsán prostřednictvím stejného souboru znaků, které má smysl v dané množině sledovat, tak na množině znaků, které jsou charakterizovány prostřednictvím určitého souboru objektů, nositelů těchto znaků.\n\nZákladní členění shlukovacích metod podle cíle je na hierarchické a nehierarchické metody.\n\n\nShluková analýza vychází z podobnosti, resp. vzdálenosti objektů. Její kvantitativní vyjádření je jedním ze základních problémů clusterové analýzy. Existuje mnoho způsobů konstrukce tohoto ukazatele.\n\nStandardními požadavky pro vhodný předpis míry vzdálenosti (metriky) formula_1 dvou objektů formula_2 a formula_3 jsou:\n\n\nExistuje řada dalších způsobů měření vzdálenosti či podobnosti (míry asymetrie, Lambda, kosinus vektorů, chí-kvadrát). Někdy je způsob hodnocení podobnosti/vzdálenosti přímo dán shlukovací metodou. I pokud tomu tak není, je třeba při výběru ukazatele brát v úvahu metodu shlukování a charakter souboru.\n\nExistují různé přístupy, jak shlukovat objekty na základě jejich vzdálenosti či podobnosti. Mezi základní metody patří:\n\nA. Lukasová, J. Šarmanová: Metody shlukové analýzy. SNTL, Praha 1985.\n\n"}
{"id": "167332", "url": "https://cs.wikipedia.org/wiki?curid=167332", "title": "Proláklina", "text": "Proláklina\n\nProláklina je místo na pevnině, které leží pod úrovní hladiny světového oceánu. Nejníže položeným místem je hladina Mrtvého moře (-418 m n. m.).\n\n"}
{"id": "167333", "url": "https://cs.wikipedia.org/wiki?curid=167333", "title": "Dobryninskaja (stanice metra v Moskvě)", "text": "Dobryninskaja (stanice metra v Moskvě)\n\nDobryninskaja ( ) je stanice moskevského metra na okružní Kolcevské lince. Otevřena byla 1. ledna 1950, řadí se tedy k nejstarším ze stanic hnědé linky. Do roku 1961 nesla název \"Serpuchovskaja\".\n\nJedná se o raženou trojlodní stanici, založenou 35,5 m hluboko pod povrchem. Je propojena se stanicí Serpuchovskaja na Serpuchovsko-Timirjazevské lince, a to přestupní chodbou, vycházející z jednoho z prostupů; novější stanice na deváté lince se nachází hlouběji než tato starší. Střední loď Dobryninské stanice je zkrácená; z jednoho jejího konce vychází eskalátorový tunel do povrchového vestibulu (přímý výstup), druhý je slepý a zakončen dekorativní mozaikou (ta však není původní a na svém místě je až od roku 1967) s názvem \"Úsvit kosmického věku\" ( ) od S. A. Pavlovského. Všechny tři lodě jsou pak obložené růžovým a hnědým mramorem. Prostupy jsou obložené též mramorem, ale již ve světlých barvách, uspořádané jako klenba.\n\nPodobně jako podzemní část stanice je ztvárněn i její vestibul; ten je – jak již bylo uvedeno – povrchový, a patří mezi ukázky tzv. socialistického realismu. Jsou zde umístěny mozaiky s tematikou Lenina, znaků všech tehdejších svazových republik či sovětských atletů.\n\n"}
{"id": "167334", "url": "https://cs.wikipedia.org/wiki?curid=167334", "title": "Aridní podnebí", "text": "Aridní podnebí\n\nAridní podnebí, také suché podnebí (z latinského \"aridus\" – \"suchý, vyprahlý\") je takový typ podnebí, kde je roční úhrn srážek nižší než roční hodnota výparu. Jedná se o oblasti se suchým podnebím, pro něž je typická absence nevysychajících řek (výjimkou jsou tzv. alochtonní řeky) či velké amplitudy (výkyvy) teploty ovzduší. Přítomnost tohoto druhu podnebí má za následek vznik pouští, zároveň však není pravidlem, že by tento jev musela doprovázet vysoká teplota. Aridní oblasti se rozdělují na 3 podtypy. V aridních oblastech spadne méně než 250 mm srážek za rok.\n\nVyskytuje se v tropických oblastech. Nejvyšší letní teploty běžně přesahují 40°C, na některých místech i 45 °C, ale 50 °C  překračují vzácně, ale během zimních rán mohou klesat i k bodu mrazu nebo i pod něj. Pravděpodobnost deště je v určitých ročních obdobích vyšší a když už přijde, tak přijde náhle, buď při bouřkách nebo běžném dešti. Po náhlých deštích se pouštní rostliny velmi rychle probírají k životu a v následujících týdnech zase uvadnou.\n\nVyskytuje se mírných, subtropických a subpolárních oblastech (ve vysokých horách). Léta nejsou tak horká jako v horkých aridních oblastech a především jsou zde chladné zimy. Průměrná teplota nejchladnějšího měsíce je už pod bodem mrazu nebo v jeho blízkosti a nejnižší teploty mohou klesat i pod -20 °C. V létě pak nejvyšší denní teploty dosahují na většině míst 30 °C až 40 °C. Velkou část vody přináší sníh, který na jaře roztaje. Rostlinám se daří hlavně na jaře nebo na podzim, kdy jsou teploty nejmírnější a výpar nižší.\n\nVelmi vzácný typ, vyskytující se jen v poušti Atacama a pouze několika dalších malých místech na světě (hlavně na pobřeží). Amplituda teploty je celoročně velmi malá. Teploty se stále udržují zhruba mezi 10 °C až 25 °C (na pobřeží, se vzrůstající nadmořskou výškou úměrně klesá). Tak mírné teploty způsobují časté mlhy a nízká oblačnost, přesto však prakticky nikdy neprší, dokonce může být srážek méně než v kterýchkoliv jiných pouštních oblastech. Tyto jevy jsou způsobeny studenými mořskými proudy, např. Peruánským proudem a Benguelským proudem.\n\n"}
{"id": "167339", "url": "https://cs.wikipedia.org/wiki?curid=167339", "title": "Pevnina", "text": "Pevnina\n\nPevnina je ta část zemského povrchu, která není pokryta světovým oceánem. Pevnina představuje pouze přibližně 29 % zemského povrchu. Je tvořena většinou v podobě kontinentů, které vystupují nad oceány.\n\nZemě je geologicky velmi aktivní těleso, a tak se tvar pevniny stále mění. Pevnina je v některých částech po dlouhá období obrušována nebo nanášena. Vznikají a zanikají moře a mění se jejich tvar. Kontinenty se přesouvají, rozpadají a spojují.\n"}
{"id": "167340", "url": "https://cs.wikipedia.org/wiki?curid=167340", "title": "Raffael Santi", "text": "Raffael Santi\n\nRaffael Santi, známý také jako Raffaello Sanzio da Urbino nebo jen Raphael (28. března 1483, Urbino – 6. dubna 1520, Řím), byl italský malíř a architekt v období vrcholné renesance. Spolu s Michelangelem a Leonardem da Vinci je považován za nejvýznamnějšího výtvarného umělce té doby. Jeho dílo mělo vliv na vývoj malířství hluboko do 19. století.\n\nZákladním pramenem pro Raffaelovu biografii je pojednání malíře, architekta a spisovatele Giorgo Vasariho. První vydání jeho třísvazkového díla \"Životy nejvýznačnějších malířů, sochařů a architektů\" vyšlo v roce 1550 a obsahuje mj. podrobný Raffaelův životopis.\n\nRaffael se narodil v Urbinu. Jeho otec, Giovanni Santi, byl rovněž malířem na urbinském dvoře. Měl i literární ambice, jak dokazuje jeho chvalozpěv na vévodu Federica da Montefeltro. V roce 1491 zemřela Raffaelovi matka Magia z rodiny Ciarlo. O tři roky později i otec, který se ještě stačil jednou oženit a zplodit dceru. Jedenáctiletý Raffael byl svěřen do péče svého strýce Simona Ciarla.\n\nRenesanční kulturní centrum vytvořil z Urbina vévoda Federico da Montefeltro, který zde vládl v letech 1444 – 1482. Na jeho dvoře působili význační italští umělci jako Donato Bramante, rodák z blízkého Fermignana, Piero della Francesca či Paolo Uccello, prostředí dvora popsal Baldassare Castiglione. Kultivované rodinné poměry a později i atmosféra vévodského zámku, vybaveného rozsáhlou knihovnou a naplněného uměleckými předměty, přispěly k rychlému zrání mladého Raffaela.\n\nNení jisté, zda Raffaela svěřil do péče malíře Pietra Perugina v Perugii ještě jeho otec. Písemně je jeho pobyt v Peruginově dílně doložen až v roce 1496. Od Perugina Raffael převzal zejména metodu přípravy každého jednotlivého díla. Spočívala ve vypracování skic, které se od předběžného náčrtu blížily k definitivnímu tvaru. Práce na jednotlivých částech obrazu (nebo nástěnných maleb) pak byly rozděleny mezi mistra a jeho pomocníky. Tuto praxi Raffael aplikoval později v Římě, kdy sám řídil velkou dílnu. Za první Raffaelovo samostatné dílo se dnes všeobecně uznává procesní prapor pro město Città di Castello, ležící 40 km severně od Perugie. Prapor z přelomu let 1499 a 1500 zobrazuje na jedné straně Ukřižování, na druhé zrození Evy z Adamova žebra. Další Raffaelovou zdokumentovanou prací z let 1500 – 1501 je oltářní obraz pro kostel svatého Mikuláše Tolentinského rovněž v Città di Castello. Obraz byl značně poškozen při zemětřesení v roce 1789 a dochovaly se z něj pouze fragmenty. Na smlouvě k této zakázce je Raffael poprvé označen jako „\"magister\"“.\n\nV roce 1504 pobýval Raffael v Sieně, kde se chystal ke spolupráci s Pinturicchiem. Zde se měl podle Vasariho dozvědět o kartonech, které pro palác Signorie ve Florencii připravovali Leonardo da Vinci a Michelangelo. Rozhodl se je zhlédnout na vlastní oči a do Florencie zřejmě ještě téhož roku odcestoval. Studoval zde nejen díla obou jmenovaných umělců, ale také Masacciovy fresky. Jeho přítelem se zde stal další významný malíř italského cinquecenta, Fra Bartolomeo.\n\nZřejmě na doporučení architekta Bramanta pozval na podzim 1508 papež Julius II. z rodu Rovere Raffaela do Říma. Malíř nemohl odmítnout. Těžiště kulturního života se v té době již pozvolna přesunovalo z Florencie do věčného města. Julius II. si přál z Říma vytvořit nejen mocensko-politické, ale také kulturní centrum světa a navázat tak na antickou slávu města. To se mu do značné míry podařilo. Raffaelovými přáteli v Římě se stali i nejvýznamnější humanisté a literáti tehdejší doby: Pietro Bembo, Ludovico Ariosto, Pietro Aretino a Baldassare Castiglione. Od roku 1514 žil Raffael v paláci, který projektoval a původně zřejmě pro sebe stavěl jeho přítel Bramante. Jeho původní název zněl Palazzo Caprini, později Casa di Raffaello. Jeho podoba je známá z rytiny Antonia Lafreriho. Stál ve Vatikánu a zbořen byl v polovině 17. století, když se stavěla Berniniho kolonáda před bazilikou svatého Petra.\n\nNa sklonku roku 1508 získal Raffael od papeže objednávku na freskovou výzdobu několika místností jeho vatikánského paláce. Pro pětadvacetiletého umělce to byla prestižní záležitost, které dovedl náležitě využít a zůstal v Římě již natrvalo. \n\nZakázek, kterými byl zahrnován jak papežským dvorem, tak soukromými mecenáši, bylo tolik, že je jediný malíř nemohl zvládnout. Raffael si proto po vzoru jiných malířů vytvořil dílnu, v níž zaměstnal nadané pomocníky. Mezi nejvýznamnější patřili Giovanni da Udine, Giulio Romano, Giovanni Francesco Penni a Pierino del Vaga. Posouzení, která část obrazů nebo fresek pochází z ruky Raffaela a kterou malovali jeho žáci, je záležitostí specializovaných historiků umění.\n\n4. října 1509 obdržel Raffael první dvorský úřad na papežském dvoře. Byl jmenován písařem breve, což pro něj byla funkce symbolická, protože jistě netrávil čas v papežské kanceláři. Byla však spojena s fixním platem. O rok později navázal kontakt se svým budoucím dlouholetým mecenášem, bankéřem Agostinem Chigi, kterému freskami vyzdobil jeho vilu zvanou Villa Farnesina. V únoru roku 1513 zemřel Raffaelův příznivec, papež Julius II., jehož portrét z Raffaelovy ruky se dochoval v londýnské národní galerii. Nahradil ho Lev X. z rodu Medici. Rovněž u tohoto papeže se Raffael těšil přízni a obdržel od něj řadu důležitých zakázek. Po Bramantově smrti v roce 1514 ho papež jmenoval stavitelem baziliky svatého Petra. Protože Raffael neměl mnoho zkušeností s projektováním architektury, ustanovil mu papež postupně dva rádce: mnicha Giovanni Gioconda a po jeho úmrtí, v roce 1516, Antonia da Sangalla. Žádný plán baziliky, který by byl Raffaelovým autografem, se však nedochoval. Další významnou funkcí, která do Raffaelova života zasáhla mnohem významněji, bylo jmenování konzervátorem římských starožitností. Papež ho do tohoto úřadu jmenoval 27. srpna 1515 s tím, že materiál z nenávratrně poškozených památek může použít na papežské stavební podniky. Raffael byl v této činnosti mimořádně úspěšný. Nejprve zastavil ničení starých nápisových desek, soch a architektonických článků, z nichž byl částečně postavený středověký Řím. Měl v úmyslu sestavit podrobný plán antického Říma. Rok před smrtí v tomto smyslu předal papeži memorandum o výsledcích své práce. Z malíře se Raffael stával archeologem. \"\"Na výšinách i na nejnižších místech města hledal staré základy, vynášel svědectví minulosti, až papeže a Římany přivedl k takovému úžasu, že se na něho všichni dívají jako na božskou bytost seslanou s nebe\"\", napsal roku 1519 papežský protonotář Calcagnini. \n\nV důsledku vysokých honorářů se z Raffaela stal bohatý člověk. Jeho finančním poradcem byl již zmíněný bankéř Agostino Chigi. Dochovaly se doklady o Raffaelových finančních transakcích i půjčkách, které poskytoval. V roce 1518 si zakoupil vinici. Raffael se nikdy neoženil, i když byl podle Vasariho v roce 1514 zasnouben s vnučkou kardinála Marií Bibbienou. Jinou ženou v jeho životě byla Margerita, dcera pekaře Francesca Luttiho z římské čtvrti Trastevere. Tradičně bývá s jejím jménem spojován dívčí portrét s názvem \"La Fornarina\" (Pekařka), i když mnozí historikové umění tento názor zpochybňují. Podle dobových svědectví byl Raffael, na rozdíl od uzavřeného Michelangela, přátelský, otevřený a milý. Jeho povaha mu umožňovala rychle navazovat společenské kontakty.\n\nRaffael zemřel na Velký pátek roku 1520, tedy 6. dubna, podle Vasariho v den svých 37. narozenin. Mělo se jednat o horečnaté onemocnění, které trvalo osm dní. Ohledně nemoci, na kterou Raffael zemřel, byly vysloveny různé teorie, nejčastěji se uvádí zápal plic. Během této\ndoby stačil malíř vyřídit všechny majetkové záležitosti. Své jmění rozdělil mezi žáky a jednoho příbuzného. Na základě svého přání byl pohřben v Pantheonu. Na jeho náhrobku je nápis vytvořený spisovatelem a básníkem kardinálem Pietrem Bembo: \"„Ille hic est Raffael, timuit quo sospite vinci, rerum magna parens et moriente mori.“\" (Zde leží Raffael, za jehož života se Příroda obávala, že nad ní zvítězí. Když zemřel, toužila zemřít s ním).\n\nDílo Raffaela Santiho je přes krátkost umělcova života neobyčejně rozsáhlé. Pro renesanční umělce byla příznačná komplexnost zájmů o různá umělecká odvětví. Tak tomu bylo i v případě Raffaela. Věnoval se malbě, dochovalo se pět jeho sonetů, zajímal se o hudbu, prosadil se i jako architekt. Ve svém díle se pokoušel nalézt dokonalou hodnotu, ve které by dosáhly harmonie všechny kontrasty a protiklady světa. Krása pro něj byla objektivní, existující hodnota, kterou má umělec odhalit a reprodukovat. Datace jednotlivých obrazů se v odborné literatuře liší, někdy až o tři roky. Dále je třeba brát v úvahu, že na velké části obrazů, zejména z římského období, s Raffaelem pracovala jeho dílna a ne vždy je možné přesně rozlišit ruku mistra a pomocníků.\n\nV povědomí kulturní veřejnosti je Raffaelovo jméno spjato především s jeho Madonami. To je druh votivních obrazů, na nichž je znázorněna Panna Marie s Ježíškem. Někdy sama, jindy doprovázena různými světci. Raffael maloval Madony ve všech fázích svého tvůrčího života. Byla to rozšířená forma domácí měšťanské zbožnosti, která vyvolávala poptávku po obrazech tohoto typu. První Raffaelovy Madony, jako např. Madona Solly (asi 1502, Gemäldegalerie Berlin), Madona Connestabile (1504, Ermitáž) či Madona del Granduca (1504, Galerie Palatine, Florencie) zobrazují pouze matku s dítětem a jsou poplatné stylu quatrocenta. Líbezné tváře Madon jsou však nezaměnitelně raffaelovské. Ještě za pobytu ve Florencii vytváří pod vlivem Leonardovým prokomponovaná seskupení, kdy dvojici matky s dítětem doplňuje malý Jan Křtitel, např. Madona v zeleni (1506, Kunsthistorisches Museum, Vídeň), Krásná zahradnice (1507, Louvre, Paříž) nebo Svatá rodina domu Canigiani (asi 1507, Alte Pinakotek, Mnichov). Z Madon římského období lze uvést Madonu Alba (1511, National Gallery of Art, Washington) a Madonu della Sedia (1513/1514, Galerie Palatine, Florencie), obě ve formě tonda, tzn. kruhového podkladu. Vrcholu pak dosáhlo Raffaelovo zpodobení Madon v proslulé Sixtinské Madoně (1513/1514, Gemäldegalerie alte Meister, Drážďany).\n\nPortrétní malbě se Raffael věnoval spíše okrajově, přesto z jeho ruky vzešlo několik portrétů, které patří k nejlepším, jaké ve své době vznikly. Většinu modelů známe jménem, některé však zůstaly neidentifikovány. Ještě ve Florencii namaloval manžele Agnolo a Magdalenu Donni (1506, Galerie Palatine, Florencie) a obrazy tří žen, které se nepodařilo určit: Dámu s jednorožcem (1506/1507 Galerie Borghese, Řím), Němou (1507, Galleria Nazionale delle Marche, Urbino) a Těhotnou (kolem 1507, Galerie Palatine, Florencie). V Římě zanechal portréty obou \"svých\" papežů, Julia II. (1512, National Gallery, Londýn) a Lva X. (1517/1518, Galerie Uffizi Florencie). K němu dodatečně připojil tváře dvou kardinálů. Z dalších portrétů lze uvést Dámu se závojem (1514/1516, Galerie Palatine, Florencie), portréty kardinála Alessandra Farnese (kolem 1512, Museo di Capodimonte, Neapol) a dalšího neznámého kardinála (1510/1511, Prado, Madrid). K vrcholům Raffaelovy portrétní tvorby bývají počítány portréty šilhavého správce vatikánské knihovny Tommasa Inghiramiho (1510/1511, Galerie Palatine, Florencie) a humanisty Baldassara Castiglioneho. O potrtétu jeho údajné milenky, nazvaného Pekařka (La Fornarina), (1518/1519, Galleria Nazionale d'Arte Antica, Řím), již byla řeč v Raffaelově životopisu.\n\nRaffael zachytil svou tvář na pěti autoportrétech, zachycujících ho v různých obdobích věku od mládí. Nejstarší z nich je skica křídou, zachycující asi osmnáctiletého mladíka (1500/1502, Ashmolean Museum, Oxford).\n\nS tímto typem obrazů Raffael v Perugii začínal a posledním, nedokončeným dílem také v Římě skončil. První doloženou prací tohoto druhu z let 1500/1501 je již zmíněný obraz pro kostel svatého Mikuláše Tolentinského v Città di Castello, na kterém Bůh korunuje patrona kostela. Ještě v peruginovském duchu se nesou práce jako Korunování Panny Marie (Pala Oddi) (1502/1503, Pinacoteca Vaticana, Řím) nebo Svatý Šebestián (1501/1502, Accademia di Belle Arti di Carrara, Bologna). Přímou konfrontací s Peruginovým odkazem je obraz Zasnoubení Panny Marie (1504, Pinacoteca di Brera, Miláno), určený rovněž pro Città di Castello. Raffaelův učitel namaloval krátce před tím obraz na stejné téma, Raffael ho však překonal soustředěním děje, výrazem i lepším pojetím perspektivy. Z florentského období je důležité Ukládání do hrobu (Pala Baglioni) (1507, Galleria Borghese, Řím). Malíř zde prvně vyjádřil dynamiku děje, modelace postav nese přímý vliv Michelangelův. Naopak za umělecky spornou bývá považována Madona pod baldachýnem (1506/1508, Galerie Palatine, Florencie), kterou se Raffael se svým florentským pobytem rozloučil. V Římě namaloval na objednávku měšťanky Eleny Duglioli z Bologně obraz svaté Cecilie do stejnojmenné kaple, kterou nechala zřídit v kostele San Giovanni in Monte (Svatá Cecilie, 1514/1515, Pinacoteca Nazionale Bologna). Světice na obraze naslouchá andělskému kůru, zatímco pozemské hudební nástroje zůstaly ležet na zemi. Nesení kříže (1516/1517, Prado, Madrid) bylo původně určeno pro klášter v Palermu, proto jeho název Spasimo di Sicilia (sicilské spasení). Při transportu obrazu na místo určení totiž loď ztroskotala a obraz byl nalezen na pobřeží u Janova. Poslední – a největší – Raffaelem částečně dokončený obraz je Proměnění Páně (1518/1520, Pinacoteca Vatikana, Řím). Tento obraz je syntézou dosavadního Raffaelova vývoje. Základní problémy malířství, barvu, tvar a modelaci, zde pojednal takovým způsobem, že se obraz řadí k základním pilířům dějin světového malířství.\n\nKrátce poté, co přišel do Říma, získal Raffael od Julia II. zakázku na výzdobu tří místností, v nichž měl papež pracovat a bydlet. První z nich se nazývá Stanza della Segnatura (podpisová místnost) a malíř zde spolu se svými pomocníky pracoval v letech 1509–1510. Zároveň nedaleko odtud pracoval Michelangelo na výzdobě stropu Sixtinské kaple.\nNa čtyřech stěnách Stanzy della Segnatura jsou následující obrazy: Athénská škola, Disputace, Parnas a Právo. Program výzdoby zde i v následujících Stanzích vznikal za ideového vedení samotného papeže. Druhá ze Stanzí, v níž Raffael pracoval v letech 1512–1514, se jmenuje Heliodorova podle biblického příběhu o znesvětiteli jeruzalémského chrámu. Jsou zde následující fresky: Bolsenská mše, Vysvobození svatého Petra, Vyhnání Heliodora z chrámu a Setkání Attily se Lvem Velikým. Výzdobu třetí místnosti nazvané Stanza dell´Incendio (místnost požáru) zadal Raffaelovi už následník Julia II., Lev X. Raffaelovým dílem zde je už jen scéna Požár Borga (1514), zbytek byl už záležitostí dílny. Mezi pracemi ve Stanzích vytvořil Raffael někdy v letech 1511–1512 fresku proroka Izajáše pro římský kostel svatého Augustina. Rovněž v roce 1511 začal Raffael s výzdobou Vily Farnesiny svého mecenáše Agostina Chigiho. Namaloval zde fresku Triumf Galatey, mořské víly, která unikla obru Polyfémovi. Ve Vatikánu ale Raffael společně se svou dílnou působil i později. V papežském paláci na straně obrácené k městu vyprojektoval lodžii, kterou v letech 1513–1519 spolu s dílnou vyzdobil groteskami po vzoru Neronovy vily známé jako domus aurea. Strop lodžie obsahuje 52 biblických scén a bývá označován jako Raffaelova bible. Pro svého přítele, kardinála a zároveň diplomata a autora divadelních komedií Bibbienu v papežském paláci navrhl a kolem roku 1516 vyzdobil lodžii a koupelnu. Podle Vasariho si Raffael měl vzít jeho neteř. Raffaelova dílna dekorovala podle mistrových náčrtů ve Vile Farnesině lodžii Psyché. Agostino Chigi také u Raffaela objednal výzdobu své kaple v římském kostele Santa Maria della Pace, znázorňující čtyři Sibyly naslouchající pokynům andělů. Další Chigiho kaple navržená samotným Raffaelem se nachází v kostele Santa Maria del Popolo. Zde byla podle Raffaelových kartonů vytvořena freska Stvoření světa.\nJednou z nejdůležitějších objednávek Lva X. byla série deseti gobelínů se scénami ze života svatého Pavla z Tarsu a sv. Petra pro Sixtinskou kapli. Raffael se návrhy zabýval v letech 1516 a 1517. Skutečně vytvořil deset kartonů o rozměrech 3,5 x 5 m. Sloužily jako vzor pro tkalce. Dochovalo se sedm z nich, uloženy jsou ve Victoria and Albert Museum v Londýně. Gobelíny byly utkány v dílně Piera van Aelsta v Bruselu, kde je měl možnost spatřit Albrecht Dürer. Je pravděpodobné, že Raffael konečný výsledek svého díla nikdy nespatřil, neboť byly dodávány do Říma v letech 1519 a 1520. Gobelíny, nacházející se ve vatikánských sbírkách, byly naposledy v Sixtinské kapli na několik týdnů vystaveny v roce 1983, při příležitosti výročí umělcova narození.\n\nJako jeden z mála významných malířů své doby se Raffael zajímal také o grafiku. Po roce 1510 se seznámil s rytcem Marcantonio Raimondim. Výsledkem jejich spolupráce je okolo padesáti tisků. Částečně se jedná o reprodukce Raffaelových olejomaleb, částečně byly Raimondimu předlohou originální Raffaelovy kresby. To je i případ Paridova soudu, který se stal předlohou Manetovy Snídaně v trávě.\n\nJeště před smrtí doporučil Bramante papeži, aby se jeho nástupcem ve funkci architekta baziliky svatého Petra stal právě Raffael. Stalo se tak v dubnu 1514. Umělec pracoval za pomoci mnicha Giovanni Gioconda a po jeho úmrtí v roce 1516 Antonia da Sangalla. Raffaelovu koncepci však neznáme, po jeho úmrtí se stavělo podle Michelangelových plánů. Problémem je, že se nedochoval žádný autograf Raffaelova návrhu nové budovy, pouze kresby stávajících. Naopak z rukou jeho pomocníků je k dispozici plánů mnoho. Raffaelovi jsou přisuzovány následující stavby: Palác Aquila v Římě z let 1518–1520, stržený roku 1661 při stavbě Berniniho kolonády, již zmíněné lodžie ve Vatikánu a ve Vile Farnesině, kupolový prostor zlatnického kostela svatého Eligia v Římě (po roce 1509), již zmíněná kaple rodiny Chigiů v kostele Santa Maria del Popolo a Vila Madamma v Římě, stavěná pro papežova příbuzného Julia Medicejského.\n\n\n\n"}
{"id": "167342", "url": "https://cs.wikipedia.org/wiki?curid=167342", "title": "Aschův experiment", "text": "Aschův experiment\n\nJako Aschův experiment je označován test konformity, který uspořádal Solomon Asch v roce 1951.\n\nV tomto experimentu Asch vyzval studenty, aby porovnávali velikosti čar na sérii kartiček. Uvedl to jako test zraku, ale ve skutečnosti šlo o test posuzující konformitu. Účastníci experimentu měli před sebou vždy jednu čáru jako „etalon“ a porovnávali ji s vedlejšími třemi co do výšky (X je větší/menší/stejná). Svůj úsudek poté postupně vyslovili nahlas před ostatními.\n\nStudenti-spolupracovníci byli předem instruováni, aby v některých případech odpovídali jednotně (12× z 18 případů) a hlavně „špatně“. Poslední odpovídal student, který o ničem nevěděl. Ostatní taktéž neměli vyjadřovat žádné zvláštní reakce na odpovědi druhých. Pouze poslední byl evidentně nesvůj, potil se a nadměrně gestikuloval.\n\nZatímco v pokusné skupině, která odpovídala sama za sebe, neudělalo 35 ze 37 účastníků žádnou chybu (95 % lidí odpovědělo vždy správně), vlivem skupinového tlaku neudělalo chybu pouze 25 % účastníků (47 % udělalo alespoň jednu chybu (1-7) a 28 % 8 a více (z 12)).\n\nJakkoli experiment vypovídá o velkém vlivu konformity, je třeba vědět, že takto se účastníci chovali jen v případě, že ostatní odpovídali jednotně. Když měli Aschovi spolupracovníci povoleno odpovídat dobře, procento konformovaných rapidně kleslo. Stejně jako v případě, že osamocený účastník mohl na výroky ostatních reagovat a nebo místo verbální odpovědi svůj úsudek psal na papír.\n\nVětšina zúčastněných později v rozhovoru s Aschem řekla, že nevěřili odpovědím spolupracovníků, ale odpověli tak proto, že nechtěli být považováni za „divné“. Pouze několik řeklo, že spíše věřili skupině.\n"}
{"id": "167343", "url": "https://cs.wikipedia.org/wiki?curid=167343", "title": "Albumasar", "text": "Albumasar\n\nAlbumasar (někdy též Abú Ma'šar nebo al-Balchí) (787 – 886), celým vlastním jménem Dža'far ibn Muhammad Abú Ma'šar al-Balchí, byl perský astrolog, astronom a matematik působící v Balchu v dnešním Afghánistánu.\n\nJe označován jako nejvýraznější představitel arabské astrologie, jeho díla byla od 12. století často překládána do latiny a v mnoha opisech šířených po celé Evropě ovlivnila evropskou astrologickou tradici. Z těchto latinských překladů také pochází latinská verze jeho jména \"Albumasar\".\n\nJeho díla, která ukazují hermetické vlivy na arabskou astrologii 9. století byla také jedním z nejvýznamnějších prvotních zdrojů o aristotelovské přírodní filosofii ve středověké Evropě. Jeho učitelem byl významný arabský komentátor Aristotelova díla Alkindus. Ve svých astrologických spisech čerpal především z děl helénských astrologů – Ptolemaia, Dorothea Sidónského a dalších. Začleňoval ovšem i prvky a principy babylónské, perské a egyptské tradice.\n\nV evropském kulturním kontextu jsou známa jeho díla především z latinských překladů z 12. století.\n\n\n\n"}
{"id": "167344", "url": "https://cs.wikipedia.org/wiki?curid=167344", "title": "Unit testing", "text": "Unit testing\n\nPojem unit testing v kontextu informačních technologií označuje automatické testování a ověřování fungování a korektnosti implementace systému. Pod pojem \"unit testing\" se zahrnují \"nástroje\", \"metodika\" a \"činnost\", jejímž cílem je ověřování správné funkčnosti dílčích částí neboli \"jednotek\" zdrojového kódu.\n\nZa \"jednotku\" je považována samostatně testovatelná část aplikačního programu. Z pohledu procedurálního programování může být \"jednotkou\" program, funkce, procedura, proměnná, a tak dále. Z pohledu objektově orientovaného programování je \"jednotkou\" obvykle třída, či konkrétní metoda.\n\n\"Jednotkový test\" obvykle testuje pouze danou konkrétní \"jednotku\". V ideálním případě by měl být každý testovaný případ nezávislý na ostatních. Při testování se snažíme testovanou část izolovat od ostatních částí programu. Za tím účelem se někdy vytvářejí pomocné objekty, které simulují předpokládaný kontext, ve kterém testovaná část pracuje (\"mock object\").\n\nV českém jazyce se zatím neustálil konkrétní překlad - v odborné literatuře se dá narazit na pojmy jako \"testování jednotek\", \"testování aplikačních jednotek\", či občas \"jednotkové testování\". \"Unit testing\" je činností související převážně s \"vývojem\" aplikačních programů, koncoví uživatelé programů se s testováním nesetkají.\n\nTechnika unit testing je jednou z klíčových součástí filosofie extrémního programování a programování řízeného testy.\n\n\n"}
{"id": "167346", "url": "https://cs.wikipedia.org/wiki?curid=167346", "title": "Křížová (předměstí Brna)", "text": "Křížová (předměstí Brna)\n\nKřížová je bývalá předměstská čtvrť Brna a zrušené katastrální území, které se rozkládalo na severozápadě městské části Brno-střed a jihu městské části Brno-Žabovřesky, a zahrnovalo původně většinu katastrálního území Stránice, část katastrálního území Pisárky severně od ulice Hlinky, část katastrálního území Staré Brno na jihu ohraničená ulicí Hlinky, areálem pivovaru Starobrno a Pivovarskou ulicí, včetně severozápadní části dnešního areálu nemocnice u Svaté Anny, ulice Sladová a většiny Pellicovy ulice, západní část katastrálního území Město Brno na jihozápadním, západním a severozápadním svahu kopce Špilberku, přibližně polovinu katastrálního území Veveří ohraničenou na východě dnešní ulicí Veveří, a okrajovou jižní část katastrálního území Žabovřesky.\n\nKřížová se jako Křížovnické Území konstituovala už ve 13. století. Na většině území se až do 19. století rozkládaly vinice, a zástavba Křížové se nacházela jen v západní části Pekařské ulice, kde se původně nacházela johanitská komenda s kostelem. Před rokem 1850 byl katastr Křížové rozšířen o pozemky překatastrované od tehdejší obce Žabovřesky. Součástí Brna se Křížová stala 6. července 1850. V 70. letech a 80. letech 19. století začala na katastru Křížové vznikat zástavba západní části nové čtvrti Veveří. V 90. letech 19. století začala v katastru Křížové s rozvojem průmyslu vznikat také zástavba tzv. „Úřednické čtvrti“, přejmenované od 17. června 1925 na Masarykovu čtvrť. Roku 1927 došlo k úpravě hranice s katastrálním územím Žabovřesky.\n\nPři katastrální reformě Brna začátkem 40. let 20. století byla jihovýchodní část Křížové ohraničená dnešními ulicemi Úvoz a Gorkého začleněna do rozšířeného katastrálního území Špilberk, severozápadní část areálu nemocnice u Svaté Anny se zase stala součástí katastrálního území Staré Brno. Katastrální území Křížová bylo potom zrušeno ve druhé polovině 60. let 20. století při radikální katastrální reformě Brna a rozděleno mezi dnes existující katastrální území.\n\nDodnes lze v místech nad ulicí Rybkova na plotech zahrádek a v Pisárkách nad ulicí Lipová nalézt tabulky s evidenčním číslem a nápisem „kat. úz. Křížová“.\n"}
{"id": "167351", "url": "https://cs.wikipedia.org/wiki?curid=167351", "title": "Magenta (Itálie)", "text": "Magenta (Itálie)\n\nMagenta je město v severní Itálii v oblasti Lombardie a provincii Milano.\n\nV historii města stojí za povšimnutí především bitva u Magenty z roku 1859, podle které byla pojmenována barva magenta. Město je také rodištěm filmového producenta Carla Pontiho a sv. Gianny Berretty Molly.\n\n\"Počet obyvatel\"\n"}
{"id": "167353", "url": "https://cs.wikipedia.org/wiki?curid=167353", "title": "Fakulta informatiky Masarykovy univerzity", "text": "Fakulta informatiky Masarykovy univerzity\n\nFakulta informatiky Masarykovy univerzity (FI MU) je fakulta Masarykovy univerzity, která rozvíjí vzdělávací, vědeckou a doplňkovou činnost v oblasti informatiky jako disciplíny věnované metodám, modelům a nástrojům zpracování informací, zejména pak pomocí počítačů.\n\nFakulta vznikla v roce 1994 jako první samostatná informatická fakulta v Česku a v pořadí sedmá fakulta MU.\nNavázala na několik desetiletí budování oboru matematická informatika na přírodovědecké fakultě, jakož i na průkopnickou činnost prvních brněnských informatiků.\n\nVysokoškolské vzdělávání v informatice a aplikované informatice uskutečňuje fakulta v bakalářských, navazujících magisterských a doktorských studijních programech v prezenční formě studia. Výuka probíhá v českém jazyce, placená forma studia pak v angličtině. Fakulta nabízí celoživotní vzdělávání a rozšíření kvalifikace středoškolských učitelů v informatických předmětech.\n\nSídlí ve vlastní budově na Botanické ulici, při jižním okraji městské části Brno-Královo Pole. V minulosti fakulta krátce sídlila na Burešově ulici. Mimořádně využívá bezbariérový vstup z Hrnčířské ulice.\n\nV prvopočátku akademická obec čítala zhruba dvě desítky učitelů a 400 studentů. V krátké době se však fakulta rozrostla a pravidelně ji navštěvuje okolo 2 000 studentů.\n\nPo svém založení v roce 1994 fakulta dva roky sídlila v budově Nejvyššího soudu na Burešově ulici.\n\nFakulta od roku 1996 sídlí na Botanické ulici a tvoří ji 4 vzájemně propojené budovy, rozmístěné po obvodu čtverce, uprostřed kterého se nachází menší nekryté nádvoří se zelení a lavičkami. Objekt byl v roce 2003 významně rozšířen o tři nové posluchárny (označeny písmenem D a číslicí).\n\nV roce 2012 došlo k demolici a znovuvybudování vstupní budovy fakulty dosahující nově výšky pěti pater, čímž výrazně vzrostl počet seminárních, počítačově-laboratorních a kancelářských místností. Přistavěna byla i nová, z průčelí komplexu nyní vyčnívající budova, poskytující prostory komerčním firmám, které s fakultou spolupracují, a vědeckotechnickému parku CERIT Science Park.\n\nSoučasná vstupní budova (označení A) je pětipatrová stavba černé barvy s rozsáhlým podzemním zaměstnaneckým parkovištěm a předsazeným objektem pro průmyslové partnery (označení S). Vstupní budova má výrazná velká okna. Po levé a pravé straně dále areál fakulty tvoří dvě křídla (označena B, C), v původní pískově-béžové barvě, v nichž jsou umístěny zejména kanceláře zaměstnanců a vědců, ale i několik seminárních místností. Děkanát fakulty sdílí společně s ekonomicko-personálním oddělením v nejvyšším patřem levého křídla, studijní oddělení se z děkanátu po přestavbě vstupní budovy přestěhovalo nad hlavní vstup.\n\nAreál fakulty má ve svém čtvercovém půdorysu v každém rohu osobní a nákladní výtahy. Ze všech pater vstupní budovy je umožněn přímý průchod do křídel. Vzhledem k pětipatrové výšce objektu jsou střechy budov využívány k umístění antén mobilních operátorů apod. Objekt fakulty je vůči svému okolí uzavřen a vstup je možný jen přes vstupní budovu. Vzhledem k umístění serverového technického zázemí Masarykovy univerzity (včetně provozu Informačního systému Masarykovy univerzity) v objektu fakulty funguje ve vstupní budově nepřetržitá dohledová služba.\nOkolí fakulty je ze tří stran nepřiléhajících ke vstupu využíváno jako vnější uzavřené parkoviště, jehož vjezd řídí vrátnice. Vrátnice je rovněž centrálním pultem pro elektrickou požární signalizaci celého objektu. Vjezd do podzemního zaměstnaneckého parkoviště je z ulice Hrnčířské. V prostoru před vstupní budovou fakulty došlo po demolici původní jednopatrové budovy v roce 2012 k vodorovnému narovnání prohloubeného terénu, díky čemuž mohly být zrušeny svažující se chodníky i vstupní schodiště do budovy. Vstup do ní je nyní zcela bezbariérový, bezplošinový, s možností parkování jízdních kol.\n\nFakulta již po rekonstrukci nemá menzu ani bufet s výdejem jídla, který v ní dříve provozovala správa kolejí a menz. Má pouze malou prodejnu s potravinami a denní nabídkou teplého jídla, ovšem bez jídelny.\n\nFakulta se člení na pracoviště, jimiž jsou katedry, výzkumná centra, účelová zařízení a děkanát.\n\nZákladní organizační jednotkou fakulty zodpovědnou za organizaci výuky a poskytování zázemí pro další činnosti fakulty jsou katedry:\n\nVedoucí kateder jsou podřízeni děkanovi fakulty. Mimo uvedené katedry na fakultě působí i oddělení celouniverzitního Centra jazykového vzdělávání a oddělení Katedry tělesné výchovy.\nMezi účelová zařízení fakulty patří Centrum výpočetní techniky a knihovna. Vedoucí těchto zařízení jsou podřízeni tajemníkovi fakulty.\n\nV čele fakulty stojí děkan, který jejím jménem jedná a rozhoduje. Děkana na návrh fakultního akademického senátu jmenuje a odvolává rektor univerzity. Funkční období děkana je čtyřleté a stejná osoba může být děkanem nejvýše dvakrát v řadě. Děkan jmenuje a odvolává proděkany a rozhoduje o jejich činnosti a počtu.\n\nPrvním děkanem fakulty byl od roku 1994 její zakladatel, profesor informatiky Jiří Zlatuška, který v této funkci působil až do roku 2011 s výjimkou let 1998–2004, kdy vykonával funkci rektora univerzity. Druhým děkanem fakulty byl v období let 1998–2004 docent informatiky Luděk Matyska. Poté se do funkce vrátil Jiří Zlatuška. Třetí osobností ve funkci děkana byl v období 2011–2015 profesor informatiky Michal Kozubek.\n\nPočínaje zářím 2015 byl do funkce fakultním senátem opět zvolen Jiří Zlatuška, získal podporu 6:3 hlasů fakultního senátu vůči předcházejícímu děkanovi. Zlatuška na funkci děkana k 8. dubnu 2019 rezignoval.\n\nSamosprávu fakulty vykonává její akademická obec (akademičtí pracovníci a ve studiu zapsaní studenti) a samosprávné akademické orgány fakulty, kterými jsou: akademický senát, děkan, vědecká rada a disciplinární komise.\n\n\nV pravém křídle objektu fakulty sídlí Ústav výpočetní techniky Masarykovy univerzity – pracoviště s celouniverzitní působností. V nové budově sídlí výzkumné centrum CERIT a řada průmyslových partnerů fakulty. V přízemí této budovy byl v květnu 2015 vybudována \"Kybernetický polygon\" (KYPO) jako laboratoř, která slouží pro výzkum a vývoj metod na ochranu proti útokům na kritickou infrastrukturu České republiky.\n\nFakulta informatiky nabízí studijní programy zaměřené na teoretickou nebo aplikovanou informatiku a také dvouoborové studium pro učitele středních škol ve spolupráci s přírodovědeckou fakultou. Studium informatiky ve veřejné správě je částečně na právnické fakultě. Studium bylo v minulosti koncipováno jako všeobecné s velkou mírou volitelných specializací, nyní je v konkrétních studijních oborech preferován seznam předmětů s menší mírou volitelnosti. Stále však zůstává možnost zapisovat si předměty ze všech fakult Masarykovy univerzity. Studium je třístupňové, od bakalářského, přes navazující magisterský až po doktorský stupeň studia. Majoritně probíhá v prezenční formě výuky, ve vlastních prostorech fakulty, v českém, anglickém a slovenském jazyce. Většina přednášek je nahrávaná a k dispozici přes fakultní server video.muni.cz.\n\nV roce 2016 byly nabízeny bakalářské studijní programy a obory:\n\n\n\nFakulta informatiky navazuje na bakalářské studijní programy v obdobných magisterských oborech, kromě výše jmenovaných se navíc nabízejí obory:\n\n\nV doktorském studijním programu \"Informatika\" je od akademického roku 2016/2017 vypláceno vyšší stipendium ve spolupráci s průmyslovými partnery fakulty. K dalšímu zvýšení došlo od začátku roku 2018 v rámci celé univerzity.\n\nOd podzimního semestru 2019 prošla nabídka studia restrukturalizací v souvislosti s reformou Zákona o vysokých školách v ČR. Tato opatření se však téměř nedotknou stávajících studentů, kteří započali studium svého oboru před začátkem účinnosti tohoto opatření (tj. akademický rok nástupu 2017/18 resp. 2018/19) - tito studenti dostudují své původní obory dle původních plánů.\n\nStudenti si nově vybírají mezi menším množstvím následujících studijních programů, v jejichž rámci pak dochází k výběru konkrétní specializace:\n\nBakářské studium\n\n\nMagisterské studium\n\n\nDoktorské studium\n\n\nVýzkumná pracoviště:\n\nAkademickou obec fakulty tvoří její akademičtí pracovníci a studenti zapsaní ve studijních programech na fakultě realizovaných.\n\nSe členstvím studentů v akademické obci fakulty jsou spojeny akademické obřady, kterými jsou imatrikulace (přijetí studenta do akademické obce) a promoce (předání vysokoškolského diplomu absolventovi po dokončení studia).\nOba obřady jsou spojeny se slavnostním slibem.\nDěkan, proděkani, nositelé vědecko-pedagogických či akademicko-vědeckých titulů, případně též další osoby pověřené děkanem a pedel jsou oprávněni při slavnostních příležitostech užívat talár.\n\nFakultními insigniemi jsou od března 2007 medaile a žezlo, jejichž autorem je sochař a umělecký litec Jaromír Gargulák.Avers medaile nese portrét Kurta Gödela (brněnského matematika, který přispěl k teoretickým základům informatiky), na reversu se nachází znak fakulty. Hlavice žezla zpodobňuje oheň předaný podle legendy lidstvu Prométheem a odkazuje na obdobně všestranný význam informatiky v současnosti.\n\nLogo fakulty zobrazuje Penroseův trojúhelník stylizovaný jako ligatura písmen F a I.\nS logem je spojen výrok Blaise Pascala (z francouzštiny \"„Věčné mlčení těch nekonečných prostorů mě děsí.“\").\nAutorem loga je vyučující Petr Sojka.\n\nBarva fakulty je \"ostře šafránová\" (Pantone 122 C).\n\nOd roku 1998 působí na fakultě studentský divadelní soubor ProFIdivadlo, který každoročně u příležitosti svátku Dies Academicus uvádí inscenaci nastudovanou pod vedením pedagoga Josefa Prokeše v rámci předmětu \"Divadelní hra\". Mezi pravidelné akce pořádané studenty fakulty pod vedením Petra Sojky patří také každoroční Filmový festival Fakulty informatiky, poprvé uspořádaný v roce 2001, který v roce 2017 již přilákal téměř 1000 diváků.\n\nMezi další spolky na fakultě organizující akce pro studenty patří Spolek přátel severské zvěře a Studentská unie Fakulty informatiky MU.\n\nMezi studenty také působí několik bloggerů popisujících své zážitky ze studia a poskytujících tipy mladším studentům. \n\nNositeli mezinárodních ocenění za vědeckou a tvůrčí činnost z řad zaměstnanců a studentů fakulty jsou Jozef Gruska, Michal Brandejs, Pavel Zezula, Tomáš Brázdil a Jiří Hořejš.\nNárodní ocenění za vědeckou a tvůrčí činnost obdrželi Karel Pala, Aleš Horák a Pavel Rychlý (za zpracování přirozeného jazyka, mj. projekt Internetové jazykové příručky), Filip Nálepa (multimédia), Michal Balážia (biometrika), Radim Řehůřek a Antonín Kučera.\n\nPři příležitosti devadesátého výročí vzniku univerzity ocenil rektor 28. ledna 2009 zlatou medailí „za šíření dobrého jména školy“ absolventa fakulty Thanh Han The (Hàn Thế Thành), který na ní v rámci své magisterské diplomové práce obhájené v roce 1996 a následně i dizertační práce vytvořil software pdfTeX umožňující export dokumentů z typografického systému TeX přímo do formátu PDF. Autor systému TeX Donald Knuth fakultu osobně navštívil v roce 1996, když v Brně od Masarykovy univerzity převzal čestný doktorát.\n\n\n"}
{"id": "167354", "url": "https://cs.wikipedia.org/wiki?curid=167354", "title": "Magenta", "text": "Magenta\n\nMagenta (výslovnost [madženta]) má více významů:\n\n"}
{"id": "167357", "url": "https://cs.wikipedia.org/wiki?curid=167357", "title": "Dům zlomených srdcí", "text": "Dům zlomených srdcí\n\nDům zlomených srdcí \"(1917, Heartbreak House)\" je hořká společenská komedie anglického dramatika irského původu Georga Bernarda Shawa, nositele Nobelovy ceny za literaturu za rok 1925. Odráží se v ní Shawovy skeptické názory na historii a celé lidstvo vzniklé pod dojmem první světové války. \n\nPodtitul hry \"Fantazie po ruském způsobu na anglické téma\" je odvozena od toho, že jde o shawovský protějšek k \"Plodům vzdělanosti\" Lva Nikolajeviče Tolstého a k \"Višňovému sadu\" Antona Pavloviče Čechova. Jde však také o moderní protějšek k Shakespearovu Králi Learovi.\n\nDům zlomených srdcí není jen venkovská vila learovsky pomateného, ale i zmoudřelého osmaosmdesátiletého námořního kapitána Shotovera. Tento hřbitov předválečných nadějí představuje Evropu plnou jednak kořistnických, jednak životně zemdlených a bezcílných lidí, milujících i nenávidících bez naděje a síly. Světlou výjimku tvoří nejmladší hrdina Helena Dunnová, zosobňující jako Shakespearova Kordélie mládí v jeho omylech, ale i v ryzosti a dychtivosti. Helena postupně odhazuje jak počáteční falešný romantismus, tak i pozdější egoistický racionalismus a přijímá životní moudrost stařičkého kapitána, že nejdůležitější je umění řídit loď – loď života.\n\nV symbolickém závěru hry dopadají nedaleko domu letecké bomby a zabíjejí dva největší padouchy hry – finančního magnáta a drzého lupiče. Válka je tak chápána jako očista zkorumpovaného světa, která umožní rozmetat společnost velkých i malých kořistníků i zbytečných lidí a prorazit nové cesty na širé moře života.\n\nHru zfilmoval pod názvem Truchlivá netečnost v roce 1987 sovětský režisér Alexandr Sokurov.\n\n"}
{"id": "167360", "url": "https://cs.wikipedia.org/wiki?curid=167360", "title": "Souběh", "text": "Souběh\n\nSouběh ( ) je chyba v systému nebo procesu, ve kterém jsou výsledky nepředvídatelné při nesprávném pořadí nebo načasování jeho jednotlivých operací. Souběh může nastat v elektronických systémech (zvláště u logických členů) a v počítačových programech (zejména ve víceúlohových a víceprocesorových systémech).\n\nSouběh je v počítačových programech způsoben chybným současným zpracováním sdílených dat. Pokud by byla data zpracována postupně, k chybě by nedošlo. Problémem je, že ke změně dat dojde ve chvíli, kdy se se stejnými daty již pracuje jiná úloha. Souběh způsobuje změna kontextu ve víceúlohových systémech nebo současné zpracování úloh na víceprocesorových systémech.\n\nKritická oblast je označení dat, která jsou souběhem ohrožena. Kritická sekce je nejmenší část programu, která pracuje s daty v kritické oblasti.\n\nSouběh může příležitostně nastat i u logických členů, protože různé části obvodu mohou mít různou délku odezvy a je tak možné se dostat do kolizního stavu (viz Grayův kód).\n\nAtomické instrukce procesoru jsou vždy vykonány bez přerušení. Lze je využít ve víceúlohových systémech s jedním procesorem. Nepomohou ve víceprocesorových systémech, kde dochází ke skutečnému paralelnímu zpracování dat.\n\nZakázání přerušení umožňuje vytvořit atomickou operaci z více strojových instrukcí. Na začátku operace je přerušení zakázáno, po dokončení operace je opět povoleno. Sled instrukcí tak nemůže být nijak přerušen. Protože je však zakázání přerušení velmi nebezpečné pro stabilitu systému, může tuto metodu zpravidla používat pouze operační systém. Zakázání přerušení není možné použít ve víceprocesorových systémech.\n\nInstrukce TSL ( ) umožňuje vytvořit zámek, který zajistí pouze jedinému procesu vstup do kritické sekce.\n\nSemafor je zobecněním instrukce TSL.\n\nVýše výplat jednotlivých zaměstnanců je uložena v souborech, které jsou sdíleny. Sekretářka přidává všem zaměstnancům v účetním programu 100 korun. Když otevře sdílený soubor s výplatou posledního zaměstnance, změny neuloží a přeruší práci (jde nadřízenému uvařit kafe). Obsah souboru zůstane načten v paměti počítače. Nadřízený mezitím otevře stejný soubor výplatou posledního zaměstnance (tedy načte stejnou původní částku jako sekretářka) a rozhodne se mu přidat na prémiích 1000 korun. K zobrazené výplatě přičte 1000 korun, částku přepíše a změněný soubor uloží. Sekretářka se mezi tím vrátí ke svému počítači. Vidí původní výplatu (nikoliv zvýšenou částku), přičte 100 korun a změněný soubor uloží. Výsledkem je, že zaměstnanec přišel o 1000 korun od nadřízeného a výplata byla zvýšena jen o částku 100 korun od sekretářky (zápis sekretářky přemazal změnu provedenou nadřízeným).\n\nDva procesy sdílí proměnnou Konto. Střídavě (díky multitaskingu) zaúčtovávají změny, přičemž výsledek si připravují ve svých privátních proměnných Pom1 a Pom2. První proces nejprve spočítá zvýšení o 1000 korun v proměnné Pom1, ale výsledek nestihne uložit do společné proměnné Konto, protože dojde ke změně kontextu (přepnutí do druhého procesu). Druhý proces od částky v proměnné Konto odečte 1000 korun a výsledek uloží zpět do společné proměnné Konto. Po další změně kontextu dojde v prvním procesu k přepsání částky v proměnné Konto obsahem proměnné Pom1 (je v ní uložen předtím provedený výpočet). Výsledkem této posloupnosti je ztráta odečtené částky (v proměnné Konto bude jen zvýšená částka od prvního procesu).\n\ncodice_1\n"}
{"id": "167361", "url": "https://cs.wikipedia.org/wiki?curid=167361", "title": "Zpět k Methusalemovi", "text": "Zpět k Methusalemovi\n\nZpět k Methusalemovi \" (1918–1920, Back to Methuselah) \" je dramatická pentalogie anglického dramatika irského původu Georga Bernarda Shawa, nositele Nobelovy ceny za literaturu za rok 1925. Jde o filozofickou utipoii s podtitulem \"A Metabiological Pentateuch (Metabiologický Pentateuch) \", nazvanou podle biblického patriarchy Metuzaléma, který se dožil věku 969 let.\n\nCyklus vyšel tiskem roku 1921 a poprvé byl uveden roku 1922 v New Yorku. Skládá s těchto pěti her:\n\nShaw v tomto svém díle vytvořil jakési dramatické panorama lidského vývoje, počínající svérázně přetvořenou bájí o Adamovi a Evě a mířící do nedozírné budoucnosti \"kam až myšlenka dohlédne\" (z tohoto hlediska lze cyklus zařadit také mezi díla science-fiction). Najdeme v něm zmamenité satirické scény na soudobou společnost i aktuální charakterové karikatury politiků. Dílo je však přetíženo myšlenkami nietscheovského nadčlověka, jehož dlouhověkost umožní lidstvu vyřešit naléhavé sociální i životní problémy, s nimiž se potýká, a na které dnešní rozháraný člověk nestačí. Tím ovšem Shaw přesunul řešení společenských a ekonomických konfliktů do sféry utopicky pojaté biologie, která poněkud utlumila jeho kritický pohled na svět.\n\n"}
{"id": "167363", "url": "https://cs.wikipedia.org/wiki?curid=167363", "title": "Shakes proti Shavovi", "text": "Shakes proti Shavovi\n\nShakes proti Shavovi \"(1949, Shakes versus Shav)\" je poslední dokončené dílo anglického dramatika irského původu Georga Bernarda Shawa, nositele Nobelovy ceny za literaturu za rok 1925. Jde o loutkovou grotesku v blankversu prvně hranou na \"Malvernském divadelním festivalu\".\n\nHra vznikla poté, když přední anglický loutkář Waldo Lanchester věnoval autorovi dva maňásky představující Shakespeara a Shawa s prosbou, aby pro ně něco napsal. Shawovi se nápad zalíbil a napsal hru o jeho \"souboji\" se Shakespearem.\n\nNa počátku hry vstoupí Shakes \"třesoucí se vzteky na irského ďábla\". Jakmile se objeví Shav, propukne divoká rvačka, jak se na maňáskové divadlo sluší. Shakes pošle Shava levačkou na devět sekund k zemi, ale pak inkasuje direkt na bradu a je Shavem odpočítán. Když vstane, vymlouvá se, že Shav je o tři sta let mladší, a mění pěstní souboj na souboj literární. Vytahuje se svými tragédiemi, například \"Hamletem\" a \"Králem Learem\". Shav kontruje svým \"Domem zlomených srdcí\", kde prý je obsažen Lear i s dcerami a dál tvrdí, že Shakes nebyl první, kdo zpíval o zlomených srdcích, zatímco on, Shav, byl první, kdo učil, jak zlomená srdce spravovat. Nakonec žárlivý Shakes sfoukne Shavovu svíčku a končí celou hříčku slovy Macbetha \"Zhasni, knůtku\".\n"}
{"id": "167366", "url": "https://cs.wikipedia.org/wiki?curid=167366", "title": "Aliboron", "text": "Aliboron\n\nAliboron (někdy též Abú ar Rajhán nebo al-Birúní) (15. září 973 – 13. prosince 1048), celým vlastním jménem Muhammad Abú ar Rajhán al-Birúní, byl perský astrolog, astronom, filosof, lékař, matematik, historik, kartograf a cestovatel pocházející z Chórezmu na území dnešního Uzbekistánu.\n\nPro jeho práce o Indii bývá pokládán za „otce indologie“; za svůj příspěvek k vědám o Zemi včetně geografie bývá nazýván i „otcem geodézie“.\n\nVystudoval arabské islámské právo a ovládal i řečtinu, syrštinu a sanskrt. Čtyřicet let studoval v Indii, na svých cestách se dostal až k hranicím Evropy. Zabýval se aritmetikou, kombinatorikou, iracionálními čísly a geometrií. Ve svých filosofických pracích vycházel z podrobné znalosti Aristotelova díla. Vypočítal na svou dobu velmi přesně rozměry Země a byl přesvědčen o tom, že Země rotuje kolem své osy a obíhá kolem Slunce. Znal také fakt, že rychlost světla je mnohonásobně větší, než rychlost zvuku.\n\nV roce 1030 sepsal o indických heliocentrických teoriích spis \"Tárích al-Hind\" („Indické kroniky“). Vycházel přitom ze znalosti spisů indického astrologa Árjabhaty (5. století) a jeho následovníků. Věnoval se také botanice a farmakologii.\n\n\n"}
{"id": "167369", "url": "https://cs.wikipedia.org/wiki?curid=167369", "title": "Šatt al-Arab", "text": "Šatt al-Arab\n\nŠatt al-Arab ( , ) je řeka v Iráku (provincie Basra), která na dolním toku tvoří hranici s Íránem (Chúzistán). Je 195 km dlouhá. Povodí má rozlohu 1 000 000 km². Šířka koryta je 700 m až 1 km. Hloubka řeky je 7 až 20 m.\n\nVzniká u města al-Kurna soutokem řek Tigris a Eufrat. Protéká Mezopotámskou nížinou a ústí do Perského zálivu, přičemž vytváří deltu. Zleva přijímá rameno řeky Kerche a řeku Karún a zprava průtok od jezera Hammar.\n\nNa jaře je vodní stav vysoký a na podzim nízký. Průtok se pohybuje od 1 000 m³/s až 2 000 m³/s do 6 000 m³/s až 8 000 m³/s. V letech bohatých na srážky dosahuje 10 000 m³/s až 12 000 m³/s.\n\nNa řece ke rozvinutá lodní doprava v celé délce. Do Basry mohou jezdit námořní lodě. Leží na ní města Basra (Irák), Ábádán (Írán).\n\n\n"}
{"id": "167370", "url": "https://cs.wikipedia.org/wiki?curid=167370", "title": "Boršov (rozcestník)", "text": "Boršov (rozcestník)\n\nNázev Boršov má více sídel:\n\n… nebo zaniklých hradů:\n\nDalší významy:\n"}
{"id": "167379", "url": "https://cs.wikipedia.org/wiki?curid=167379", "title": "Zahorčice", "text": "Zahorčice\n\nNázev Zahorčice má více míst:\n"}
{"id": "167387", "url": "https://cs.wikipedia.org/wiki?curid=167387", "title": "American International Building", "text": "American International Building\n\n70 Pine Street - dříve zvaná jako American International Building, 60 Wall Tower nebo Cities Service Building - je mrakodrap v New Yorku. Stavba vysoká 290 metrů s 66 poschodími byla postavená v roce 1932 během období, kdy se soutěžilo o nejvyšší budovu ve městě. V čase svého dokončení byla třetí nejvyšší budovou na světě. Do roku 1972, než bylo postaveno World Trade Center, byla tato budova nejvyšší na dolním Manhattanu. Společně s o několik měsíců staršími budovami Empire State Building a Chrysler Building patří dodnes k nejvyšším budovám ve městě.\n\nBudova původně nesla název \"Cities Service Building\", ale po prodeji firmě American International Group (AIG) byla přejmenována. V 66. podlaží je otevřená terasa s dalekohledy, odkud je pěkný pohled na město. Budova byla známá také tím, že v ní byly původně instalovány dvoupodlažní výtahy. Pro svou nízkou popularitu však byly brzy zrušeny. Poštovní adresa budovy je \"70 Pine Street, New York, NY 10270\".\n\n\n"}
{"id": "167391", "url": "https://cs.wikipedia.org/wiki?curid=167391", "title": "Martin Abdon", "text": "Martin Abdon\n\nMartin Abdon (1529 v Přerově – 8. března 1561 v Praze) byl knězem Jednoty bratrské a bratrem biskupa Jana Blahoslava.\n\nV rámci příprav na výkon duchovního povolání byl z rozhodnutí prostějovského synodu v roce 1549 vyslán spolu s jinými dvěma bratrskými studenty do Královce, kde pobyl přibližně tři roky. Navštěvoval zde přednášky profesora poezie a řečnictví Georga Sabina († 1560). V roce 1557 byl na synodu ve Slížanech ordinován na kněze. Poté studoval hebrejštinu a řečtinu ve Vitemberku, kde navázal kontakty s Filipem Melanchthonem. Z jeho pera pochází vynikající vysvědčení, datované 16. února 1560, které Abdon na závěr svých studií obdržel. Během návratu na Moravu Abdon v Praze onemocněl a přes péči, kterou mu věnovali lékaři, v domě Jana Kustoše ze Zubřího a na Lipce zemřel. Pochován byl 9. března 1561 v kostele sv. Jindřicha \"blízko dveří na krchově u zdi\". O respektu, který získal ve Vitemberku, svědčí i epitaf, věnovaný Abdonově památce vitemberským profesorem Esromem Rüdingerem. Jiný epitaf mu věnoval Jiří Strejc, autor v předbělohorské době velmi oblíbené žalmové parafráze.\n\nAbdon je autorem písně \"Mocný všech věků králi nejvyšší\", která vyšla v Šamotulském kancionále a která se dodnes v mírně pozměněné verzi zpívá při bohoslužbách Českobratrské církve evangelické (v \"Evangelickém zpěvníku\" je uvedena pod názvem \"Všech věků mocný králi\").\n\n"}
{"id": "167392", "url": "https://cs.wikipedia.org/wiki?curid=167392", "title": "Alkindus", "text": "Alkindus\n\nAlkindus (někdy též al-Kindí) (801–873), celým vlastním jménem Abú Jusúf Jakúb ibn Isák al-Kindí, byl arabský astrolog, astronom, filosof, matematik a lékař působící na muslimských univerzitách v Bagdádu a Basře v době arabského chalífátu dynastie Abbásovců.\n\nBěhem svého života sepsal téměř tři stovky spisů (např. o matematice, astrologii, chemii, metalurgii, snech). Dochoval se pouhý zlomek. Byl významným komentátorem Aristotelových spisů a je považován za jednoho z otců neoplatonismu v arabském světě, díky čemuž se dostával do sporů s islámskými náboženskými autoritami (zabýval se poměrem mezi aristotelovskou filosofií a zjeveními popsanými v Koránu). Mj. tvdil, že \"proroci a filozofové mají odlišné a nezávislé cesty, jak dosáhnout nejvyšší pravdy dostupné pro člověka\".\n\nByl významným představitelem arabské astrologické tradice dochované v devatenácti astrologických spisech přeložených ve 12. století do latiny. Byl učitelem nejslavnějšího arabského astrologa Albumasara. Ve svých astrologických pracích vycházel z myšlenek o příčinné souvislosti. Podporoval myšlenku poznání vesmíru přes jeho pozemské projevy.\n\n\n\n"}
{"id": "167394", "url": "https://cs.wikipedia.org/wiki?curid=167394", "title": "Detmold", "text": "Detmold\n\nDetmold je město v Severním Porýní-Vestfálsku ve Spolkové republice Německo. Leží asi 100 km jihozápadně od Hannoveru. V roce 2013 mělo asi 73 449 obyvatel. Od roku 1468 až do 1918 byl Detmold hlavním městem knížectví Lippe a později od roku 1918 až do roku 1947 hlavní město svobodného státu Lippe. V současnosti je Detmold správním centrem okresu Lippe a regionu Detmold.\n\nPrvní oficiální zmínka o Detmoldu pochází z roku 783. V té době bylo město nazváno jako \"Theotmalli\" a impulsem k tomu byla bitva saských vojsk a Cherusků.\n\nDalší zmínku o existenci městě na území dnešního Detmoldu bychom našli asi 5 km od města, na kopci zvaném Grotenburg, kde stojí památník připomínající bitvu v Teutoburském lese. Tato bitva byla střetnutím mezi římskými vojsky vedenými Publiem Quinctiliem Varem a germánskými kmeny vedenými náčelníkem Cherusků Arminiem. Bitva představuje jednu z největších a nejdrtivějších římských porážek v historii. Zanikly během ní tři římské legie a padl správce provincie Germánie\n\nV roce 1263 šlechtic Bernard III. z Lippe vytvořil na obchodní stezce menší opevnění přes řeku Werre. Toto opevnění mělo kamenné zdi a mělo případné kupce a obchodníky uchránit před lupiči. Samozřejmostí bylo i zaplacení poplatku za přechod. V okolí tohoto opevnění v průběhu času vyrostla i menší vesnice, jejíž obyvatelstvo v roce 1305 čítalo 305 obyvatel. Vesnice zaznamenala rychlý nárůst, ale v roce 1547 zde byl velký požár, který zničil přes 70 domů, nástroje pro obdělávání polí a zahubil velké množství dobytka.\n\nV roce 1550 se město Detmold stalo trvalým sídlištěm hraběte Šimon III. z Lippe. Pozici hlavního města knížectví Lippe si Detmold udrželo až do konce první světové války.\n\nV roce 1809 zde bylo nainstalováno pouliční osvětlení a v roce 1835 se Detmold oficiálně stal nejlidnatějším městem v Lippe, tehdy mělo město přes 4 000 obyvatel. Do roku 1900 pak počet obyvatel stoupl na 12 000 a v roce 1950 již město mělo přes 30 000 obyvatel.\n\nOd roku 1919 do roku 1947 byl Detmold hlavním městem Svobodného státu Lippe. Později ale byl stát začleněn do německé spolkové země Severní Porýní-Vestfálsko a z Detmoldu se stalo pouze okresní město. V roce 1970 pod něj spadalo přes 25 okolních obcí.\nCo se kultury a zajímavých míst týče, pak se v Detmoldu nachází například historická hudební akademie, skanzen, muzeum, divadlo, renesanční zámek uprostřed městského parku nebo ptačí rezervace. Město podporuje i časté symfonické koncerty. Krom těchto věcí ale Detmold se 73 000 obyvateli v kultuře zaostává. Byla zde nalezena mumie dítěte, kterou bychom našli pod názvy \"Dítě z Detmoldu\" nebo \"Detmoldské dítě\".\n\nNásledující osobnosti se v Detmoldu narodili nebo zemřeli:\nPo celý život zde žili i tito lidé:\n\n"}
{"id": "167397", "url": "https://cs.wikipedia.org/wiki?curid=167397", "title": "1995 v hudbě", "text": "1995 v hudbě\n\nTento článek obsahuje události související s hudbou, které proběhly v roce 1995.\n\n\n\n\n\n"}
{"id": "167398", "url": "https://cs.wikipedia.org/wiki?curid=167398", "title": "1994 v hudbě", "text": "1994 v hudbě\n\nTento článek obsahuje události související s hudbou, které proběhly v roce 1994.\n\n\n\n\n\n\n"}
{"id": "167399", "url": "https://cs.wikipedia.org/wiki?curid=167399", "title": "1993 v hudbě", "text": "1993 v hudbě\n\nTento článek obsahuje události související s hudbou, které proběhly v roce 1993.\n\n\n\n\n\n\n\n"}
{"id": "167400", "url": "https://cs.wikipedia.org/wiki?curid=167400", "title": "1992 v hudbě", "text": "1992 v hudbě\n\nTento článek obsahuje události související s hudbou, které proběhly v roce 1992.\n\n\n\n\n\n"}
{"id": "167401", "url": "https://cs.wikipedia.org/wiki?curid=167401", "title": "1991 v hudbě", "text": "1991 v hudbě\n\nTento článek obsahuje události související s hudbou, které proběhly v roce 1991.\n\n\n\n\n\n\n\n\n"}
{"id": "167402", "url": "https://cs.wikipedia.org/wiki?curid=167402", "title": "1990 v hudbě", "text": "1990 v hudbě\n\nTento článek obsahuje události související s hudbou, které proběhly v roce 1990.\n\n\nDomácí\n\nZahraniční\n\n\"Viz Hot 100 No. 1 Hits of 1990\"\n\n\n"}
{"id": "167403", "url": "https://cs.wikipedia.org/wiki?curid=167403", "title": "1989 v hudbě", "text": "1989 v hudbě\n\n\n\n\n\n\n\n"}
{"id": "167406", "url": "https://cs.wikipedia.org/wiki?curid=167406", "title": "1988 v hudbě", "text": "1988 v hudbě\n\n\n\n\n\n\n\n"}
{"id": "167407", "url": "https://cs.wikipedia.org/wiki?curid=167407", "title": "1987 v hudbě", "text": "1987 v hudbě\n\nTento článek obsahuje události související s hudbou, které proběhly v roce 1987.\n\n\n\n\n\n\n\n"}
{"id": "167408", "url": "https://cs.wikipedia.org/wiki?curid=167408", "title": "1985 v hudbě", "text": "1985 v hudbě\n\nTento článek obsahuje události související s hudbou, které proběhly v roce 1985.\n\n\n\n\n\nViz též \n\n\n\n"}
{"id": "167409", "url": "https://cs.wikipedia.org/wiki?curid=167409", "title": "1984 v hudbě", "text": "1984 v hudbě\n\nTento článek obsahuje události související s hudbou, které proběhly v roce 1984.\n\n\n\n\n\n\n"}
{"id": "167411", "url": "https://cs.wikipedia.org/wiki?curid=167411", "title": "1983 v hudbě", "text": "1983 v hudbě\n\nTento článek obsahuje události související s hudbou, které proběhly v roce 1983.\n\n\n\n\nCyndi Lauper - She's So Unusual\n\n\n"}
{"id": "167412", "url": "https://cs.wikipedia.org/wiki?curid=167412", "title": "1982 v hudbě", "text": "1982 v hudbě\n\n\n\n\n\n\n\n"}
{"id": "167414", "url": "https://cs.wikipedia.org/wiki?curid=167414", "title": "Seznam představitelů Brna", "text": "Seznam představitelů Brna\n\nSeznam představitelů Brna je chronologický seznam brněnských starostů (1784–1945; včetně vládních komisařů), předsedů národního výboru (1945–1969) a primátorů (od 1969).\n\n"}
{"id": "167415", "url": "https://cs.wikipedia.org/wiki?curid=167415", "title": "1986 v hudbě", "text": "1986 v hudbě\n\nTento článek obsahuje události související s hudbou, které proběhly v roce 1986.\n\n\n\n\n\n\n\n\n\n"}
{"id": "167416", "url": "https://cs.wikipedia.org/wiki?curid=167416", "title": "1981 v hudbě", "text": "1981 v hudbě\n\nTento článek obsahuje události související s hudbou, které proběhly v roce 1981.\n\n\n\n\n\n"}
{"id": "167417", "url": "https://cs.wikipedia.org/wiki?curid=167417", "title": "Romero", "text": "Romero\n\nRomero je příjmení, které nesla řada známých osobností:\n\n"}
{"id": "167419", "url": "https://cs.wikipedia.org/wiki?curid=167419", "title": "Marx (rozcestník)", "text": "Marx (rozcestník)\n\nJméno Marx se vztahuje k více osobnostem:\n\n\n\n\n"}
{"id": "167421", "url": "https://cs.wikipedia.org/wiki?curid=167421", "title": "1947 v hudbě", "text": "1947 v hudbě\n\nTento článek obsahuje události související s hudbou, které proběhly v roce 1947.\n"}
{"id": "167424", "url": "https://cs.wikipedia.org/wiki?curid=167424", "title": "Karún", "text": "Karún\n\nKarún ( ) je řeka v Íránu (Lorestán, Chúzistán). Je to levý přítok řeky Šatt al-Arab. Je 820 km dlouhá (podle některých zdrojů až 850 km). Povodí má rozlohu 60 000 km².\n\nPramení na svazích masívu Zardkúh ve hřbetu Zagros. Na horním a středním toku protéká soutěskami a křižuje mezihorskými kotlinami. Na dolním toku teče po Mezopotámské nížině. Ústí zleva do řeky Šatt al-Arab.\n\nNa jaře je vodní stav vysoký díky tajícímu sněhu a v létě díky dešťům. Na podzim a v zimě je naopak nízký. Průměrný průtok činí 770 m³/s.\n\nČást vody horního toku je odváděna tunelem a slouží k zavlažování Isfahánské oázy. Část vody dolního toku zase slouží k zavlažování v Mezopotámské nížině. Na řece je rozvinutá vodní doprava až k městu Ahváz, kde řeka překonává peřeje. Výše je pak opět splavná až k městu Šúštar.\n"}
{"id": "167425", "url": "https://cs.wikipedia.org/wiki?curid=167425", "title": "Alžběta Ruská", "text": "Alžběta Ruská\n\nSvatá Alžběta Ruská (původně \"Alžběta Hesensko-Darmstadtská\", 1. listopadu 1864 – 18. července 1918, v lomu nedaleko Alapajevska) byla původem hesenská princezna, sňatkem ruská velkokněžna a posléze řeholnice, jež byla pro svůj život a mučednickou smrt od roku 1992 kanonizována ruskou pravoslavnou církví.\n\nNarodila se jako \"Elisabeth Alexandra Luise Alice von Hessen-Darmstadt und bei Rhein\", jako druhá dcera hesenského vévody Ludvíka IV. a jeho manželky Alice, dcery britské královny Viktorie. Byla matkou vychovávána v hluboké víře v Boha a spolu s ní se účastnila dobročinných aktivit. Když jí bylo čtrnáct let, její matka zemřela, nakazivši se tyfem od Alžbětiny mladší sestry Alix. Od té chvíle byly hesenské princezny vychovávány na britském královském dvoře u své babičky, královny Viktorie.\n\nV rodinném kruhu ji nazývali \"Ella\". Byla pověstná svou mimořádnou krásou, půvabem a elegancí, měla výrazné hudební nadání, ráda a dobře kreslila. Německý císař Vilém II. se ucházel o její ruku, byl však jemně odmítnut. Nikdy na ni nemohl zapomenout a když došlo k perzekuci šlechty spojené s Romanovci v Rusku, snažil se všemi prostředky, aby opustila zemi.\n\nV listopadu roku 1883 se v Darmstadtu zasnoubila s ruským velkoknížetem Sergejem Alexandrovičem (1857–1905), pátým synem cara Alexandra II. Svatba se uskutečnila půl roku nato, 3. června 1884 v chrámu carského komplexu Zimního paláce v Petrohradě. Manželé se usadili v Sergejevském paláci na Něvském prospektu v Petrohradě a Alžběta se výrazně podílela na společenském životě carského dvora.\n\nVelkokněžna se z vlastní iniciativy zajímala o historii Ruska a začala se učit ruskému jazyku. Třebaže nebyla po právní stránce povinna konvertovat k pravoslaví, v roce 1891 toto vyznání dobrovolně přijala. Z jejích dopisů otci plyne, že to bylo rozhodnutí navýsost niterné a podepřené hlubokou reflexí a modlitbou. Při té příležitosti přijala jméno Alžběta (Jelizaveta) Fjodorovna.\nPár neměl vlastní děti, Alžběta a Sergej však adoptovali velkoknížete \"Dmitrije Pavloviče\" a jeho sestru, velkokněžnu \"Marii Pavlovnu\", když jejich matka, řecká princezna Alexandra Georgijevna (dcera řeckého krále Jiřího I.) zemřela v roce 1891 při předčasném Dmitrijově narození a jejich otec (Sergejův mladší bratr Pavel Alexandrovič – nejmladší, šestý syn cara Alexandra II.) se podruhé morganaticky oženil s Olgou Valerianovnou von Pistolkors.\n\nV tomtéž roce se velkokníže Sergej Alexandrovič stal generálním gubernátorem Moskvy a spolu se ženou se nastěhovali do Kremlu. Ujav se nových povinností, velkokníže, jednak systematicky a promyšleně vypudil z Moskvy židovské obyvatelstvo, jednak podnikal tvrdé kroky proti nelegálním levicovým organizacím. V odpověď na to zorganizovali eseři řadu atentátů. Bombový atentát dne 4. února roku 1905 byl pro esery úspěšný: člen eserské organizace Ivan Kaljajev hodil bombu na projíždějící vůz velkoknížete a na místě ho zabil. Alžběta byla do několika minut na místě a podle svědků měla osobně hledat ostatky svého muže v troskách vozu. Několik dní po atentátu navštívila vraha svého muže ve vězení a odpustila mu a předala mu Evangelium; chtěla ho přesvědčit, aby se kál a ochránil tak svou duši, ale Kaljajev to odmítl (toto setkání zobrazil ve svém dramatu \"Spravedliví\" Albert Camus); kromě toho vznesla k carovi Mikuláši II. prosbu o milost, ten jí však nevyhověl. Kaljajev byl odsouzen k trestu smrti a 23. května 1905 oběšen. Před popravou údajně odmítl políbit kříž.\n\nPřes naléhání její rodiny odjet z Ruska se Alžběta rozhodla zůstat v Moskvě. Záhy po smrti manžela prodala své šperky (vyjma těch, které náležely dynastii Romanovců) a za utržené peníze koupila v Moskvě usedlost se čtyřmi domy a velkou zahradou. Zde měl sídlo klášter, který založila v roce 1909. Jeho patronkami byly Marie a Marta a měl se všestrannou charitativní lékařskou činností zaměřit na pomoc nejubožejším. Ještě před složením řeholního slibu se velkokněžna stáhla ze společenského i veřejného života a začala pracovat jako milosrdná sestra.\n\nV době první světové války se zapojila aktivně do pomoci ruské armádě, konkrétně raněným vojákům. Protože pomáhala i válečným zajatcům, kterými byly přeplněny špitály, byla obviněna z napomáhání Němcům.\n\nMěla jednoznačně negativní vztah ke Grigoriji Rasputinovi, oblíbenci své sestry, carevny Alexandry Fjodorovny, třebaže se s ním nikdy nesetkala. Krátce před abdikací Mikuláše II. se Jelizaveta Fjodorovna pokoušela (neúspěšně) přesvědčit Alexandru Fjodorovnu, aby Rasputina vykázala od dvora; byl to poslední rozhovor v životě, který spolu sestry měly. Vraždu Rasputina ocenila Jelizaveta jako „vlastenecký čin“.\n\nKdyž se bolševici zmocnili vlády, odmítla opustit Rusko. Na jaře roku 1918 byla uvězněna a posléze odvezena z Moskvy do Permu. V květnu téhož roku ji spolu s dalšími členy rodiny Romanovových převezli do Jekatěrinburgu, kde je internovali v hostinci \"Атамановские номера\" (v současnosti v budově na křižovatce Leninovy a Vajnerovy ulice sídlí vedení \"Federální bezpečnostní služby\" a \"Hlavní správa vnitra\" Sverdlovské oblasti). Za dva měsíce nato byla skupina převezena do města Alapajevsk. Jelizaveta Fjodorovna neztrácela duchapřítomnost, v dopisech nabádala zbylé sestry zachovávat lásku k Bohu a bližním.\n\nV Apalajevsku byli vězňové zavřeni v budově základní školy. Dodnes vedle její budovy roste jabloň, kterou měla podle ústního lidového podání zasadit velkokněžna.\n\nV noci na 18. července roku 1918, den poté, co komunisté zavraždili bývalého cara Mikuláše II. a jeho rodinu, byla Jelizaveta Fjodorovna i její společníci (tři synové velkoknížete Konstantina Konstantinoviče Jan, Konstantin a Igor, velkokníže Sergej Michajlovič, jeho tajemník Fjodor Semjonovič Remez, kníže Vladimír Pavlovič Palei a jeptiška Varvara Jakovlevová, deportovaná společně s velkokněžnou) bolševiky zavražděni. Podle Vasilije Rjabova, očitého svědka události, vrahové vtrhli v noci do školy, kde věznění spali, a řekli jim, že budou převezeni na bezpečnější místo; zavázali jim oči a spoutali ruce. Všichni poslechli, pouze velkokníže Sergej Michajlovič odmítl s tím, že ví, že je povezou na popravu, nato byl střelen do paže a podvolil se. Vězňové dostali příkaz jít – se zavázanýma očima a spoutanýma rukama – po deskách až k ústí šachty dolu, Sergej opět jako jediný neuposlechl, vrhl se na ozbrojence a byl zastřelen. Všechny ostatní ozbrojenci uhodili do hlavy, živé svrhli do šachty a hodili za nimi dva granáty, aby destruovali šachtu a živé i mrtvé zasypali (zraněná Alžběta zemřela poměrně rychle, na rozdíl od těch, kteří granátům unikli). Když byla těla vytažena z šachty, bylo zjištěno, že některé oběti pád přežily a umíraly dlouze v důsledku zranění a hladu. Zranění knížete Ivana bylo ovázáno kusem Jelizavetina roucha. Rolníci z okolí vyprávěli, že několik dní se z šachty ozýval zpěv modliteb.\n\nČtyři měsíce nato, 31. října 1918, obsadila Alapajevsk Bílá armáda. Ostatky zavražděných byly vyzvednuty z šachty a uloženy do hrobů, s příchodem Rudé armády byla těla převezena dále na východ, a to opakovaně, několikrát po sobě. V dubnu roku 1920 je v Pekingu našel arcibiskup Ruské duchovní misie Innokentij (Fugurovskij). Odtud byly dva hroby – velkokněžny Jelizavety Fjodorovny a sestry Varvary – převezeny do Šanghaje a dále parníkem do Port Saidu. V lednu roku 1921 byly pohřbeny v chrámu sv. Marie Magdaleny v Getsemanské zahradě na úpatí Olivetské hory v Jeruzalémě. Tak bylo naplněno přání velkokněžny být pohřbena ve Svaté zemi, které vyjádřila při pouti v roce 1888.\n\nV roce 1992 byly velkokněžna Jelizaveta Fjodorovna a sestra Varvara Ruskou pravoslavnou církví zařazeny mezi svaté novomučedníky (strastotěrpěc) (dříve, v roce 1981, byly kanonizovány \"Ruskou pravoslavnou církví za hranicemi\"). V letech 2004–2005 byly jejich ostatky převezeny postupně do Ruska, SNS a Baltských republik, kde se jim poklonilo více než sedm milionů lidí; poté byly navráceny do Jeruzaléma.\n\nVelkokněžně je zasvěceno několik pravoslavných klášterů v Bělorusku, v Rusku a na Ukrajině.\n\nDne 8. června roku 2009 ruská Generální prokuratura Jelizavetu Fjodorovnu posmrtně rehabilitovala.\n\nJako svatou a mučednici ji uznávají pravoslavní i někteří protestanti.\n\n"}
{"id": "167429", "url": "https://cs.wikipedia.org/wiki?curid=167429", "title": "Keeper of the Seven Keys Part 2", "text": "Keeper of the Seven Keys Part 2\n\nKeeper of the Seven Keys Part 2 je třetí studiové album německé speedmetalové hudební skupiny Helloween. Album navazuje na úspěšnou první část. Michael Weikath se dostal na pozici hlavního skladatele a dodnes napsal několik nejznámějších skladeb. Deska je jedna z nejvlivnějších v metalu a ukazuje opravdový talent skupiny v tomto období. Album bylo úspěšné po celé Evropě, Asii i USA. Z alba vzešly singly „Dr. Stein“ a „I Want Out“. Skladba „I Want Out“ byla znovu nahrána skupinami Gamma Ray, HammerFall a Sonata Arctica.\n\nAlbum začíná instrumentální a rychlou předhrou, na kterou navazuje skladba „Eagle Fly Free“ – typická powermetalová skladba s melodickými vokály a hymnickým textem, který se stal jakýmsi typickým znakem tohoto alba. „You Always Walk Alone“ je skladba, kterou napsal Michael Kiske, tehdy nový člen kapely. „Rise And Fall“ je více classicmetalově znějící skladba, hraná krkolomnou rychlostí. Následuje první singl, „Dr. Stein“, který obsahuje dlouhé a temné kytarové sólo, hrané, oproti jiným sólům na albu, s bluesovým nádechem. Balada „We Got The Right“ je na albu zahrnuta jako zvýraznění, demonstrující různorodé skládání písní v kapele. Následuje skladba „Save Us“, která má od ostatních velmi odlišný text. „March of Time“ je další skladba, napsaná Kai Hansenem. Další singl „I Want Out“ se stal nejznámější písní skupiny. Titulní skladba „Keeper of the Seven Keys“ je nejdelší z celého alba.\n\n\nSkladba „Save Us“ je na rozšířeném vydání přemístěna na 10 pozici.\n\n\n\n"}
{"id": "167433", "url": "https://cs.wikipedia.org/wiki?curid=167433", "title": "Angren", "text": "Angren\n\nAngren může znamenat:\n\n"}
{"id": "167434", "url": "https://cs.wikipedia.org/wiki?curid=167434", "title": "Roger Scruton", "text": "Roger Scruton\n\nRoger Vernon Scruton (27. února 1944, Buslingthorpe – 12. ledna 2020, výslovnost [skrutn]) byl britský filosof, estetik, politolog, spisovatel a hudebník. Byl zastáncem a typickým představitelem konzervatismu. Vystudoval filozofii na \"Jesus College\" v Cambridgi, kde získal doktorát. Od roku 1971 do roku 1992 vyučoval a byl profesorem estetiky na Birkbeck College of London. Následně do své smrti působil jako hostující profesor na Bostonské universitě a Univerzitě v St. Andrews. Scruton uměl také česky.\n\nRoger Scruton se roku 1979 také podílel na činnosti tzv. „podzemní univerzity“ během komunistického režimu v tehdejším Československu. Spolu s mnoha dalšími kolegy ze zahraničí vedl bytové semináře v Praze, Brně a Bratislavě pro ty, jimž režim neumožnil studium na vysokých školách. Mezi jeho posluchače patřili např. Alexandr Vondra, Petr Fiala či Petr Pithart. V roce 1985 byl z Československa vypovězen, do země se mohl vrátit až po Sametové revoluci v roce 1990. Byl také členem českého PEN klubu a Společnosti pro vědy a umění. Patří též mezi zakladatele \"Vzdělávací nadace Jana Husa\".\n\nV dubnu 2019 byl na základě zmanipulovaného rozhovoru, který pro levicový časopis New Statesman sepsal novinář George Eaton, odvolán z funkce ministerského poradce. Eaton vytrhl Scrutonova slova o vlivu George Sorose v Maďarsku z kontextu tak, aby vyzněla antisemitsky, následně jej označil též za islamofoba a xenofoba. Eaton si následně vyfotil selfie s lahví šampaňského, jak slaví Scrutonovo odvolání. Magazín se následně za křivá obvinění omluvil. Čeští disidenti Daniel Kroupa, Pavel Bratinka, Ivan M. Havel či Petr Pithart vyjádřili Scrutonovi podporu a Alexandr Vondra jej pozval, aby přijel přednášet na univerzitu v Česku. Scruton se nakonec v červenci na svou pozici vrátil. V srpnu 2019 Scruton oznámil, že se léčí s rakovinou, jíž 12. ledna 2020 ve věku 75 let podlehl.\n\nRoger Scruton byl autorem řady knih o filozofii, estetice, umění, napsal i prozaická a hudební díla. Publikoval množství článků v časopisech (\"The Spectator\",\" The Encounter\"), denících (\"The Times\") a byl šéfredaktorem čtvrtletníku konzervativního myšlení \"The Salisbury Review\".\n\n\n\n\n\n\n\nJako uznání jeho přínosu české vědě a vzdělanosti mu byl v roce 2004 (u příležitosti jeho 60. narozenin) udělen čestný doktorát Masarykovy univerzity v Brně. Prezident Václav Havel mu udělil medaili Za zásluhy. U příležitosti 30. výročí Sametové revoluce mu byla v listopadu 2019 Jaroslavem Kuberou udělena Stříbrná pamětní medaile Senátu. Stalo se tak na slavnostní večeři na pražském Žofíně, kterou pořádal Alexandr Vondra a europoslanci z frakce Evropských konzervativců a reformistů (ECR).\n\n"}
{"id": "167440", "url": "https://cs.wikipedia.org/wiki?curid=167440", "title": "Lužický zlom", "text": "Lužický zlom\n\nLužický zlom nebo lužická poruchová zóna ( ) je tektonická linie dlouhá asi 110 km procházející územím Německa a České republiky – od Weinböhly u Drážďan po severní okraj Labských pískovců, dále podél severního okraje Lužických hor a Ještědského hřbetu až na Turnovsko, generálně ze severozápadu na jihovýchod.\n\nLužický zlom tvoří rozhraní mezi žulovým lužickým plutonem na severovýchodě a pískovci české křídové pánve na jihozápadě. Zlom je saxonského věku. Saxonská tektogeneze byla v Českém masivu i ostatních hercynsky konsolidovaných platformních oblastech reakcí na alpsko-karpatskou orogenezi. V jejím průběhu došlo v Českém masivu k pohybu podél starších zlomů. Ve starších třetihorách byla kra lužického plutonu podél této poruchy tektonicky vyzdvižena nad povrch české křídové pánve a spolu s ní byly z podloží křídy k povrchu vyvlečeny i malé kry hornin permského a jurského stáří. Tektonicky je nejednotný, protože jeho jihozápadní křídlo pokleslo na některých místech přes 1000 m, kde má charakter přesmyku.\n\n"}
{"id": "167449", "url": "https://cs.wikipedia.org/wiki?curid=167449", "title": "Kaširskaja (stanice metra v Moskvě)", "text": "Kaširskaja (stanice metra v Moskvě)\n\nKaširskaja () je přestupní stanice moskevského metra, jedna ze tří stanic na nejstarším části Třetího přestupního okruhu (původně samostatná linka Kachovskaja), a též i jedna z mnoha stanic na lince Zamoskvorevské.\n\nKaširskaja se nachází na jihu města nedaleko moskevského inženýrsko-fyzikálního institutu. Tato přestupní stanice slouží cestujícím již od 11. srpna 1969.\n\nStanice je podzemní, hloubená. Tvoří ji dvě nástupiště; východní a západní, z nichž každé slouží pro jeden směr; přestup mezi linkami je tak možný bez použití přestupní chodby, jež obě části stanice spojuje. Obě nástupiště jsou si velmi podobná; odpovídají tehdejší unifikované koncepci tvorby stanic z začátku 60. let; hlavním odlišným prvkem je druh mramoru použitý na obklad sloupů, které podpírají celé nástupiště. V obou částech stanice jsou také stěny za nástupištěm obložené bílými dlaždicemi; souvislý pruh přerušují v určitých intervalech dekorativní reliéfy s tematikou elektrifikace (toto téma bylo zvoleno vzhledem k blízkosti přehradní nádrže).\n\n"}
{"id": "167452", "url": "https://cs.wikipedia.org/wiki?curid=167452", "title": "Adice", "text": "Adice\n\nAdice je reakce, při které dochází k zániku π vazeb (násobných vazeb) nebo otevření cyklické molekuly a dochází k navázání skupiny či atomu sigma vazbou. Z jedné dvojné vazby tedy vznikají dvě jednoduché. Na násobnou vazbu jedné molekuly se aduje molekula druhá.\n\nOpakem adice je eliminace, kdy odštěpením atomů (nebo skupin atomů) vznikne násobná vazba nebo dojde k uzavření cyklu.\n\n\n\n"}
{"id": "167456", "url": "https://cs.wikipedia.org/wiki?curid=167456", "title": "Národní sdružení (Francie)", "text": "Národní sdružení (Francie)\n\nNárodní sdružení ( zkratka RN, do roku 2018 Národní fronta) je francouzská nacionalistická strana vzniklá v říjnu 1972, vedená od roku 2011 Marine Le Penovou, dcerou bývalého předsedy Jean-Marie Le Pena. Původní název strany zněl \"Front national pour l'unité française\" (Národní fronta za francouzskou jednotu).\n\nNárodní fronta na začátku byla populistickou stranou. Původně sdružovala různorodé skupiny od radikálních katolíků, neopohanů a rasistů. Právě antisemitismus odrazoval většinu francouzské populace a Jean-Marie Le Pen byl odsouzen za trivializování holocaustu.\n\nPod vedením Marine Le Pen se strana distancovala od rasismu a naopak podporuje Izrael. Z pravicové politiky nízkých daní se přeorientovala na levicovou politiku silného státu podporujícího sociální zabezpečení, který má být dle nacionalistické ideologie určen pouze tzv. \"pravým Francouzům\" a chránit je před globalizací. Její program obsahuje tyto cíle:\n\nStrana se staví proti imigraci, a to především proti muslimské imigraci ze severní a západní Afriky a Středního východu. V prezidentských volbách 1995, Jean-Marie Le Pen navrhoval \"vrátit tři milionů Neevropanů z Francie humánními a důstojnými prostředky\".\n\nNárodní fronta byla jedna z několika stran, která podpořila odmítnutí evropské ústavy z roku 2005. Také byla předním členem evropské politické strany Euronatu, který sdružoval evropské nacionalistické strany. V Evropském parlamentu byla Národní fronta do roku 2007 nezařazená, když se jí podařilo vytvořit alianci s ostatními euroskeptickými a nacionalistickými stranami, čímž dosáhla minimálního počtů poslanců nezbytných k vytvoření evropské skupiny s názvem Identita, tradice, suverenita pod vedením člena Národní fronty Bruna Gollnische. \"Identita, tradice a suverenita\" však zanikla v listopadu 2007, po zběhnutí Strany velkého Rumunska. Poté se \"Národní fronta\" stala v Evropském parlamentu členem frakce Evropa národů a svobody. Po evropských volbách 2019 Národní sdružení pokračovalo v nástupnické frakci Identita a demokracie.\n\n\n"}
{"id": "167459", "url": "https://cs.wikipedia.org/wiki?curid=167459", "title": "David Ricardo", "text": "David Ricardo\n\nDavid Ricardo (18. dubna 1772 Londýn – 11. září 1823 Londýn) byl britský politický ekonom, jeden z nejvlivnějších klasických ekonomů spolu s Thomasem Malthusem, Jamesem Millem a Adamem Smithem, na jehož dílo Ricardo navázal. Jeho teorie výrazně přispěly k rozvoji ekonomického myšlení. Světově známý je pro svou teorii komparativní výhody, která je dodnes základem obhajoby mezinárodního obchodu a stala se též základem pro rozvoj dalších ekonomických teorií.\n\nRicardo se narodil v Londýně (Anglie) jako třetí ze sedmnácti dětí židovské rodiny, která se do Anglie přestěhovala z Nizozemska.Ricardo nikdy nenastoupil na vysokou školu. Po dostudování střední obchodní školy začal ve věku 14 let pracovat se svým otcem, Abrahamem Ricardem – úspěšným burzovním makléřem, v jeho firmě. Ve 21 letech utekl s Priscillou Annou Wilkinsonovou a proti přání otce konvertoval na křesťanskou víru. Tento náboženský rozdíl vyústil v odcizení od jeho rodiny. Jeho otec ho odmítl a jeho matka s ním už nikdy nemluvila. Po této náboženské neshodě odešel z rodinného podniku, založil si makléřskou firmu a začal podnikat „na vlastní pěst“.\n\nPřevážnou část svého jmění dosáhl díky spekulacím o výsledku bitvy u Waterloo. Jednalo se o jeho největší risk v podnikatelské sféře. Poté, co dorazily šokující zprávy, že Wellington vyhrál bitvu proti Napoleonovi, Ricardo se stal okamžitým milionářem. \"The Sunday Times\" informoval v Ricardově nekrologu, zveřejněném 14. září 1823, že během bitvy u Waterloo Ricardův majetek překročil 1 milion liber, což v té době byla opravdu vysoká částka. Okamžitě odešel do důchodu, zanechal obchodní činnosti a začal se věnovat politice. \n\nRicardo byl blízkým přítelem Jamese Milla . Mezi jeho další významné přátele patřili Jeremy Bentham a Thomas Malthus , s nimiž Ricardo vedl hluboké debaty (v korespondenci) o takových věcech, jako je například role vlastníků půdy ve společnosti. Byl také členem Malthusova klubu politické ekonomiky a členem King of Clubs. Byl jedním z původních členů Geologické společnosti. V obou klubech učinil mimořádný dojem, zvláště na romanopisce Maria Edgewortha, který sděluje, že s Davidem Ricardem absolvoval „\"povznášející konverzaci, jak na hlubokomyslná tak na povrchní témata\"“. Jeho nejmladší sestra, Sarah Ricardo-Porter, byla spisovatelkou (např. \"Konverzace v aritmetice\" ).\n\nKe konci života se Ricardo dostal až do parlamentu – roku 1819 stal se poslancem House of Commons. Se svými názory se řadil k radikální opozici, bojující proti obilným zákonům, za svobodu obchodu a za parlamentní reformy. Ve svobodném obchodě viděl cestu k udržení hospodářského pokroku své země.\n\nRicardo hlasoval s opozicí pro podporu liberálních hnutí v Neapoli a na Sicílii a za vyšetřování výkonu spravedlnosti v Tobagu. Zasloužil se o vyšetřování masakru Peterloo a zrušení trestu smrti za padělání. Trvale podporoval zavedení volného obchodu, což souviselo s jeho námitkami ke clu na dřevo a námitkami proti obnovení cla na cukr. Zároveň byl proti vyššímu clu na východě oproti západoindické produkci. Tiše hlasoval pro parlamentní reformu a promluvil v její prospěch na večeři při příležitosti výročí Westminsterské reformy. \n\nRicardo vystupoval proti obilným zákonům − prosazoval volný, otevřený trh. Nejprve oznámil, že ochranářství je škodlivé pro celkové hospodářství, i přestože je prospěšné pro určitou skupinu. Tím si získal okamžitou náklonnost a přízeň vlastníků půdy, pro které byly obilné zákony šity na míru. Své vztahy s nimi si ještě vylepšil tvrzením, že zájmy vlastníků půdy jsou vždy v rozporu se zájmy ostatních ve společnosti. Obhájci obilných zákonů to ještě zkusili s ochranou pracovních míst. Na to měl ale David Ricardo také odpověď. Tvrdil, že státy, které uzavírají své hranice před ostatními státy, nikdy nemohou dosáhnout hospodářského rozmachu.\n\nDeset let po odchodu do důchodu a čtyři roky po vstupu do parlamentu Ricardo zemřel v 51 letech na infekci středního ucha, která se rozšířila do mozku a vyvolala septikémii.\n\nSe svou manželkou (Priscilla Anna Wilkinson) měl osm dětí, včetně tří synů, ze kterých Osman Ricardo a další David Ricardo se stali členy parlamentu, zatímco třetí , Mortimer Ricardo, působil jako důstojník v Life Guards a byl zástupcem nadporučíka pro Oxfordshire.\n\nRicardo je pohřben v ozdobném hrobě na hřbitově svatého Mikuláše v Hardenhuishu, nyní na předměstí Chippenhamu ve Wiltshire.\n\nS ekonomií se David setkával v lázních, při přečtení Smithova \"Bohatství národů\" se rozhodl politickou situaci zrekonstruovat a zmodernizovat. Nebyl spokojen s tím, jak Smith konstituoval ekonomickou vědu, protože nebyla dost přesná, nedefinoval přesně pojmy, které používal. Ricardo vytvořil klasickou politickou ekonomii na bázi deduktivně abstraktní, nepoužíval žádné empirické důkazy, neuchyloval se k historii. Byl prvním ekonomem, který takto pracoval.\n\nRicardo byl ve své době velmi uznávaným ekonomem. Svůj první ekonomický článek napsal ve věku 37 let, nejprve v The Morning Chronicle, vydal článek o příčinách znehodnocení britské libry v Bank of England, centrální bance Spojeného království a poté v roce 1810 publikoval \"„Vysoká cena zlata, Důkaz znehodnocení\" bankovek\"“.\"\n\nRozdělil zboží na dvě skupiny: zboží vzácné a zboží vyráběné. Roste-li poptávka a s ní cena, je jasné, že se nemůže zvětšit nabídka. Z toho vyplývá, že cena vzácného zboží je určena výhradně poptávkou. Cena vyráběného zboží je ovlivněna poptávkou jen krátkodobě, protože její zvýšení zvýší posléze nabídku a tím cena klesne opět na svou „přirozenou úroveň“.\n\nTaké navázal na Smithovo odlišení užitné hodnoty od směnné hodnoty. Říkal, že užitečnost zboží žádným způsobem neovlivňuje směnnou hodnotu zboží. Byl přesvědčen, že užitečnost je pouze podmínkou pro existenci hodnoty, ale není zdrojem ani příčinou hodnoty. Podle něj je pouze práce konečným zdrojem hodnoty a pouze náklady práce jsou mírou hodnoty. Velikost hodnoty byla podle Ricarda určena pracovními náklady průměrných výrobců. To v praxi znamenalo, že výrobce, který měl náklady vyšší, než jaké převládali v průměru v daném odvětví, nebyl konkurenceschopný a nemohl se v odvětví dlouho udržet.\n\nRicardo věřil, že renta není výsledkem štědrosti půdy. Zjistil, že v zemích s velkou rozlohou úrodné půdy žádná renta nevzniká a sama půda má nulovou cenu, protože kapitál a práce nestačí k jejímu úplnému obdělávání. Naopak v zemích, kde bylo úrodné půdy málo, byly renty vysoké. Pochopil, že renta je svou podstatou renta diferenční. To znamená, že vzniká z rozdílných výnosů kapitálů, které jsou vloženy do různě úrodných půd. Věřil, že proces hospodářského rozvoje, který zvýšil využití půdy, a nakonec vedl ke kultivaci chudší půdy, vedl z velké části k prospěchu vlastníků půdy.\n\nRicardo považoval půdu za fixní výrobní faktor, zatímco kapitál za variabilní. Rostoucí aplikace variabilního faktoru na fixním faktoru vede ke klesajícím výnosům z variabilního faktoru a k růstu renty z fixního faktoru. Předpokládal fixní poměr mezi kapitálem a prací. Roste-li kapitál, roste stejným tempem i práce, takže kapitálové vybavení práce se nemění. Tento předpoklad mu umožňoval chápat teorii diferenční renty jako teorii rozdělování produktu mezi půdu a „práci-kapitál“. Půda je fixním faktorem a „práce-kapitál“ je faktorem variabilním. Půdě připadne renta a „prácikapitálu“ připadne „produkt-minus-renta“.\n\nMezi lety 1500 až 1750 nejvíce ekonomů stálo za merkantilismem, který klade důraz na ekonomický vývoz (export), za účelem vydělávání drahých kovů tím, že obchodní přebytek smění s jinými zeměmi. Ricardo tuto myšlenku zpochybnil a přišel s „komparativní výhodou“ ve prospěch průmyslové specializace a volného obchodu. Tvrdil, že specializace průmyslu s volným mezinárodním obchodem, bude vždy přinášet pozitivní výsledky. \n\nJeho teorie komparativní výhody rozšířila koncept absolutní výhody.\n\nRicardo také řekl, že vzájemný národní prospěch z obchodu existuje i v případě, že jedna země je konkurence schopnější, než její protějšek a národ by se tedy měl soustředit pouze na odvětví, kde má komparativní výhodu. Komparativní výhoda je v těch odvětvích, v nichž má konkurenční výhodu, například tedy  v tom nikdo jiný nenabízí.\n\nRicardo navrhl, aby průmyslová odvětví, která jsou zisková a mezinárodně konkurence schopná, byla vyřazována ve prospěch těch nejkonkurenceschopnějších průmyslových odvětví. Následný hospodářský růst by kompenzoval hospodářské dislokace, které by vznikly uzavřením ziskových a konkurence schopných národních průmyslových odvětví.\n\nAdam Smith se zabýval konceptem absolutní výhody, o obecné rozšíření, rozpracování a navázání se postaral právě David Ricardo. (kniha Principy politické ekonomie a zdanění, 1817). Ricardovu teorii mezinárodního obchodu dále rozšířil o teorii mezinárodní hodnoty John Stuart Mill, který také zahájil neoklacistní obrat v teorii mezinárodního obchodu . \n\nKomparativní výhoda znamená, že pro zemi, která má absolutní výhodu u několika vyráběných výrobků bude nejvýhodnější vyrábět ten výrobek u kterého má oproti ostatním zemím co největší absolutní výhodu a ostatní výrobky dovážet. Tím zároveň umožní jiné zemi také něco vyvážet.\n\nPrincip komparativních výhod Ricardo představil na příkladu, kde porovnává obchod Anglie a Portugalska v oblasti výroby vína a sukna.\n\nMyšlenky Davida Ricarda měly obrovský vliv na pozdější vývoj v ekonomii. Američtí ekonomové řadí Ricarda jako druhého nejvlivnějšího ekonomického myslitele za Adamem Smithem v době před dvacátým stoletím.\n\nRicardo se stal teoretickým otcem klasické politické ekonomiky.Josef Alois Schumpeter (akademický ekonom a politolog) však vytvořil výraz \"Ricardův vice\", což naznačuje, že přísná logika neposkytuje dobrou ekonomickou teorii.Schumpeter také kritizoval Johna Maynarda Keynese za páchání stejného Ricardovského zlozvyku. Tato kritika se vztahuje také na většinu neoklasických teorií, které matematiku využívají, ale jsou podle něj teoreticky nejisté, protože jejich závěr logicky nevyplývá z teorií používaných k jejich obraně.\n\nRicardovy spisy fascinovaly řadu raných socialistů ve 20. letech 19. století, kteří si mysleli, že jeho teorie hodnot má radikální důsledky. Pracovní teorie hodnoty je teorie hodnoty, která tvrdí, že ekonomická hodnota zboží nebo služby je určována celkovým množstvím společensky nezbytné práce potřebné k jeho výrobě, spíše než užitím nebo potěšením, které získá jeho vlastník. Mezi zastánce patří Thomas Hodgskin, William Thompson, John Francis Bray a Percy Ravenstone.\n\nGeorgisté věří, že renta, v tom smyslu, v jakém jej Ricardo používal, patří komunitě jako celku. Henry George byl velmi ovlivňován Ricardem a často ho citoval, včetně jeho nejslavnější práce Progress and Poverty z roku 1879. V předmluvě ke čtvrtému vydání napsal: \"„Co jsem v této knize udělal, pokud jsem správně vyřešil velký problém, kterým jsem se snažil prozkoumat, kterým je sjednotit pravdu vnímanou školou Smitha a Ricarda s pravdou vnímanou školou Proudhona a Lasalla; ukázat, že laissez faire (ve svém pravém smyslu) otevírá cestu k uskutečnění vznešených snů socialismu: ztotožnit sociální zákon s morálním zákonem a vyvrátit myšlenky, které v myslích mnoha zatemňovaly velkolepé a povznášející vnímání.\"\n\nPo vzniku „neoklasicistní“ školy se Ricardův vliv dočasně snížil. Byl to Piero Sraffa , redaktor Sebraných děl Davida Ricarda , kdo označil Ricarda jako dalšího zdroj ekonomického myšlení, které bylo ovlivněno příchodem neoklasicistní školy. Nová interpretace kritiky Ricarda a Sraffy proti marginální teorii hodnoty dala vznik nové škole, nyní pojmenované neo-Ricardská nebo Sraffská škola. Mezi hlavní přispěvatele této školy patří Luigi Pasinetti (1930–), Pierangelo Garegnani (1930–2011), Ian Steedman (1941–), Geoffrey Harcourt (1931–), Heinz Kurz (1946–), Neri Salvadori (1951–), Pier Paolo Saviotti.\n\nPiero Sraffa inspiroval nový obor teorie obchodu, který byl pojmenován neo-Ricardská teorie obchodu. Mezi hlavní přispěvatele patří Ian Steedman a Stanley Metcalfe. Kritizovali neoklasickou teorii mezinárodního obchodu, jmenovitě model Heckscher-Ohlin, na základě toho, že pojem kapitál jako primární faktor nemá žádnou metodu měření před stanovením míry zisku (tedy uvězněnou v logickém začarovaném kruhu). Jednalo se o druhé kolo Cambridge kapitálové diskuze, tentokrát v oblasti mezinárodního obchodu.\n\nPublikace Ricarda obsahovaly:\n\n"}
{"id": "167460", "url": "https://cs.wikipedia.org/wiki?curid=167460", "title": "Listérie", "text": "Listérie\n\nListérie (\"Listeria\") jsou grampozitivní tyčinkovité bakterie pojmenované na počest anglického chirurga Josepha Listera. Rod zahrnuje 6 druhů, z toho dva jsou patogenní pro zvířata a jeden, Listeria monocytogenes, je původcem infekce lidí i zvířat, listeriózy.\n\n\"Listeria\" Pirie 1940\n\n\"Listeria monocytogenes\" (Murray et al. 1926) Pirie 1940\n\n\"Listerella\" Pirie 1927 (nom. rej. Opin 14)\n\nListérie jsou pravidelné, krátké tyčinky o rozměrech asi 0,4-0,5 x 0,5-2,0 μm, ve starších kulturách, nebo rostou-li v R-fázi, ale tvoří vlákna dlouhá 6-20 μm. Netvoří pouzdro ani spory. Zajímavostí je, že exprese proteinů tvořících bičík je závislá na teplotě - listérie tvoří bičíky jen v teplotním rozmezí od 20 do 25 °C .\n\nListérie jsou mezofilní, jejich teplotní optimum leží mezi 25 až 37 °C, jsou ale odolné i vůči působení nižších teplot, přežívají mráz a jsou schopné se pomalu množit i při teplotě 4 °C.\n\nListérie jsou odolné bakterie, vyskytují se v půdě, fekáliích, ve vodě, na rostlinách nebo i v silážích z nich vyrobených. Jsou to saprofyté a epifyté sliznic trávicího traktu živočichů, listérie, včetně patogenních druhů, byly nalezeny v alespoň 37 druzích savců, 17 druzích ptáků a také v rybách, korýších, mlžích nebo mouchách . Možným zdrojem listerií mohou být potraviny. Jedná se zejména o mléčné výrobky vyrobené ze syrového mléka, různé saláty, maso, apod. Obecně se jedná o nekyselé potraviny. Listerie jsou schopny tvořit biofilmy, které mohou být zdrojem kontaminace v potravinářském průmyslu (zejména v mlékárnách).\nNěkteré studie naznačují, že až 10% lidské populace hostí ve střevech Listerii monocytogenes, aniž by se u nich projevily jakékoliv příznaky onemocnění .\n\nVětšina druhů listérií je neškodná. Potenciálně patogenní jsou druhy dva, Listeria monocytogenes, která způsobuje listeriózu lidí i zvířat, a Listeria ivanovii, která způsobuje listeriózu ovcí.\n\nK nákaze dochází nejčastěji perorálně, požitím potraviny, která obsahovala infekční dávku listérii. Nakazí-li se listeriózou zdravý jedinec, nemoc probíhá bezpříznakově, nebo se objeví mírné, chřipku připomínající symptomy. Zdravý organismus člověka se s nízkými dávkami listerií vypořádá bez problémů. Senzitivní skupiny jsou zejména těhotné ženy, děti a staří lidé a osoby s oslabenou imunitou, včetně osob HIV pozitivních.\n\nZvláště u oslabených jedinců pak může vyvolat meningitidy nebo meningoencephalitidy, může dojít k septikémii nebo i ke smrti.\n\nPrůběh infekce začíná konzumaci infikované potraviny. Listerie, které se dostaly až do střevního traktu, přecházejí přes mikroklky tlustého střeva do krevního řečiště, kudy jsou listerie transportovány do jater. Játra jsou primárním cílem listerií, ve kterých se pomnožují uvnitř jaterních buněk. Po dostatečném pomnožení dojde k jejich uvolnění do krevního řečiště a listerie jsou opět transportovány do různých orgánů hostitelského organismu. Hlavním cílem bývá mozková tkáň, kde způsobuje již zmíněné meningitidy nebo meningoencephalitidy. U těhotných žen napadají listerie plody v děloze - u těhotných a březích proto způsobuje potraty nebo porody mrtvých a málo životných, nemocných novorozenců. Potrat plodu je způsoben silnou invazí listerií do organismu s téměř nulovou imunitní odezvou a jeho celkovou septikémií.\n\nListeria monocytogenes je patogenní díky schopnosti produkce různých látek peptidového charakteru, které umožňují listeriím průchod do jaterních buněk a jejich šíření do dalších jaterních buněk. Tyto látky zodpovědné za patogenitu se nazývají virulentní faktory. Patří sem zejména hemolysin (u listerií listeriolysin), protein p60, fosfolipasy, internaliny a další.\n\nDlouhá inkubační doba onemocnění je způsobena zejména nízkými infekčními dávkami listerií. Během cesty do jater jsou dále ještě inaktivovány imunitním systémem, což také prodlužuje inkubační dobu. Pokud jsou již listerie v játrech a pomnožují se v jaterních buňkách, jsou již bakterie chráněny před imunitním systémem infikovaného organismu a mohou se bez problémů množit.\n\n\n\n"}
{"id": "167462", "url": "https://cs.wikipedia.org/wiki?curid=167462", "title": "Teal'c", "text": "Teal'c\n\nTeal'c je fiktivní postavou ve sci-fi seriálu Hvězdná brána. Roli Teal'ca představuje herec Christopher Judge.\n\nTeal'c je Jaffa, který nejdříve sloužil vládci soustavy Apophisovi jako jeho \"První muž\", avšak později se přidal k týmu SG-1 z Tau'ri.\n\nTeal'cův otec Ronac byl \"Prvním mužem\" vládce soustavy Kronose. Když jeho otec prohrál bitvu, kterou nebylo možné vyhrát, Kronos popravil jeho otce a Teal'ca a jeho matku vyhnal na planetu Chulak. Teal'c se přidal k Apophisovi v naději, že jednou pomstí smrt svého otce. Později se pod vedením mistra Bra'taca stal \"Prvním mužem\" Apophise. Poté dvakrát vzdoroval Apophisovi, když ušetřil životy dvou Jaffů, Va'lara a Del'nora, které měl rozkaz zabít. Po vítězství v bitvě s armádou goa'ulda Arkada někdo zabil ve spánku Teal'covu matku. O několik let později se Arkad přiznal, že je za to zodpovědný a Teal'c jej v souboji zabil (viz epizoda \"SG1:Odveta,\" v originále \"Talion\"). Teal'c se později oženil s jaffskou ženou Drey'auc a měl s ní syna Rya'ca.\n\nJeho osobní zkušenosti a spolupráce s Bra'tacem ho vedly k pochybnostem o božství Goa'uldů. V první epizodě seriálu, Děti bohů, přeběhl na stranu Tau'ri a s SG-1 odešel do SGC. Teal'c věřil, že \"válečníci z Tau'ri\" představovali možnost svrhnout Goa'uldy.\n\n\n"}
{"id": "167466", "url": "https://cs.wikipedia.org/wiki?curid=167466", "title": "AI", "text": "AI\n\nSpojení písmen A a I může mít různé významy:\n\n\n\n\n\n"}
{"id": "167467", "url": "https://cs.wikipedia.org/wiki?curid=167467", "title": "Eduard Farda", "text": "Eduard Farda\n\nEduard Farda (26. prosince 1914 Veselí nad Moravou – 25. ledna 1961) byl československý fotbalista, lední hokejista a především hokejový trenér. Trénoval mistrovský brněnský klub a československý reprezentační celek. Jeho syn Richard Farda je hokejový trenér a bývalý lední hokejista.\n\nV pondělí 14. prosince 2009 byla odhalena pamětní deska na domě v Brně-Židenicích, Kaleckého 5, ve kterém bydlel.\n\nPatřil ke sportovním „obojživelníkům“, za SK Židenice hrál vrcholově fotbal a lední hokej.\nPo druhé světové válce se však pod vlivem trenérských seminářů Buckny jednoznačně přeorientoval na lední hokej. Osm sezón nejprve vedl klub Spartak ZJŠ Brno, s nímž v první polovině 50. let působil i v nejvyšší hokejové lize.\n\nDíky získaným zkušenostem se stal spolu s Josefem Hermanem také trenérem československých hokejistů na Mistrovství světa v ledním hokeji 1953 ve Stockholmu. Společně s nimi se musel ovšem kvůli státnímu smutku vyhlášenému po úmrtí prezidenta Klementa Gottwalda vrátit z mistrovství předčasně domů. Reprezentaci po mistrovství světa opustil a v roce 1955 pomohl jako trenér získat nově utvořenému armádnímu klubu Rudá hvězda Brno ve druhé sezóně jeho existence první z dlouhé řady domácích titulů.\n\nPo tomto úspěchu od klubu odešel a vrátil se v sezóně 1959–1960, aby mu pomohl získat po malé přestávce titul zpět. Dle tehdejší dohody se na konci sezóny jako trenér mistrovského týmu ligy ujal opět také reprezentačního mužstva. Na olympijském turnaji s Fardou na střídačce tým dosáhl na čtvrté místo a na stříbrné evropské medaile. Po něm se stal navíc prvním trenérem v historii, pod jehož vedením českoslovenští hokejisté absolvovali turné po Kanadě, kde s různými týmy sehráli šest utkání.\n\nV další sezóně se rozhodl plně věnovat reprezentaci a trenérský post v klubu opustil. Hráče v celé lize však bedlivě sledoval. Právě při návratu z ligového zápasu z Bratislavy v lednu 1961 zemřel na následky autonehody po střetu s nákladním autem mezi Malackami a Stupavou. Tým, na jehož složení do té doby pracoval, posléze vybojoval na Mistrovství světa v ledním hokeji 1961 pro Československo po 12 letech titul mistra Evropy. Světového titulu se dočkal o dalších jedenáct let později až jeho syn Richard Farda.\n\n\nNejprve se věnoval především fotbalu v týmu SK Židenice. V československé nejvyšší soutěži nastoupil ve 3 utkáních a dal 1 gól.\n\n"}
{"id": "167470", "url": "https://cs.wikipedia.org/wiki?curid=167470", "title": "Z čeho jsou utkány sny", "text": "Z čeho jsou utkány sny\n\nZ čeho jsou utkány sny (v originále \"Der Stoff aus dem die Träume sind\") je román rakouského spisovatele J. M. Simmela z roku 1972. Ve stejném roce byl natočen stejnojmenný film. Režíroval ho Alfred Wohrer, hudbu k filmu složil Peter Thomas. V hlavní roli Paul Neuhaus jako Walter Roland a Hannelore Elsnerová jako Irena.\n\nPíše se rok 1968. Walter Roland je od pohledu frajer, idol žen a cynik bez iluzí. Je mu šestratřicet let, píše seriály o sexu a je znám po celé zemi. Rád si dopřává skleničku Chivasu, holduje nevázané lásce. Jeho život mu ale změní setkání s Irenou, dívkou z Československa, která uprchla do tábora v Neurode v Německu. A co Walter Roland dělal v Neurode? Vydal se tam se svým přítelem, fotografem Bertiem, aby napsal velkou reportáž.\n\nOba se stanou svědky pokusu o únos Ireny. Irena jim vypráví svůj příběh, příběh o snoubenci Janu Bílkovi, který zmizel. Roland s Bertiem pak Irenu odvezou, aby jim pomohla zjistit, co se vlastně Jenovi stalo.\n\nRoland tedy odjíždí s přáteli do Hamburku, protože se Irenu opět někdo pokoušel unést. A Roland si uvědomuje, že se do ní vášnivě zamiloval.\n\nAle city musí jít stranou, protože Irena stále miluje Jena, ačkoliv neustále vychází najevo, že Jan je zrádce. Roland postupně zjišťuje celou pravdu. A ta pravda je velice zamotaná, protože do popředí se dostávají nové a nové informace. Na scéně se objevují dvě silné velmoci, které usilují o to, aby Roland nic z toho, co napíše, neotiskl.\n\nA do toho všeho, jak už je u Simmela zvykem, se zaplétá láska, kterou Roland pociťuje snad poprvé v životě.\n\nPak všechno utrpení skončilo, vše se vrátilo do svých kolejí. Ale ne tak úplně všechno. Rolandův život zůstal vzhůru nohama. A aby vše vyřešil, přestal pít a po jedné vášnivé hádce v novinách dostal výpověď. Sebrali mu úplně všechno. Ale to nevadilo. Roland měl Bertieho a Irenu, se kterou se oženil. Roland na svou práci tak docela nezapomněl. Vše, co prožil, napsal a Bertie mu přitom pomáhal.\n\nJednoho dne Bertieho zastřelili. Neměl to být on, kdo měl zemřít, ale už se stalo. Po této události si Roland a Irena dali nové jméno a odstěhovali se do jiné země.\n\nKromě hlavního příběhu, je zde i příběh slečny Luisy, která pracuje jako sociální pracovnice v uprchlickém táboře. Slečna Luisa je schizofrenička. Mluví se svými jedenácti mrtvými přáteli. Po mnoha a mnoha útrapách se Luisa dostane do nemocnice, kde se zdá, že vše je na nejlepší cestě, aby se uzdravila. Ale jednoho dne jim utekla a už se nikdy nevrátila. Svůj konec našla v táboře, v bažinách. Ale její tělo se nikdy nenašlo.\n"}
{"id": "167479", "url": "https://cs.wikipedia.org/wiki?curid=167479", "title": "Slivovice", "text": "Slivovice\n\nSlivovice je destilovaný alkoholický nápoj, oblíbený ve střední Evropě v Polsku, na Slovensku a na Balkáně, v České republice hlavně na Moravě (Slovácko, Luhačovické zálesí a Valašsko, Brněnsko, Horácko). Původ je ale sporný a vede k problému o ochranné označení původu. Vyrábí se například ze švestek, durancií či lepotice.\n\nV obchodech se prodává také tzv. řezaná verze (40 % obsahu alkoholu, vyrábí se ve velkém), jinak pravá slivovice vyráběná pro domácí použití v soukromých pálenicích (pro malou spotřebu) má nejčastěji okolo 51 % obsahu alkoholu. Důvodem vysokého obsahu alkoholu je skutečnost, že pokud se čistý ovocný destilát naředí na méně než 45 %, může v něm být cítit kyselost.\n\nKvalitní slivovice při nalití do sklenice tzv. \"řetízkuje\" (vytváří drobné praménky kondenzujícího alkoholu stékající zpět do sklenice). Kvalita slivovice se dá kontrolovat i promnutím mezi palcem a ukazováčkem ruky, kdy stupeň drhnutí (odporu) tekutiny mezi prsty také charakterizuje ovocný obsah a tím i její kvalitu.\n\nNa výrobu slivovice se používá kvas. Ve vhodné nádobě kvasí čisté zralé ovoce nejméně 6 týdnů, při domácí výrobě se někdy část ovoce vypeckuje a pečlivě se odstraňují stopky a nahnilé plody. Výroba se provádí v pálenici.\n\nVýroba slivovice na Valašsku: Čisté zralé plody slivoně se uloží do sudů (dřevěných, dnes většinou plastových) a nechají se zhruba 6 až 8 týdnů kvasit. Doba kvašení závisí na teplotě, cukernatosti plodů a množství v jednom sudu. Cukernatost se měří moštoměrem při založení kvasu a při jeho dokvašení. Z obsahu zkvasitelné sušiny lze odhadnout obsah alkoholu ve výsledném produktu.\n\nVykvašené ovoce se pálí při teplotě do 88 °C, kdy se odpařuje jen alkohol a v kvasu zůstávají silice, které jinak způsobují pachy a pachutě v konečném výrobku. Výpary se ochlazují a kondenzát vytéká do připravené nádoby. Tento postup se opakuje dvakrát, přičemž teprve při druhém pálení teče čistý nápoj, který je možno ochutnat. Destilát má v závislosti na počáteční cukernatosti kvasu a stavu při dokvašení přibližně 32 až 76 % objemových procent alkoholu. Ideální je ředit na 50 - 51 procent, kdy je nápoj lahodný a voňavý.\n\nČerstvá slivovice mívá ostřejší chuť a je lepší nechat ji uležet několik měsíců, až let. Přitom první čtyři týdny se ponechá bez zátky, chráněná je před hmyzem a prachem. Někdy se nad destilát zavěšují sušené švestky ze kterých skapává destilát, aby slivovice dostala nazlátlou barvu a více voněla.\n\nZralá slivovice v průmyslové výrobě je slivovice, která dlouhodobým zráním (stařením) v dubových sudech získala zlatou barvu a chuť podobající se koňaku. Někteří výrobci ovšem dobarvují svoje destiláty uměle (kulérem – např. karamelizovaným cukrem, barvivem nebo sušenou švestkou). Nemá ale kvalitu slivovice vyráběné domácím pálením.\n\nV Bulharsku je pálení v klášterech doloženo od 14. století. Bulharské slivové rakije mají zlatavou barvu.\n\nValašské právo pak vedlo k dosídlení oblastí jako je Valašsko na Moravě osadníky z Balkánu.\n\nV oblasti okolo města Vizovice je pálení slivovice doloženo od 17. století (nikoli už roku 1585), kdy byl majitelem panství uherský šlechtic Emerich Dóczy. Mezi nájemci pálenice byli od počátku židé a pak například i tradiční výrobce Rudolf Jelínek, jehož košér výrobky se staly světově proslulé.\n\nNa Slovensku v oblasti Bošácká dolina je doložená v 18. století.\n\nRoku 1835 císařský patent dovoloval rolníkům pálit jedno vědro bez nutnosti odvádět daň. To vedlo k rozšíření výroby slivovice mezi obyvatele.\n\nNyní lidé na Valašsku tradičně nechávají zkvasit svou úrodu doma v sudech a poté odvezou sudy do pálenice, kde dojde k přeměně na skupenství kapalné, a výsledný produkt si odvážejí v demižonech domů. Pálenice se na Valašsku a Luhačovickém zálesí nacházejí v každé větší vesnici nebo poblíž každého většího města.\n\n"}
{"id": "167482", "url": "https://cs.wikipedia.org/wiki?curid=167482", "title": "Dusitan amylnatý", "text": "Dusitan amylnatý\n\nDusitan amylnatý, nazývaný též amylnitrit, je chemická sloučenina funkčního vzorce CHONO. Amylnitrit je ester kyseliny dusité a amylalkoholu. Má stejný sumární vzorec jako valin a nitropentan. Existuje ve formě několika izomerů, všechny však obsahují amylovou skupinu vázanou k nitritové funkční skupině. Podobně jako ostatní alkylnitrity vykazuje i amylnitrit u savců bioaktivní účinky.\nPůsobí jako silný vazodilatátor, díky čemuž je používán v medicíně a jako rekreační droga.\n\nTermínu „amylnitrit“ odpovídá několik strukturních isomerů. Nejběžnější forma amylnitritu (CH)CHCHCHONO bývá přesněji (starším názvoslovím) nazývána isoamylnitrit. Pokud se amylový řetězec skládá z pěti atomů uhlíku seřazených za sebou (pentyl), je možno tento amylnitrit popsat vzorcem CH[CH]ONO. Tento izomer býval označován jako \"n\"-amylnitrit, (\"n\" znamená normální).\n\nAmylnitrit bývá často mylně zaměňován s amylnitrátem, sloučeninou s odlišným chemickým složením i účinky.\n\nAlkylnitrity je možno obecně připravit reakcí alkoholů s kyselinou dusitou:\nReakce je analogií esterifikace. Vzniklý isoamylnitrit se rozkládá působením báze za vzniku dusitanu a isoamylalkoholu:\n\nAmylnitrit podobně jako ostatní alkylnitrity reaguje s karbaniony za vzniku oximů.\n\nAmylnitrit, podobně jako ostatní alkylnitrity, je účinný vazodilatátor. Rozšiřuje cévy čímž způsobuje snížení krevního tlaku. K jeho účinkům patří snížení krevního tlaku, bolesti hlavy, zčervenání v oblasti obličeje, zvýšení frekvence srdečního tepu, točení hlavy a uvolnění hladkého svalstva. Vznik závislosti není znám. Symptomy předávkování jsou nevolnost, zvracení, hypotenze, hypoventilace, dyspnea (dechová nedostatečnost), a mdloby.\n\nPůsobením amylnitritu také vzniká z krevního barviva hemoglobinu methemoglobin, který je schopen reagovat s kyanidy na nejedovatý kyanomethemoglobin. Amylnitrit je proto podáván jako antidotum při otravě kyanidy.\n\nAmylnitrit je v medicíně využíván pro léčbu příznaků ischemické choroby srdeční a jako protijed proti otravě kyanidy.\n\nJe také často zneužíván jako rekreační inhalační droga způsobující euforii, sexuální touhu, malátnost, omámení bolesti hlavy, prudké snížení krevního tlaku a zvýšení tepové frekvence. Proto je nebezpečné kombinovat je se stimulanty. Slangový výraz je \"poppers\" z anglického poppers, napodobujícího zvuk při prasknutí skleněné trubičky. Základním účinkem látky je tvorba methemoglobinu, tedy snížení kapacity krve pro přenos kyslíku.\nV Česku byl vyráběn pod názvem Amylium nitrosum Léčiva a byl balen ve skleněných zatavených trubičkách po 150 mg účinné látky, navléknutých v obalu z pevné látky, která umožňovala rozlomení trubičky holou rukou bez rizika poranění (látkový obal zůstal neporušen). Při otravě kyanidy se aplikoval inhalací v dávce jedna až dvě trubičky rozlomit do kapesníku a inhalovat. Podle potřeby bylo možno aplikaci opakovat asi za 5 minut.\n\nDalší přípravek stejného složení k tomuto účelu je Nitramyl (výrobce: Berco, 85,3 mg účinné látky). Přípravek by měl být dostupný v provozech, kde se s kyanidy pracuje, a i ve větších nemocnicích.\nPříbuzné léčivo se stejnou indikací použití, ale pro nitrožilní podání, byl dusitan sodný (natrium nitrosum, natrii nitris), rovněž kdysi vyráběný v Léčivech.\n"}
{"id": "167484", "url": "https://cs.wikipedia.org/wiki?curid=167484", "title": "Unie pro lidové hnutí", "text": "Unie pro lidové hnutí\n\nUnie pro lidové hnutí (, zkratka UMP, někdy překládáno jako Svaz pro lidové hnutí) byla francouzská pravicová strana, která existovala v letech 2002 až 2015, kdy se jejím přímým nástupcem stala strana Les Républicains.\n\nStrana byla členem Evropské lidové strany, Mezinárodní demokratické unie a Centristické demokratické internacionály.\n\nStrana vznikla 17. listopadu 2002 při prezidentských volbách pod názvem \"Union pour la majorité présidentielle\" (Unie pro prezidentskou většinu) jako pokus o sjednocení gaullistické, liberální a křesťanskodemokratické pravice.\n\nStrana byla rozpuštěna 30. května 2015.\n\n\n\n\n"}
{"id": "167486", "url": "https://cs.wikipedia.org/wiki?curid=167486", "title": "Prostřední Svince", "text": "Prostřední Svince\n\nOsada Prostřední Svince leží přibližně jedenáct kilometrů severovýchodně od Českého Krumlova mezi osadami Dolní Svince a Horní Svince v nadmořské výšce 537 metrů. Patří pod obec Dolní Třebonín. Název všech tří osad pochází zřejmě odvozením od původního zaměstnání svých tehdejších obyvatel, a to chovu vepřů. Původní název byl Swynycze (Prostřední Svince) a Swynyczky (Horní Svince). Osada Dolní Svince má svoji samostatnou historii a v roce 1575 byla známa jako Zlámaná Svince. Tento název se přenesl do dnešní doby a místní ji nazývají „Zlámanice“.\n\nNejstarší zmínka o vsi Prostřední Svince se nachází v listině ze 2. února 1315, která byla vydána ve Zlaté Koruně. Touto listinou daroval Bavor III. z Bavorova zlatokorunskému klášteru několik vesnic a mezi nimi i ves Svince se čtyřmi poplužími (villa Zwyneitz). Darování potvrdil téhož dne světící biskup Heřman. Svince jsou označeny jako „Zwyneitz cum curia sua“, tj. Svince se dvorem téhož jména. Dne 3. července 1318 schválil darování král Jan Lucemburský.\n\nV písemných pramenech se název osady vyskytuje nejčastěji v podobě Zerbrochene Zwintzen, Mitter Zwintzen, Brochenes Zwintzen, Zwyneizt a Prostřední Svince.\n\nDo historie Svinců zasáhl i náš nejznámější stavitel rybníků regent rožmberského panství Jakub Krčín z Jelčan a Sedlčan. Pod osadou Dolní Svince totiž založil asi kolem roku 1564 svůj první rybník a nazval jej patřičným jménem Počátek. Rybník plnil svou funkci asi do roku 1830, kdy byl zrušen. Obec Dolní Třebonín chtěla tento rybník obnovit, ale pro zamítavý přístup některých vlastníků pozemků na území bývalého rybníka se zatím tato obnova nedaří.\n\nRoku 1924 byl zvolen obecním kronikářem Václav Sýkora. V této době vytvářely obce Prostřední Svince, Horní Svince a Holkov jednu politickou obec Prostřední Svince. Další politickou obec tvořily Dolní Svince, Milíkovice a Krasejovka.\n\nV obci Prostřední Svince byl hostinec, kovárna, skladiště a lednice. Uprostřed návsi stála váha. Budova lednice je od roku 1952 do současné doby využívána jako hasičská zbrojnice místní jednotkou Sboru dobrovolných hasičů obce. Roku 1897 byla postavena budova jednotřídní školy. Vyučování začalo 1. listopadu 1897 a ve školním roce 1924–1925 navštěvovalo školu 32 dětí, z toho 15 chlapců a 17 dívek. Vyučování v jednotřídní škole bylo ukončeno v roce 1960. Elektrifikace osad Dolní, Horní a Prostřední Svince byla vzhledem k velké roztříštěnosti obcí provedena až v roce 1939.\n\nNa památku 28. října 1918 byly na návsi vysazeny dvě lípy. S platností od 11. února 1943 okresní hejtmanství v Českých Budějovicích sloučilo obec Krasejovku a Prostřední Svince v jednu obec Krasejovka. Počátkem května 1945 byli Němci na ústupu. Na Holkově hlídkovala sovětská armáda a ve Svincích americká. Demarkační čáru tvořila železniční trať České Budějovice – Horní Dvořiště. Po skončení druhé světové války se obec Krasejovka opět rozdělila na obec Krasejovka a Prostřední Svince. V roce 1960 byly osady Dolní Svince, Horní Svince a Prostřední Svince přičleněny pod Místní národní výbor v Dolním Třeboníně, kam spadají do dnes. Holkov připadl k Velešínu.\n\nV obci se zachovávala řada tradic a zvyků. 6. července se ctila památka Mistra Jana Husa, 30. listopadu chlapci práskali bičem a dospělí stříleli a vyháněli ze vsi čarodějnice. O masopustu chodili koledníci a předváděli pašijovou hru.\n\nV obci působila letopisecká komise, knihovní rada a osvětová komise. V roce 1932 byl založen klub cyklistů „Vpřed“ a v roce 1947 sbor dobrovolných hasičů. Do současnosti pracuje pouze sbor dobrovolných hasičů, který byl po celá léta své existence vždy jednou z nejaktivnějších složek společenského dění.\n\nV současné době je s velkým očekáváním sledována příprava výstavby dálnice D3 z Českých Budějovic na státní hranici s Rakouskem a obchvatu osady Prostřední Svince (silnice II/155). Tato stavba rozdělí tyto tři osady, které svou polohou, společnou částí jména osady i historickou spojitostí patří neoddělitelně k sobě a obyvatelé těchto vesnic se tak k sobě chovají i vystupují na veřejnosti.\n\nDne 10. srpna 2008 spadlo na strniště u vsi ultralehké letadlo, jehož dvoučlenná posádka havárii nepřežila.\n\nUstavující schůze se konala 26. ledna 1947 v hostinci v Prostřední Svinci za účasti 32 členů. Ustavující schůzi řídil předseda Místního národního výboru Prostřední Svince pan Kindlmann, který přednesl návrh kandidátky a volby řídil. Prvním starostou byl zvolen pan Václav Mertl (1899) a velitelem pan František Kořenský (1902). Při založení sboru je název Hasičský sbor a nadřízený orgán Okresní hasičská jednota v Českém Krumlově a Zemská hasičská jednota v Praze. Ustavující schůze se zúčastnil bratr Hujsl z Velešína, který vysvětlil stanovy sboru. Členský příspěvek byl stanoven na 40 Kčs.\n\nV roce 2007 slavilo Sdružení hasičů Čech, Moravy a Slezska 140 let od vzniku prvního dobrovolného hasičského sboru. Hasičský sbor v Prostřední Svinci má, i přes své relativně krátké trvání, mnoho svých tradic, které každoročně udržuje. V roce 2015 hasiči uspořádali svůj již 45. hasičský ples. Od roku 1982 pořádají pro děti a vnoučata svých členů i občanů osad Dolní, Horní a Prostřední Svince Dětský den a Táborový oheň na ukončení velkých školních prázdnin a Mikulášskou besídku. Od roku 1988 je samozřejmostí každoroční zájezd do otáčivého divadla pod širým nebem v Týně nad Vltavou. Velký podíl hasičů byl i při oslavách 600 let trvání osady Dolní Svince v roce 1983 a 680 let osad Horní a Prostřední Svince v roce 1995. K těmto příležitostem bylo zorganizováno setkání rodáků. V roce 1973 začali hasiči okrsku Dolní Třebonín pořádat pravidelnou hasičskou pohárovou soutěž o Putovní pohár MNV Dolní Třebonín. Tuto soutěž jednou za čtyři roky pořádali i hasiči z Prostřední Svince. Později začala být soutěž pořádána jen při příležitosti kulatého nebo půlkulatého výročí sboru.\n\nSvinenští dobrovolní hasiči museli likvidovat během své existence 10 požárů na území osad Dolní, Horní a Prostřední Svince a několikrát pomáhali svým kolegům v okolí. Mezi největší požáry patřil požár garáží traktorů JZD v únoru 1969 v usedlosti čp. 9 v Prostřední Svinci, požár stohu slámy u kravína v Prostřední Svinci v srpnu 1973, požár stodoly a truhlářské dílny čp. 29 v Prostřední Svinci v srpnu 1984 a požár stodoly čp. 14 v Prostřední Svinci v červenci 1986. Mezi největší požáry, u kterých zasahovali ve svém okolí, byl požár seníku v Horním Třeboníně v červenci 1995.\n\nVe vesnici funguje obecní knihovna. V roce 1929 měla knihovna 174 knih. V roce 1930 bylo v knihovně 196 knih a využívalo ji 28 čtenářů, kteří přečetli 395 knih. Po druhé světové válce se knihovna několikrát stěhovala, byla i na Holkově.\n\n"}
{"id": "167500", "url": "https://cs.wikipedia.org/wiki?curid=167500", "title": "Eppelein von Gailingen", "text": "Eppelein von Gailingen\n\nEppelein von Gailingen (přibližně 1310 v Illesheimu ve Windsheimu – 15. května 1381 v Neumarktu) byl známý středověký německý loupeživý rytíř.\n\nRoku 1369 obviněn z loupeží v Norimberském kraji. Roku 1381 byl popraven lámáním v kole. V 16. století o něm byly zaznamenány první lidové písně a postupně se z něj stal legendární romantický hrdina.\n\n"}
{"id": "167501", "url": "https://cs.wikipedia.org/wiki?curid=167501", "title": "Erich Brandenburg", "text": "Erich Brandenburg\n\nArnold Otto Erich Brandenburg (31. července 1868 ve Stralsundu – 22. ledna 1946 v Lipsku) byl německý historik.\n\n"}
{"id": "167503", "url": "https://cs.wikipedia.org/wiki?curid=167503", "title": "Ernst Kornemann", "text": "Ernst Kornemann\n\nErnst Kornemann (11. října 1868 Rosenthal u Kasselu – 4. prosince 1946 Mnichov) byl německý historik starověku.\n\n\n"}
{"id": "167507", "url": "https://cs.wikipedia.org/wiki?curid=167507", "title": "Zkrat (časopis)", "text": "Zkrat (časopis)\n\nZkrat je český komiksový časopis, vycházející od roku 2004 v nakladatelství Martin Přibyl. Snaží se kombinovat původní české práce s pracemi zahraničními, což se mu poměrně slušně daří a v rámci fanzinu je na skvělé úrovni. V každém čísle se najde i nějaká publicistika, která dodává časopisu na pestrosti. Zkratu se u nás zatím poměrně daří, takže vyšlo i několik speciálů.\n\n"}
{"id": "167511", "url": "https://cs.wikipedia.org/wiki?curid=167511", "title": "Stan Mikita", "text": "Stan Mikita\n\nStan Mikita (20. května 1940 – 7. srpna 2018) byl kanadský hokejista slovenského původu. Dne 30. listopadu 2002 byl uveden do Síně slávy slovenského hokeje. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nNarodil se v obci Sokolče na Slovensku, jeho rodiště bylo zaplaveno přehradou Liptovská Mara. Narodil se jako Stanislav Guoth ale v osmi letech ho rodiče poslali za strýcem do Kanady a on přijal jeho jméno Mikita. Byl příslušníkem liptovského šlechtického rodu Guoth s predikátem z Gôtovian (Guoth de Guothfalva). Vyrůstal v kanadské provincii Ontario v městečku St. Catharines kousek od Toronta, kde začal hrát nejpopulárnější hru svého rodiště. V sezoně 1957/1958 hrál za St. Catharines Teepees v OHA. Následující sezonu už hrál v NHL, kde vydržel 22 let.\n\nV roce 1958 se dostal do týmu Chicago Blackhawks, kde vydržel celou svou kariéru v NHL. V prvních sezonách vynikal především silou svých pěstí a vysložil si přezdívku „Malý ďábel“. V sezoně 1960/1961 kdy Chicago získalo Stanley Cup se začal projevoval jako střelec a tvůrce hry. Následující sezónu skončil na čtvrtém místě kanadského bodování NHL a třetí Gordie Howe byl před ním jenom díky více vstřeleným brankám. V play-off ale Mikita dal ve 12 zápasech 6 gólů a přidal 15 asistencí, dohromady měl tedy 21 bodů, což byl v té době rekord NHL. Taky se hodně polepšil v sezoně 1966/1967 měl jen 12 trestných minut a získal Lady Byng Memorial Trophy pro nejslušnějšího hráče NHL. Přitom ještě v ročníku 1964/1965 měl 154 trestných minut.\n\nV Chicagu hrál až do roku 1980, kdy ukončil kariéru. V té době byl druhý nejproduktivnější hráč historie NHL. V roce 1983 byl zvolen do hokejové síně slávy.\n\nDříve měly všechny hokejky rovnou čepel, avšak málokdo ví, jak vznikla ta ohnutá. Jednou se na tréninku Stan Mikita rozzlobil, strčil čepel hokejky mezi dvířka u střídačky a chtěl ji zlomit. Čepel ale nepraskla, jenom se ohnula a Bobby Hull se jej zeptal: „Dokázal bys s tímhle vůbec vystřelit?“ Šlo to, ale šlo to mnohem lépe, puk dostal rotaci a faleš. Od té doby si někteří hráči začali ohýbat hole, dnes už je zahnutá čepel samozřejmost.\n\n\n\n"}
{"id": "167514", "url": "https://cs.wikipedia.org/wiki?curid=167514", "title": "Île de la Cité", "text": "Île de la Cité\n\nÎle de la Cité je ostrov na francouzské řece Seině. Nachází se v samém srdci Paříže a byl také nejdříve z celé Paříže osídlen. Stojí zde jedna z prvních gotických staveb, katedrála Notre Dame.\n\nVětšina vědců věří, že roku 52 př. n. l., v době Vercingetorixova boje s Juliem Caesarem, malý keltský kmen Parisiů, žil na tomto ostrově. V této době ostrov nabízel výhodné místo pro překročení řeky a útočiště v době napadení. Někteří moderní historikové věří, že Parisiové byli usídleni na jiném, dnes zaplaveném ostrově. Po vyhnání Keltů, Říman Labenius založil na ostrově dočasný tábor, ale další římské osídlení vzniklo na zdravějším místě, na levém břehu řeky – římská Lutecie.\n\nPozdější Římané pod vedením svaté Genevièvy opustili ostrov, když bylo město napadeno barbary. Panovník Chlodvík I. založil Merovejský palác a ostrov se stal hlavním městem merovejské Neustrie. Ostrov zůstal důležitým vojenským a politickým centrem po celý středověk. Eudes používal ostrov jako obranou pozici k odražení útoků Vikingů roku 885.\n\nPodle některých informací byl na řece Seině ve městě Íle de la Cité upálen templářský velmistr Jacques de Molay (česky Jakub z Molay). Král Filip IV. prý nechal Jacquese upálit proto, že chtěl obhajovat řád templářů, a že se přiznal ke kacířství. \n\n"}
{"id": "167517", "url": "https://cs.wikipedia.org/wiki?curid=167517", "title": "Durbuy", "text": "Durbuy\n\nDurbuy (valonsky \"\") je frankofonní město v Belgii.\nNachází se ve Valonském regionu, v provincii Lucemburk a v arrondissementu Marche-en-Famenne.\nMá 11 326 obyvatel (1. července 2015) a jeho rozloha činí 156,61 km².\n\nZ hlediska přírodních poměrů je obec Durbuy různorodá, neboť leží v údolí řeky Ourthe a na pomezí tří geologických oblastí – Condroz, Famenne a Ardeny. Podél řeky Ourthe a jejích přítoků se nacházejí jeskyně.\n\nO vzniku města se toho neví mnoho. Poprvé bylo zmíněno v 11. století, ačkoliv záznamy o mnohých vesnicích v okolí pocházejí již z 9. a 10. století. Patřilo Lotharingii, poté hrabství Namur a ve 13. století se stalo součástí Lucemburského hrabství.\nVe 14. století již mělo hradby a zámek, vybudovaný v 11. stol. Vzhledem ke své strategické poloze v pohraničí Lucemburského hrabství Durbuy v té době plnilo obrannou funkci. Kromě toho bylo centrem obchodu a soudnictví a roku 1331 jej povýšil na město lucemburský hrabě a český král Jan Lucemburský; podle místního historika Nicolase Contora Durbuy získalo městská práva již v období 1275-1314.\nObyvatel zde však žilo velmi málo, a proto bývá Durbuy označováno jako „nejmenší město na světě“ (dnes má přes 10 000 obyvatel díky slučování obcí v roce 1977).\n\nV 17. století hrabata z Urselu provedla rekonstrukci zámku a byly zbourány hradby.\n\nDnes má Durbuy především funkci turistickou a rekreační.\n\n\nOd roku 1977 se obec Durbuy skládá z 12 bývalých obcí:\nVesnice Wéris se nachází na náhorní plošině mezi údolím řeky Outhre a údolím řeky Aisne. Je to místo s nejvýznamnějším výskytem megalitů v Belgii. Patří mezi ně 2 dolmeny, 27 menhirů a kameny, ke kterým se vztahují legendy, jako např. kámen \"Haina\" nebo \"ďáblova postel\" (fr. \"\"). Vesnice má i hodnotné architektonické dědictví, např. kostel sv. Valburgy z 11. století nebo domy postavené z vápence. Wéris je hojně navštěvován turisty a roku 1995 byl zapsán do seznamu 22 nejkrásnějších vesnic v Belgii.\n\n\n"}
{"id": "167520", "url": "https://cs.wikipedia.org/wiki?curid=167520", "title": "Pinocytóza", "text": "Pinocytóza\n\nPinocytóza je příjem obvykle tekutých, ve vodě rozpustných materiálů eukaryotickými buňkami z vnějšího prostředí dovnitř, a to vchlípením cytoplazmatické membrány dovnitř buňky. Jedná se o jeden z typů endocytózy (vedle dalších typů, jako je zejména fagocytóza a endocytóza zprostředkovaná receptorem). Na rozdíl od receptory zprostředkované endocytózy (\"receptor-mediated endocytosis\") není pinocytóza zaměřena na přepravu specifických látek. Buňka jí přijímá okolní tekutinu včetně látek v ní rozpuštěných. Pinocytózou vzniká pinozóm, vnitrobuněčný váček a součást systému membránových váčků, typ endozómu. Pinozóm má obvykle značné rozměry, v průměru mívá více než 0,2 μm, tedy výrazně více než endozóm vzniklý typickou endocytózou.\n\nPinocytózy si poprvé všiml americký lékař Warren Lewis v roce 1931, když natáčel živé makrofágy a takto pořízené videozáběry několikrát zrychlil. Popsal váčky, které vznikají uzavřením prostoru mezi dvěma výběžky buněčné membrány a uvolněním váčku do vnitřního prostoru makrofágů. Později byl tento fenomén přejmenován na makropinocytózu, aby byl odlišen od podobných procesů, které však zahrnují menší objemy látek (tzv. mikropinocytóza). Termín mikropinocytóza však není příliš používán a v názvu odborných článků se od začátku 90. let objevil jen dvakrát. \n\nMakropinocytóza je složitý aktivní proces spotřebovávající množství energie (např. ve formě ATP). Důležitou roli hraje při pinocytóze aktinový cytoskelet, který se přetváří a koncentruje v oblasti budoucího makropinozómu. Díky aktinu a dalším klíčovým hráčům dochází ke vzniku výběžků cytoplazmatické membrány (v podstatě lamelipodií), které následně na svých konečcích fúzují. Tím se část vnějšího prostoru buňky izoluje od vnějšku a dostává se dovnitř (stává se vnitrobuněčným váčkem).\n\n"}
{"id": "167521", "url": "https://cs.wikipedia.org/wiki?curid=167521", "title": "Steinerova věta", "text": "Steinerova věta\n\nSteinerova věta umožňuje vypočítat moment setrvačnosti tělesa rotujícího kolem osy, která neprochází jeho těžištěm. Je tak například možné vypočítat moment setrvačnosti tělesa složeného z několika základních těles, stačí znát momenty setrvačnosti jednotlivých těles a vzdálenost jejich těžišť od těžiště složeného tělesa.\nNa její formulaci se podílel i nizozemský fyzik Christiaan Huygens, proto někdy bývá nazývána \"Huygens-Steinerovou větou\".\n\n\"Moment setrvačnosti k mimotěžišťní ose je roven součtu momentu k těžišťní ose a součinu hmotnosti a čtverce vzdálenosti obou rovnoběžných os.\"\n\nZa předpokladu, že formula_1 představuje moment setrvačnosti tělesa k ose procházející těžištěm, formula_2 hmotnost tělesa a formula_3 vzdálenost osy rotace od těžiště, potom lze moment setrvačnosti formula_4 k dané ose vypočítat následovně.\n\nPro tenzor setrvačnosti lze Steinerovu větu formulovat následovně (E je jednotková matice, r je vektor se složkami (\"x\", \"y\", \"z\") popisující vzdálenost osy rotace od těžiště, symbol formula_6 značí tenzorový součin):\n\nZe všech rovnoběžných os otáčení má těleso nejmenší moment setrvačnosti vzhledem k té, která prochází jeho těžištěm.\n\n"}
{"id": "167523", "url": "https://cs.wikipedia.org/wiki?curid=167523", "title": "G-Unit", "text": "G-Unit\n\nG-Unit, celým názvem Guerilla Unit, je americká hip-hopová skupina, kterou v roce 2002 založil gangsta rapper 50 Cent. Dalšími zakládajícími členy jsou Lloyd Banks (Christopher Lloyd) a Tony Yayo (Marvin Bernard). Brzy do skupiny přibyl i rapper Young Buck. Mezi lety 2009 a 2014 se členové skupiny nestýkali. V roce 2014 nastal krátkodobý comeback, kdy do skupiny přibyl rapper Kidd Kidd, který v ní ale působil pouze do roku 2018. Téhož roku skupinu i label opustil také Lloyd Banks.\n\nZakládající členové 50 Cent, Lloyd Banks a Tony Yayo vyrůstali ve stejné čtvrti a společně založili rapovou skupinu. Když byl 50 Cent upsán pod Columbia Records, zbývající členové začali pilně vydávat mixtapy, aby si jich společnost také všimla. Tuto aktivitu jim přerušilo vyhození 50 Centa z nahrávací společnosti v roce 2000 v důsledku atentátu na jeho osobu.\n\nV roce 2002 50 Cent vydal ve spojení s G-Unit mixtapy \"Guess Who's Back?\" a \"50 Cent is the Future\", které znovu vytáhly G-Unit na světlo světa. Těchto mixtapů si všiml Eminem a přesvědčil Dr. Dreho, aby upsal 50 Centa pod svůj label Aftermath Entertainment, a tím otevřel dveře celé G-Unit.\n\nPod Interscope Records, Aftermath Entertainment a Shady Records vydal 50 Cent v roce 2003 své úspěšné debutové album \"Get Rich or Die Tryin'\", které bylo velice komerčně úspěšné a umožnilo mu vytvořit svůj vlastní label G-Unit Records, pod který upsal celou skupinu G-Unit. Skupina pracovala na mixtapech jako \"God's Plan\", \"No Mercy, No Fear\", \"Automatic Gunfire\" a se svým novým DJem započali úspěšnou sérii mixtapů nazvanou \"DJ Whoo Kid presents: 'G-Unit Radio\"'.\n\nPředtím než byla skupina připravena nahrát svůj debut byl Tony Yayo zatčen a odsouzen na rok za držení nelegální zbraně. Jeho absenci G-Unit vyřešili přijetím nashvillského rappera Young Bucka. Obměněná trojice rapperů ve skupině G-Unit nahrála úspěšné album \"Beg for Mercy\", uvězněný Tony Yayo spolupracoval jen na dvou písních; obě nahrávky pochází z období před jeho zatčením.\n\nV roce 2005 byl do skupiny přidán i rapper The Game, kterého tam dosadili šéfové labelů Dr. Dre a Jimmy Iovine. Brzy nastalo napětí mezi Gamem a 50 Centem. 50 Cent tvrdil, že Game není loajální, protože se nechtěl zapojit do beefů skupiny s rappery Jadakissem a Fat Joem. Proto byl Game na začátku roku 2006 ze skupiny vyloučen.\n\nV dalších letech skupina pokračovala v plynulém vydávání mixtapů až do roku 2008, kdy vydali nové album \"T.O.S.\" (\"Terminate On Sight\"), album bylo vydáno v období odchodu Young Bucka z G-Unit, a tak i toto album bylo produktem tria, kdy Young Buck byl již uváděn jen jako přizvaný host.\n\nAlbum bylo dlouhou dobu poslední společnou nahrávkou skupiny. Během následujících let spolu zakládajicí členové přerušili kontakt a hovořilo se rozpadu skupiny.\n\nVše se změnilo v červnu 2014, kdy se skupina dala oficiálně dohromady na newyorském festivalu Summer Jam, kde společně vystoupili 50 Cent, Tony Yayo, Lloyd Banks i Young Buck. Po několika koncertech a nahraných remixech bylo oznámeno, že nové album skupiny G-Unit bude vydáno na konci listopadu 2014. Do skupiny přibyl rapper Kidd Kidd, který dříve spolupracoval s Young Money Entertainment.\n\nThe Beauty Of Independence EP\nDne 15. července 2014 byla na iTunes vydaná mixtape nového freestyle materiálu. Mixtape, vydaná prostřednictvím společností Dundridge Entertainment a Unlimited Business, nesla název \"Back to the Street\".\n\nV srpnu 2014 skupina vydala EP s názvem \"The Beauty of Independence\". EP obsahovalo šest nových písní. Umístilo se na 17. příčce v žebříčku Billboard 200 s 14 500 prodanými kusy v první týden prodeje. Dne 10. listopadu 2014 bylo EP \"The Beauty Of Independence\" vydáno v limitované deluxe edici exkluzivně pro řetězec Best Buy. Deluxe verze EP obsahovala další dvě nové písně, a to \"Big Body Benz\" a \"Ease Up\".\n\nThe Beast Is G-Unit EP\nV září 50 Cent oznámil, že druhé EP s názvem \"The Beast Is G-Unit\" má být vydáno v říjnu 2014. Později bylo datum vydání odsunuto na pozdní listopad až raný prosinec. Ani to však nebylo dodrženo a EP nakonec bylo vydáno 3. března 2015. V první týden prodeje se v USA prodalo 17 600 kusů, EP tím debutovalo na 27. příčce.\n\nDne 8. prosince 2014 byla na iTunes vydaná druhá mixtape nových freestyle a remixových materiálů, nesla název \"Back to the Street 2nd\".\n\nK vydání společného alba však nedošlo. V roce 2018 skupinu i label opustili Kidd Kidd a Lloyd Banks.\n\nSpory G-Unit jsou prakticky totožné se spory samotného 50 Centa.\nUmělci, s kterými vedla G-Unit spory a tzv. beef:\n\n\"Vlastní článek:\" Diskografie G-Unit\n\n\n\n"}
{"id": "167530", "url": "https://cs.wikipedia.org/wiki?curid=167530", "title": "Martin-Baker M.B.5", "text": "Martin-Baker M.B.5\n\nMartin-Baker M.B.5 byl britský jednomotorový stíhací letoun poháněný pístovým motorem, vyvinutý během druhé světové války. Jednalo se sice o velice zdařilou konstrukci, ovšem v době nástupu proudových letounů neměl naději se prosadit, takže nakonec vznikl pouze v jediném prototypu. Podobný konec ovšem potkal i jiné zdařilé konstrukce vrtulových stíhacích letounů z konce války, kupř. Supermarine Spiteful, Hawker Fury (náhradou za neúspěch u RAF pro firmu Hawker ovšem alespoň byla výroba typu Sea Fury pro FAA, spolu s poměrně rozsáhlým exportem), či australský CAC CA-15 Kangaroo.\n\nMartin-Baker M.B.5 navazoval na předchozí typ M.B.3, který vznikl na základě specifikací F.18/39. Ty požadovaly stíhací letoun s maximální rychlostí minimálně 400 mph (\"miles per hour\") ve výšce 15,000 ft, tj. 644 km/h v 4572 metrech, zásoba paliva musela umožňovat vytrvalost letu minimálně 2 hodiny, plus 30 minut letu na maximální výkon motoru (15 minut běhu motoru na vzletový výkon a 15 minut maximálního výkonu ve výšce 15,000 ft), plus 30% rezerva. Požadována byla kanónová výzbroj, minimálně čtyřmi 20mm kanóny s 60 náboji na zbraň, maximální vzletová hmotnost byla omezena nejvýše na 12,000 lb (5443 kg). Mimo to letoun musel být schopen nasazení v jakýchkoli klimatických podmínkách.\n\nOvšem záhy po prvním vzletu, dne 12. září 1942, byl prototyp M.B.3, nesoucí sériové číslo R2492, zcela zničen při fatální havárii. Přitom byl smrtelně zraněn zalétávací pilot a spoluzakladatel firmy, \"Captain\" Valentine Henry Baker, M.C., A.F.C. Nedošlo tak již na plánovanou přestavbu prototypu, kdy měl dostat nový kapkovitý překryt pilotní kabiny, a ani nebyl realizován projekt stíhačky M.B.4.\n\nDruhý ze zakladatelů firmy, konstruktér James Martin (později \"Sir\" James Martin, C.B.E., Hon. F.R.Ae.S.), se rozhodl druhý objednaný prototyp (bylo mu přiděleno sériové číslo R2496) postavit jako v podstatě zcela nový stroj, na předchozí konstrukce navazující pouze technologicky (z původního M.B.3 zůstala jen část konstrukce křídla a ocasní plochy). Nový stroj poháněl zcela nový motor Griffon 83, pohánějící souosé protiběžné vrtule, plánovaná výzbroj byla oproti M.B.3 zredukována z šesti na čtyři kanóny. Zcela byla přepracována chladicí soustava, dvojice chladičů (motorového oleje a chladicí kapaliny — nemrznoucí směsi etylenglykolu a vody) byla odstraněna ze spodní plochy křídla, u nového stroje byly přesunuty do zadní části trupu. Vzduch k nim přiváděl jeden rozměrný lapač pod zadní částí trupu, letoun tak na první pohled mohl připomínat typ P-51 Mustang. Navíc měl zcela nový, rozměrný kapkovitý překryt pilotního prostoru, umožňující vynikající výhled všemi směry, včetně zadní polosféry (ovšem ten měl původně dostat již M.B.3).\n\nZcela nový stroj se poprvé dostal do vzduchu na letišti Harwell (hrabství Berkshire) dne 23. května 1944, za jeho řízením byl \"Capt\". Leslie Bryan Greensted, šéfpilot firmy Rotol Ltd. První lety ukázaly nedostatečnou směrovou stabilitu, což vedlo k instalaci nové SOP (byla zvětšena kýlovka i směrovka), později byly zvětšeny i vodorovné ocasní plochy. Ovšem zalétávání nepokračovalo právě rychlým tempem — do října 1945 stroj nalétal pouhých 40 hodin. Na tom měly podíl dva hlavní faktory, jednak v té době už bylo jasné, že prim nadále budou hrát proudové stíhačky, tudíž není proč spěchat, navíc firma v té době také již pracovala na konstrukci prvních vystřelovacích sedadel — což je výrobní náplň, která firmu Martin-Baker proslavila, a dodnes se těmto věnuje.\n\nVýsledky testů ukazovaly, že vznikl mimořádně zdařilý stroj. Byl nejen mimořádně výkonný (z v Británii postavených pístových stíhaček jej překonávaly pouze Supermarine Spiteful, Hawker Fury a dvoumotorový de Havilland Hornet), navíc byl velice dobře ovladatelný, obratný (maximální rychlost klonění kolem podélné osy byla 94 stupňů!), mimo to byla oceňována i jednoduchá výroba a snadná obsluha, na čemž se významně podílela i nenáročná výrobní technologie a promyšlená konstrukce. Piloti, kteří s ním měli možnost létat, vysoce oceňovali výkony, vynikající ovladatelnost i obratnost, dobrý výhled z kokpitu a snadné pojíždění.\n\nMaximální rychlost stroje byla 460 mph (740 km/h), což byl velmi dobrý výkon (pro srovnání: tehdejší nejnovější stíhací letadla RAF, Supermarine Spitfire F Mk.XIV a Hawker Tempest F Mk.V, dosahovala max. rychlosti okolo 700 km/h). Při tomto srovnání je ovšem také nutno vzít v úvahu, že M.B.5 se poprvé dostal do vzduchu teprve v květnu 1944, zatímco oba zmíněné typy byly v době prvního vzletu M.B.5 již několik měsíců operačně nasazeny; ovšem v době prvních letů prototypu zcela nového letounu spíše probíhá ověřování letových vlastností, než měření maximálních výkonů — a k případnému bojovému nasazení, i v případě že by bylo rozhodnuto o výrobě M.B.5, by nutně uplynulo minimálně dalších 6-12 měsíců. Navíc jen o několik dnů později než M.B.5 vzlétá i stíhačka Supermarine Spiteful, která dosahovala ještě o několik desítek km/h vyšší maximální rychlosti.\n\nNezapomenutelnou se stala letecká přehlídka ve Farnborough v červnu 1946, kdy typ předvedl polský pilot Jan Żurakowski. To ovšem byla labutí píseň tohoto letounu, roku 1946 či 1947 samozřejmě nebylo reálné, že by mohla být objednána sériová výroba sebevýkonnější vrtulové stíhačky. Zkoušky s prototypem R2496 pokračovaly do roku 1947, kdy byl nakonec tento jediný postavený exemplář sešrotován.\n\nFirma Martin-Baker navrhla již jen jediný letoun, typ M.B.6, ovšem ten nikdy neopustil rýsovací prkna konstruktérů. Mezitím se ale prosadila jako výrobce vystřelovacích sedadel (na vývoji vystřelovacích sedadel se začalo u firmy Martin-Baker pracovat již během válečných let), kde záhy zaujala vedoucí postavení.\n\nStroj na první pohled snad může připomínat americký typ North American P-51D Mustang, ovšem pokud pomineme povrchní srovnání vnějších tvarů, pak aerodynamicky ani technologicky spolu oba typy nemají nic společného.\n\nM.B.5 výrobní technologií přímo navazuje na konstrukci předcházejícího M.B.3, řadu prvků dokonce můžeme najít již na předválečném M.B.2. Kostra trupu byla sestavena z ocelových trubek, potah tvořily duralové panely, na značné části trupu byl potah odnímatelný — díky tomu byl zajištěn snadný přístup k motoru a veškeré výstroji, řízení aj. V přídi byl na jednoduchém motorovém loži z ocelových profilů instalován přeplňovaný kapalinou chlazený zážehový čtyřdobý vidlicový dvanáctiválec Rolls-Royce Griffon 83. Vstup vzduchu k motoru byl hned za vrtulovým kuželem, pod motorem. Vstup vzduchu pro chladič kapaliny (výše zmíněná nemrznoucí směs etylenglykolu a destilované vody), kapaliny pro mezichladič stlačeného vzduchu (ten má vlastní okruh chladicí kapaliny) a chladič oleje byl pod zadní částí trupu. Pilot seděl v přehledně uspořádané kabině pod vzad odsunovatelným kapkovitým překrytem, který mu zajišťoval takřka nerušený výhled všemi směry. Před a za pilotním prostorem byly dvě samosvorné nádrže paliva, přední o objemu 318,2 litru (70 imp gal), zadní na 591 l. (130 imp gal). V zadní části trupu se pak nacházela tlaková lahev pneumatického systému a další vybavení (mj. mechanismus ovládání podvozku, radiostanice, IFF, el. akumulátory). Jednoduché ocasní plochy měly klasickou žebronosníkovou konstrukci, potaženou duralovými plechy. Hlavní podvozek, zatahovaný směrem k trupu, byl převzat z M.B.3, ostruha byla mírně prodloužena.\n\nCelokovové samonosné křídlo přímo vycházelo z M.B.3, v podstatě šlo o konstrukční prvek, který prodělal nejméně změn. Křídlo s rozpětím 35 stop (cca 10,668 m) má nápadné nízkou geometrickou štíhlost, pouze 4,568. Nejvýraznějšími vnějšími změnami bylo odstranění dvojice chladičů ze spodní plochy křídla a zredukovaná výzbroj, sestávající pouze ze čtveřice 20mm kanónů British-Hispano Mk.II. Za pozornost stojí použití nové konstrukce podavačů střeliva, spolu s vlastními, zcela novými, články nábojových pásů. Nové podavače snížily výšku instalace zbraní, takže celý mechanismus se vešel do profilu křídla — tím odpadly známé „boule“, které kryly cívkové podavače nábojových pásů, které známe kupř. z letounů Spitfire. Šlo o patentovanou konstrukci firmy Martin-Baker. Zásoba střeliva byla 200 nábojů na zbraň v nábojových pásech. Zásobníky munice i zbraně samotné byly zakryty rozměrnými, snadno odnímatelnými panely.\n\nPohon zajišťoval motor Griffon 83 o vzletovém výkonu 1935 hp (1443 kW) při 2750 ot/min. a při plnicím přetlaku +18 psi (+1241 kPa), pohánějící dvě koaxiální (souosé) třílisté protiběžné vrtule. Maximální výkon (pouze při použití paliva 100/150 Grade nebo 115/145 Grade, nikoli s benzínem 100/130 Grade) byl 2340 hp (cca 1745 kW), při 2750 ot/min. a plnicím přetlaku +25 psi (+1724 kPa). Při použití „běžného stooktanového“ benzínu (tzn. s výkonnostním číslem — PN, \"Performance Number\" — 100/130 Grade) byl plnicí přetlak (a tedy i dosažitelný výkon motoru) omezen na +18 psi.\n\n\n\n"}
{"id": "167540", "url": "https://cs.wikipedia.org/wiki?curid=167540", "title": "Doriath", "text": "Doriath\n\nDoriath byla říše Sindar (Šedých elfů) v Tolkienově Středozemi. Vládl jí král Thingol. Byla nazývána opásaná země (Dor-iath), protože královna Melian, jedna z Maiar, ji obklopila pásmem kouzel, přes něž nemohl proniknout nikdo bez Thingolova svolení. \n\nDoriath byla země lesů, které obklopovaly řeku Sirion. Nacházely se zde tři rozlehlé lesy: \"Neldoreth\" (\"Taur-na-Neldor\") na sever od Sirionu, \"Nivrim\" na západě a \"Region\", hlavní les v království a mimo Melianin pás lesy \"Brethil\" a \"Nan Elmoth\". Král Thingol, jež byl i králem všech Sindar, považoval za svou zemi vše od Gelionu po moře Belegaer. \n\nPři Velké pouti elfů do Valinoru se Elu Thingol ztratil v lese Nan Elmoth. Část jeho lidu na něj čekala, ale část vedená jeho bratrem Olwëm se s pomocí Ulma doplavila do Valinoru. Když Thingol konečně vyšel z lesa, založil s Melian, svou novou manželkou, říši, která se tehdy jmenovala \"Eglador\" (\"Země opuštěných\" nebo \"Země elfů\"). Melianin pás vznikl později, až když říši začaly napadat Morgothovy stvůry, hlavně skřeti. Pod jeho ochranu se stáhlo mnoho z lidu Sindar a po první bitvě v Beleriandu také mnoho Laiquendi. \n\nTrpaslíci z Belegostu a Nogrodu vyhloubili síně Menegrothu, jež se stal hlavním centrem říše.\n\nKdyž na začátku prvního věku přišli Noldor do Beleriandu, zakázal jim Thingol vstoupit do Doriathu s výjimkou Finarfinova domu, jež byl spřízněn s jeho bratrem Olwëm. Lidem to později také nedovolil, jenom lid Haladin se mohl usídlit v lese Brethil, což se stalo na žádost Finroda. \n\nPrvní, kdo bez dovolení prošel Melianiným pásem, byl Beren, syn Barahirův, z Beorova domu. Dostal se do Neldorethu, tam potkal Lúthien a navzájem se do sebe zamilovali. Později Melianin pás překročil vlk Carcharoth, ale Thingol, Beren, kapitáni Beleg a Mablung a pes Huan ho ulovili a zabili.\n\nTúrin zde žil, když byl mladý, po nějaké době však utekl, protože zabil jednoho z elfů, který ho urazil. Nevrátil se ani na prosby přítele Belega. Později zde žila jeho matka Morwen a sestra Nienor, dokud se ho nevydaly hledat do Nargothrondu.\n\nHúrin přinesl do království poklad z Nargothrondu včetně Nauglamíru, trpasličího náhrdelníku. Thingol dostal nápad spojit krásu silmarilu a Nauglamíru. Pozval si trpaslíky, aby mu vsadili silmaril do Nauglamíru, těm se však klenot zalíbil. Zabili Thingola a ukradli náhrdelník. Melian po smrti svého manžela z Doriathu odešla a s ní i její ochranný pás. Daleko se ale trpasličtí řemeslníci nedostali, kromě dvou byli při útěku povražděni. K ostatním trpaslíků se donesla zpráva, že Thingol jim nechtěl vydat odměnu a zabil je. Trpaslíci z Nogrodu vyslali vojsko, jež ukradlo náhrdelník a vyplenilo Doriath. Při cestě zpátky však byli všichni postříleni Zelenými elfy z Ossiriandu. Lúthien a Beren dostali klenot.\n\nPo smrti Berena a Lúthien se silmaril a Nauglamír dostaly do rukou Diora, syna Thingola a dědice trůnu. O tom se však dozvěděli Fëanorovi synové a vyplenili Doriath. Dior a Fëanorovi synové Celegorm, Caranthir a Curufin byli zabiti, zbylý doriathský lid opustil zničenou říši a odešel do Sirionských přístavů.\n\nKdyž na konci prvního slunečního věku Válka hněvu rozervala Beleriand, Doriath poklesl spolu s dalšími zeměmi do moře.\n"}
{"id": "167542", "url": "https://cs.wikipedia.org/wiki?curid=167542", "title": "Zbyněk Zajíc z Hazmburka (1368)", "text": "Zbyněk Zajíc z Hazmburka (1368)\n\nZbyněk Zajíc z Hazmburka zvaný \"Zámořský\" († 1368) byl zakladatelem rodu Zajíců z Hazmburka a vysokým královským úředníkem, nejvyšším mistrem královské komory a v roce 1343 nejvyšší číšník Českého království. Tento dvorský úřad se pro rod Zajíců z Hazmburka poté stal dědičným. \n\nDne 26. prosince 1335 koupil od krále Jana Lucemburského hrad Hazmburk s veškerým příslušenstvím a v roce 1337 (podle jiných pramenů 1341) začal používat přídomek „z Hazmburka“. S králem také vyměnil svůj hrad Žebrák za hrad v Budyni. V roce 1337 byl velitelem českého vojska v Itálii. Patřil k nejvěrnějším druhům Karla IV. \n\nZa manželku měl Markétu ze Žlebu, dceru Hynka ze Žlebu, údajného dřívějšího majitele hradu Klepý, s níž měl syny Viléma a Jana. Přízvisko Zámořský (\"Transmarinus\") obdržel pravděpodobně proto, že navštívil Svatou zemi.\n"}
{"id": "167543", "url": "https://cs.wikipedia.org/wiki?curid=167543", "title": "Scott McCloud", "text": "Scott McCloud\n\nScott McCloud (vlastním jménem Scott McLeod, 10. června 1960 Boston, Massachusetts) je kreslíř a propagátor komiksu coby uměleckého žánru.\n\nZpočátku se věnoval kreslení komiksů, ale později se stal známým především jako komiksový teoretik. Jeho nejvýznamnějším dílem je kniha \"Understanding Comics\" z roku 1993 (česky \"Jak rozumět komiksu\", BB/art, 2008), která komiksovou formou popisuje vymezení pojmu, dějiny, mezníky a nejdůležitější představitele komiksu.\n\n"}
{"id": "167550", "url": "https://cs.wikipedia.org/wiki?curid=167550", "title": "Houston Stewart Chamberlain", "text": "Houston Stewart Chamberlain\n\nHouston Stewart Chamberlain (9. září 1855 Southsea – 9. ledna 1927 Bayreuth) byl myslitel a spisovatel britského původu, proslulý germanofilií, který později žil v Německu a přijal německé občanství. Byl to autor populárně naučných knih (např. o Richardu Wagnerovi, Immanuelu Kantovi, J. W. Goetheovi, ad.), ale především propagátor nacionalistických, pangermánských, rasových a antisemitských teorií a myšlenek. Byl rovněž propagátorem myšlenek eugeniky. Jeho kniha \"Základy devatenáctého století\" (1899) se stala ideovou základnou rasistických teorií v Německu na začátku 20. století.\n\nNarodil se v přímořské části Portsmouthu. Jeho matka Eliza Jane Hall zemřela, když mu nebyl ještě ani rok a Chamberlain vyrůstal u své babičky ve Francii. Jeho otec, kontradmirál William Charles Chamberlain, plánoval pro syna vojenskou kariéru, a proto byl v jedenácti letech poslán do školy pro budoucí námořní důstojníky. Avšak mladý Chamberlain se zajímal více o studia hudby, literatury a astronomie a vyhlídka na službu důstojníka v Indii nebo na jiných místech Britského impéria jej vůbec nelákala. Jeho chatrné zdraví přispělo k tomu, že se tomuto osudu vyhnul.\nVe čtrnácti letech se jeho zdraví stále zhoršovalo, a tak byl nucen navštěvovat různá evropská lázeňská střediska, kde ho doprovázel jeho pruský poručník, který na něj měl veliký vliv. Pod tímto vlivem začal Chamberlain studovat německou kulturu a historii. Stal se z něj zapálený germanofil. Později se přestěhoval do Německa, kde se stal členem Bavorského kroužku německých nacionalistických intelektuálů, kteří byli ovlivněni ideami (včetně antisemitismu) Richarda Wagnera. Vzal si Evu Wagnerovou, dceru slavného skladatele.\nV roce 1899 napsal své nejdůležitější dílo \"Die Grundlagen des neunzehnten Jahrhunderts\" (Základy devatenáctého století). V tomto díle se snaží vyvodit, že západní civilizace za svou vyspělost vděčí germánským kmenům. Árijská rasa je vybudována na základech protoindoevropské kultury a tuto rasu tvoří Keltové, Germáni, Slované, Řekové a Římané. Vedoucí úlohu v této „Árijské rase“ mají nordické – germánské kmeny.\nChamberlainovým cílem bylo vytvoření hnutí, které by pomohlo znovu oživit a uznat nadřazenou germánskou krev. Aby toho docílil, neváhal zařadit mezi árijské kmeny nejen Němce, ale také Kelty a Slovany.\n\nChamberlainovy práce se zaměřovaly na to, aby dokázaly, že germánský lid je dědicem antických říší Řecka a Říma. Tím, že germánské kmeny zničily Římskou říši, daly šanci Židům a jiným neárijským rasám ji ovládnout. Ovšem Germáni zachránili západní civilizaci před nadvládou Židů.\n\nJeho myšlenky byly ovlivněny pracemi Arthur de Gobineaua, který se snažil dokázat nadřazenost árijské rasy. Termín árijská rasa byl jím používán pro označení bílých lidí mimo Židy (jejichž jazyk patří do jiné skupiny než protoindoevropské). Pro Chamberlaina nebyl koncept árijské rasy definován pouze na základě původu jazyka. Definoval jej jako abstraktní ideál rasové elity. Árijci, neboli „šlechtická“ rasa, která představovala nejvyšší stupeň lidského vývoje, byla však různě deformována míšením s jinými podřadnými rasami a bojem o přežití s nimi.\n\nChamberlain vycházel poznatku o Galilejcích k závěru, že Ježíš mohl být sice Židem svou vírou, ale nebyl Židem svým původem. Ježíš byl podle této teorie Árijec.\n\nByl mezi prvními, kdo podporoval teorii Hannse Hörbigera \"Welteislehre\" – teorii, podle které většina těles v naší sluneční soustavě je pokryta sněhem.\n\nChamberlainovy práce se za jeho života staly velmi populární v celé Evropě a především v Německu. Byl pozván na dvůr císaře Viléma II. Jeho díla měla později velký vliv na německé nacionální hnutí a nacismus.\n\nChamberlain uměl velmi dobře německy a v němčině také psal svá díla. Během první světové války publikoval několik propagandistických textů proti své rodné zemi – Kriegsaufsätze (Válečné eseje) a v roce 1916 se stal německým občanem.\n\nChamberlain byl jednou z inspirací rasistického myšlení Adolfa Hitlera, a ačkoliv není doloženo, že by jeho díla četl, je zřejmé, že mnohé myšlenky (byť zprostředkovaně) nacismus významně ovlivnily.\n\n"}
{"id": "167551", "url": "https://cs.wikipedia.org/wiki?curid=167551", "title": "Krymská válka", "text": "Krymská válka\n\nKrymská válka byl ozbrojený konflikt v letech 1853–1856 mezi carským Ruskem a Osmanskou říší podpořenou koalicí Francie, Spojeného království a Sardinského království. Konflikt se odehrával především na poloostrově Krymu, kde je v Sevastopolu námořní základna ruské černomořské flotily. Válku vyvolala mocenská expanze Ruska na Balkáně a obava o osud „nemocného muže na Bosporu“, jak byla oslabená Osmanská říše označována. Výsledkem byla porážka Ruska stvrzená Pařížskou mírovou smlouvou.\n\nPůvodně byla krymská válka ozbrojeným konfliktem mezi carským Ruskem a Osmanskou říší, první důvod k započetí bojů se ukázal překvapivě už v roce 1850. Evropa si tou dobou odvykala od nepřetržitých válečných konfliktů a prožívala Průmyslovou revoluci. V čele Francie stál prezident Ludvík Napoleon Bonaparte, kterému se podařilo dosáhnout velkého diplomatického úspěchu na území Istanbulu. Osmanský sultán Abdülmecid I. předal do rukou Francouzů správu křesťanských chrámů v Jeruzalémě. Protože byla tato funkce od nepaměti udělována pravoslavným Rusům, byl tím car Mikuláš I. nanejvýš pobouřen.\n\nOsmanský sultán sice cara uklidňoval a přesvědčoval, že se jedná jen o nedorozumění a že vše napraví, nicméně tou dobou už Abdülmecid I. dávno vsadil na podporu mocností západní Evropy. Neměl tedy žádný důvod ani jeden ze svých slibů splnit. Po celé tři roky tak udržoval Mikuláše v nejistotě.\n\nMikuláš I. vyslal do Istanbulu diplomatickou misi pod vedením knížete Alexandra Sergejeviče Menšikova, který proslul jako legenda ruského válečnictví, když se podílel na vyhnání Napoleona I. ze země v roce 1812. Měl se snažit o dohodu, která by umožnila Rusku stejná práva na zásah do záležitostí pravoslavného náboženství, jako umožnila Francii u katolických kostelů a duchovních. Jednání však nikam nevedla. Menšikov například při svém prvním setkání se sultánem urazil Turky, když přišel v civilu místo v obvyklé vojenské uniformě. Odsuzoval také ústupky Turků Francouzům a požadoval výměnu vysoce postavených osmanských státních zaměstnanců.\n\nMikuláš I. se po neúspěšném jednání uchýlil k drastičtějším řešením. Kromě otázky poutních míst v Palestině vyzdvihl car také, že Turci podle něj nedobře zacházeli s křesťanskou populací na Balkáně. Navíc usilovali Rusové o vojenský přístup z Černého do Středozemního moře přes Bospor a Dardanely. Tyto důvody byly dostatečné k vyhlášení války a Mikulášova carská vojska vtrhla do Valašského a Moldavského knížectví, která byla v té době osmanskými podunajskými vazaly.\n\nNa radu Napoleona III. se Abdülmecid I. zprvu pokoušel vyřešit spor s Ruskem mírovou cestou. Svolal proto v roce 1853 kongres do Vídně, kde se ale nevyřešilo téměř nic. Jediné, co se ukázalo, bylo, že Osmanská říše měla mít ve válce podporu Francie a pravděpodobně také Velké Británie, protože její ministerský předseda George Hamilton-Gordon z osobních důvodů odmítl stvrdit s Ruskem spojenectví.\n\n4. října 1853, po skončení jednání, vyslal sultán do Valašska a Moldavska svá vojska, která byla ruskými šiky odražena. Dosáhla sice vítězství u města Olteniţa a i přes počáteční neúspěchy dobyli přístavní město Silistra, ale nepodařilo se jim znovu získat Rusy obsazené valašské město Cetate. Abdülmecid se o svá území a o vliv na Balkáně začal vážně obávat. 30. listopadu navíc ruská válečná flotila napadla černomořský přístav Sinop a ve snadném boji ho vyrvala z rukou Turků. Ač to car Mikuláš I. považoval za svůj velký válečný úspěch, právě dobytí Sinopu mu nakonec zlomilo vaz.\n\nAbdülmecid I. kvůli přímému ohrožení Istanbulu požádal francouzského císaře a britského premiéra o pomoc. Oba mu vyhověli, neboť i pro ně byla děsivá vize, že by úžina Bospor a Dardanely padla do carových rukou a že by bylo Rusko posíleno územími rozpadající se Osmanské říše. Francouzi byli motivováni i náboženskými a obchodními neshodami s Rusy.\n\nNa přelomu let 1853 a 1854 obě velmoci vyslaly do Černého moře své flotily, aby pomohly bránit turecké pobřeží. Posíleny ještě o několik málo osmanských lodí pak vypluly z Istanbulu a napadly přístavní město Oděsa, která byla centrem administrativy ruského černomořského námořnictva.\n\nOděsa byla vystavena nepřátelské palbě od února do dubna. S nasazením všech sil nakonec těžké boje přečkala, aniž by padla do rukou spojenců. Rusové se ale v touze po pomstě dopustili zásadních strategických chyb. Jednou z nich byla i jejich neopatrnost, když zaujali pozice na území Habsburské monarchie (konkrétně v Dobrudži a Bukovině). Rakouský císař František Josef I. z toho přirozeně nebyl nijak nadšen a proto se přidal ke spojencům.\n\nFrancii, Británii a Osmanskou říši kromě Rakouska v rámci Německého spolku podpořilo i Prusko v čele s Fridrichem Vilémem IV.. K dovršení všeho se ke spojencům přidala i Sardinie pod taktovkou Savojců, jmenovitě Viktora Emanuela II. Rázem se tak celá situace obrátila proti carovi. Stála proti němu téměř celá Evropa.\n\nFrancouzi a Britové se po bojích o Oděsu vylodili na jihozápadním cípu poloostrova Krym. Rusové sem museli rychle přesunout své muže. Car nařídil ustoupit vojskům z podunajských knížectví, která padla v nastalém zmatku do rukou Rakušanů.\n\nRuské vojsko bylo velice špatně vybaveno. Mikuláš si toho sice byl vědom, ale nezachoval se odpovídajícím způsobem. Jako velitele totiž zvolil knížete Menšikova, který tak dostal šanci napravit svou pověst po fiasku v Istanbulu. V prvním suchozemském střetu na Krymu, ke kterému došlo 8. září 1854 na řece Almě, ztratil Menšikov téměř 6000 mužů z původních 33 000. A to i přes špatný stav britského vojska.\n\n18. října vítězná koalice obléhá ruské opevněné přístavní město Sevastopol. Město bylo po celé dny vystaveno hrozivé palbě nepřátelských děl. Snaha o prolomení obléhání vedla 25. října k bitvě u Balaklavy, která – na rozdíl od následující bitvy u Inkermanu z 5. listopadu – skončila nerozhodně. U Inkermanu byli Rusové, které opět vedl kníže Menšikov, drtivě poraženi.\n\nCar Mikuláš I. roku 1855 umírá. Poslední významná bitva, kterou mohl ovlivnit, se strhla 17. února u města Eutropia. I zde byl ale poražen. Vedení války za něj převzal jeho nástupce Alexandr II. A vedlo se mu snad i lépe. Ve snaze zmírnit krutou situaci obleženého Sevastopolu vyslal své muže do útoku na Kars, což byla nejdůležitější osmanská pevnost ve východní Anatolii. Obléhání trvalo od června do listopadu 1855.\n\nBěhem obléhání Sevastopolu se Britové a Francouzi třikrát pokusili dobýt také přístavní město Taganrog. To jim stálo v cestě k Rostovu na Donu, který byl významným centrem ruských vojenských operací na Kavkaze. Rusům se ale podařilo všechny tři útoky ustát. Dvakrát bylo obležené i vzdálené přístavní město Petropavlovsk-Kamčatskij na Kamčatce, vždy ale byli Britové a Francouzi donuceni se z pevniny i z ruských vod stáhnout.\n\nKvůli krutým podmínkám, které obléhatelům Sevastopolu připravilo tamější podnebí, kapituluje město téměř o rok později - 9. září 1855. Kapitulaci předcházela bitva na řece Čorna a spojenecký útok na pevnůstku Malakoff, kde koalice dosáhla definitivního vítězství.\n\nFrancie, která vyslala mnohem více vojáků do války než Británie a utrpěla daleko více obětí, chtěla válku ukončit, stejně tak Rakousko. Boje ustaly v únoru 1856. 30. března 1856 je podepsána Pařížská mírová smlouva, která byla výsledkem Pařížského kongresu. Rusové se v ní vzdávají Karsu a Budžaku, které připadly Osmanské říši a Moldávii. Anglie, Francie, Sardinie a Osmanská říše opustí všechna ruská města a přístavy obsazené spojeneckými vojsky (Sevastopol, Balaklava, Kamiš, Jevpatorija). Ruský car a sultán museli uznat neutralitu Černého moře.\n\nKrymská válka byla první, v níž byla veřejnost informována o válce prostřednictvím fotografií a zpráv, posílaných telegrafem. Nejvlivnějším reportérem byl zřejmě W. H. Russell z The Times, jenž si jako první novinář vysloužil označení „válečný zpravodaj“. Díky jeho zprávám v britském tisku se rozšířilo povědomí o všeobecné nekompetentnosti politického vedení války, což v lednu 1855 vyústilo v pád britské vlády.\n\n\n\n"}
{"id": "167552", "url": "https://cs.wikipedia.org/wiki?curid=167552", "title": "Novalis", "text": "Novalis\n\nNovalis, vlastním jménem Georg Friedrich Philipp svobodný pán von Hardenberg, (2. května 1772, zámek Oberwiederstedt – 25. března 1801, Weißenfels) byl německý básník a prozaik, představitel raného romantismu. Novalis byl opakem ostatních romantiků, těšících se ze života, byl šlechtic, který vykonával měšťanské povolání. Zajímal se o básnictví, filozofii a přírodní vědy (především o matematiku). Zasnoubil se s třináctiletou Sophií von Kühnovou, která však v patnácti letech zemřela, ještě před svatbou. To jím hluboce otřáslo – její smrt, stejně jako smrt jeho mladšího bratra, ovlivnila jeho literární tvorbu. Zemřel ve 28 letech na tuberkulózu. Ve svých dílech používal mystický, temný a tajemný jazyk. \n\n\n"}
{"id": "167553", "url": "https://cs.wikipedia.org/wiki?curid=167553", "title": "Aupark (Bratislava)", "text": "Aupark (Bratislava)\n\nAupark je obchodně-zábavní centrum v Bratislavě, na sídlišti Petržalka. Jedná se o jedno z největších center tohoto typu v Bratislavě.\n\nBylo postaveno vedle sadu Janka Kráľa mezi novým a starým mostem. Roku 2006 začala druhá etapa výstavby, během které se celé centrum rozšíří – přibude další část komplexu s názvem \"Aupark Tower\" (kancelářské prostory) a rozšíří se také parkovací plochy.\n\nV červnu 2005 byl v Auparku otevřen první aquapark s rozlohou 4 700 metrů čtverečních; umístěn byl na střeše a ve druhém patře komplexu.\n"}
{"id": "167554", "url": "https://cs.wikipedia.org/wiki?curid=167554", "title": "STS-9", "text": "STS-9\n\nSTS-9 byla 6. mise amerického raketoplánu Columbia a celkově 9. let v rámci programu Space Shuttle. Jeho cílem byl první let evropské kosmické laboratoře Spacelab uloženého v nákladním prostoru družicového stupně.\n\n\nPřípravy raketoplánu Columbia na jeho další let začaly přemístěním raketoplánu z Edwardsovy letecké základny, kde přistál po předchozí misi STS-5 na Floridu. V průběhu příprav byly původní motory SSME nahrazeny novým typem, který byl schopen trvale pracovat na 104% výkonu. Při předcházejících letech letěla v Columbii nejvýše čtyřčlenná posádka. Nyní přibyla dvě nové křesla, spací vaky a skříňky na osobní věci kosmonautů. Vzhledem k předpokládané větší spotřebě energie vrostla kapacita palivových baterií o 33% a namísto třech byla Columbia tentokrát vybavena pěti dvojicemi nádrží na kyslík a vodík.\n\nDalší konstrukční změny se týkaly přítomnosti Spacelabu: přibyl spojovací tunel s laboratoří a adaptér. První část vědecké laboratoře Spacelab přišla na Kennedyho vesmírné středisko začátkem října 1981. První komplexní zkoušky proběhly v listopadu 1982 a v srpnu 1983 byla laboratoř v hangáru OPF vložena do nákladového prostoru Columbie. Před samotným letem došlo 12. října ke zkušebnímu odpočítávání, po jehož skončení se startovací sestava vrátila do haly VAB, kde byla rozmontována. Po výměně trysky motoru SRB byla sestava opět smontována a 8. listopadu se dostala na startovací rampu, tentokrát již připravena na start. Odpočítávání byla zahájeno 26. listopadu ve stavu T-44 hodin. Po dobu odpočítávání došlo k několika závadám. Odpočítávání však pokračovalo dále a Columbia vzlétla 28. listopadu 1983 přesně na začátku startovacího okna v 16:00 UT.\n\nHlavní motory SSME byly vypnuty v čase T+513. Po odhození nádrže ET Columbia zahájila první manévr za pomoci motorů OMS, čímž se dostala na oběžnou dráhu 83-250 km. Na téměř kruhovou dráhu ve výšce 250 km se dostala druhým manévrem motorů OMS. Po další jemné korekci se raketoplán dostal na dráhu 248-248 km s oběžnou dobou 89,43 minut. Krátce po druhém korekčním manévru došlo k otevření dveří do nákladového prostoru a k aktivaci Spacelabu. Posádka se rozdělila na modrou (Shaw, Garriott a Lichtenberg) a červenou (Young, Parker a Merbold) směnu. Práci zahájila modrá směna, která o 03.42 GET začala zapínat přístroje. Spacelab měl spojení se samostatným vědeckým řídícím střediskem POCC sídlícím ve stejné budově v Houstonu jako řídící středisku MCC.\n\nESA společně s NASA připravila přibližně 70 experimentů, které se týkaly astronomie, fyziky, pozorování Země, biologie a pokusů na materiálech. Uskutečnilo se například snímkování oblohy v oblastech ultrafialového záření, detailní studium zdrojů rentgenového záření, měření slunečního spektra s rozsahem 170-3200 mm a celkového toku slunečního záření, studium slabých optickým emisí přírodního a umělého původu v atmosféře Země, měření intenzity magnetického pole v okolí raketoplánu, globální studium zemské atmosféry, měření koncentrace vodíku a deuteria v atmosféře za pomoci spektroskopu, vliv kosmického záření na biologické materiály, vliv beztíže na změny imunitního systému, pozorování pohybu kapalin v beztížném stavu a jiné. První den letu se vyskytl problém s elektronickým blokem RAU-21, kterého poruchu se podařilo vyřešit otočením nákladového prostoru do stínu. Další výzkum komplikovalo ještě několik malých poruch. Sedmý až desátý den letu proto posádku kromě pokusů zaměstnávaly též opravy. Jedenáctý den letu se začaly přípravy na přistání a Spacelab byl odpojen. Přes problémy, které si vynutily až 800 změn v průběhu experimentů, se kosmonautům podařilo získat celkem 2×10 bitů vědeckých údajů, více jak 20 miliónů oken televizního záznamu a několik tisíc fotografií.\n\nPři pokusu o přistání došlo k dalšímu vážnému problému. Astronauti seděli na svých místech připraveni na přistání a velitel Young se chystal raketoplán namířit motory OMS proti směru letu. Tento manévr probíhající za pomoci motorů RCS je nutný pro začátek přistávání. Zážeh motorů OMS po otočení raketoplánu těmito motory napřed totiž sníží orbitální rychlost stroje, čímž mu umožní vrátit se do atmosféry. Když dal velitel Young příkaz k zážehu manévrovacích motorů RCS, zážeh se sice uskutečnil, ale ozvala se tupá rána, raketoplán se otřásl a vypadl jeden ze 4 palubních počítačů. Krátce na to vypadla též jednotka IMU. Řídící středisko odvolalo přistání o osm hodin později. Za ten čas proběhly analýzy problému a odstraňování závad. Jeden z počítačů se nakonec podařilo oživit. Druhý pokus o přistání byl už úspěšný, ale také se neobešel bez komplikací. Zážeh motorů OMS se uskutečnil ve 22.55 UT a skončil po 156 sekundách. Columbia opustila oběžnou dráhu a začala klesat k Edwardsově letecké základně v Kalifornii. Zhruba dvě minuty před přistáním došlo k selhání těsnění a úniku hydrazínu ze dvou čerpadel APU. V důsledku toho vznikl na palubě požár, který však posádka Columbie ani nezaregistrovala. Stroj dosedl na přistávací dráhu 17 na základně Edwards AFB v 23.47.23 UT. Asi deset minut po přistání došlo následkem požáru v motorové sekci k výbuchu. Kdyby exploze nastala ještě v době letu, mohlo to posádku Columbie vážně ohrozit.\n\n"}
{"id": "167555", "url": "https://cs.wikipedia.org/wiki?curid=167555", "title": "VIVO! Bratislava", "text": "VIVO! Bratislava\n\nVIVO! Bratislava (do 7. listopadu 2019 Polus City Center) je obchodně-zábavní centrum v Bratislavě, ve Vajnorské ulici. Ve své době to bylo největší centrum tohoto typu v celé zemi.\n\nSoučástí komplexu jsou dvě věže (Millenium Tower I vysoká 80 m a Millenium Tower II vysoká 100 m), plánuje se výstavba třetí. Tyto objekty mají administrativní využití (tj. kancelářské prostory). Součástí Polusu je také multikino \"Istropolis Cinema Center\" a mnoho pasáží (pojmenovaných podle ulic ve světových velkoměstech) s různými obchody.\n"}
{"id": "167560", "url": "https://cs.wikipedia.org/wiki?curid=167560", "title": "Arthur de Gobineau", "text": "Arthur de Gobineau\n\nJoseph Arthur hrabě Comte de Gobineau (14. července 1816 Ville-d’Avray, Francie – 13. října 1882 Turín, Itálie) byl francouzský aristokrat, diplomat, antropolog a spisovatel, který pocházel z normandské šlechtické rodiny. Proslavil se obhajováním teorie nadřazenosti bílé rasy a rozvíjením rasových teorií o „árijské rase“ ve své knize \"Esej o nerovnosti lidských plemen\" (1853–1855).\n\nJeho myšlenky ovlivnily jiného spisovatele a tvůrce vědeckých teorií Houstona Stewarta Chamberlaina a také (prostřednictvím jeho učitelů) Adolfa Hitlera a nacismus.\n\n"}
{"id": "167565", "url": "https://cs.wikipedia.org/wiki?curid=167565", "title": "Wilhelm Gesenius", "text": "Wilhelm Gesenius\n\nHeinrich Friedrich Wilhelm Gesenius (3. února 1786 – 23. října 1842) byl německý orientalista a biblický kritik.\n\nNarodil se v Nordhausenu. V roce 1803 se stal studentem filosofie a teologie na univerzitě v Helmstedtu, kde Gesenia nejvíce ovlivnil učitel Heinrich Henke. Dostudoval však na univerzitě v Göttingenu, kde se taky stal docentem. Učil přes třicet let (krom přestávky 1813–14). Stal se nejslavnějším učitelem hebrejštiny a starého zákona. Zemřel v Halle.\n\nGesenius velmi přispěl k uvolnění semitské filologie z pout teologických a religionistických předpokladů a nastolil tak přísně vědeckou a komparativní metodu.\n\nZ jeho mnoha děl, jsou dodnes vyúžívány zejména následující dvě: \"Hebräisches und Aramäisches Handwörterbuch\" (1812 a další redakce), \"Hebräische Grammatik\" (1813). Obě díla jsou dodnes v poupravené podobě vydávány. Další díla se krom hebrejské filologie týkaly také teologie (komentář ke knize Izajáš aj.).\n\n\n\n"}
{"id": "167567", "url": "https://cs.wikipedia.org/wiki?curid=167567", "title": "Casablanca", "text": "Casablanca\n\nCasablanca [kasablanka] (arabsky الدار البيضاء, v přepisu ad-Dár al-Bajdá) je největší město a přístav v Maroku. Nachází se na pobřeží Atlantského oceánu v západní části Maroka a je hlavním městem regionu Velká Casablanca. Má 2,95 mil. obyvatel (2004), 3,7 mil. s aglomerací. Casablanca je největším hospodářským a kulturním střediskem státu. V Casablance sídlí Královský oceánografický institut. Zároveň je nejdůležitější základnou Královského námořnictva Maroka.\n\nOblast dnešní Casablanky byla cca od 10. století př. n. l. osídlena Berbery, a to až do 7. století n. l. V některých dobách toto místo využívali jako svůj přístav Féničané (7. století př. n. l.) a Římané (1. století př. n. l.).\n\nV 7. století vzniklo na tomto území malé nezávislé království Anfa, jehož obyvatelé odmítli přijmout islám. Toto království existovalo až do roku 1068, kdy ho obsadili Almoravidé.\n\nV průběhu 14. století za vlády Marínovců vzrostla důležitost města Anfa, které se stalo důležitým obchodním přístavem, z něhož se vyváželo zboží např. do Janova. V 15. století získalo město opět nezávislost a stalo se úkrytem pirátů, jejichž cílem byla často města na pobřeží Portugalska. Toto pirátské období trvalo do roku 1468, kdy byla Anfa Portugalci zničena.\n\nRoku 1515 využili Portugalci ruiny starého města k vybudování své vojenské základny a město, které vyrostlo kolem pevnosti se nazývalo \"Casa Branca\" (v portugalštině Bílý dům). Portugalci toto území opustili v roce 1755, kdy většinu města zničilo zemětřesení.\n\nMěsto zrekonstruoval sultán Sidi Mohammed III. (1756–1790), vnuk Moulaye Ismaila a spojenec George Washingtona. Město pojmenoval \"Dar el Beida\" (v arabštině Bílý dům). Ke španělskému jménu \"Casa Blanca\" (Bílý dům) přišlo město v roce 1781, kdy se ho Španělé zmocnili.\n\nV první polovině 19. století začala populace Casablanky rychle růst, a to zejména přílivem imigrantů z Evropy, když se Casablanca stala důležitým obchodním partnerem rychle se rozvíjející industriální Velké Británie. V roce 1906 měla Casablanca 20 000 obyvatel.\n\nV roce 1907 se v Casablance usadili Francouzi, čímž započali proces kolonizace. V roce 1912 zde ustanovili Protektorát. V této době byl obchodním centrem Maroka Fes a nejdůležitějším přístavem Tangier – ten byl však v mezinárodních rukou, což donutilo Francouze hledat novou základnu. Tou se po rozhodnutí Louise Huberta Lyauteye stala právě Casablanca, která leží v nejúrodnějším a na minerály nejbohatším místě v zemi.\n\nBěhem druhé světové války bylo Maroko pod vládou vichistické Francie, čili de facto pod vládou Třetí říše. Formálně zde zůstal králem Mohamed V. V průběhu druhé světové války se stala Casablanca důležitým strategickým přístavem. V roce 1942 zde proběhla Operace Torch, která měla za cíl obsadit důležité přístavy vojsky Spojenců, například v Casablance, a vzít je z rukou nacistů. Hned v témže roce zde byl natočen americký film Casablanca. V roce 2016 vznikl další film, z části odehrávající se v roce 1942 Casablance, nazvaný Spojenci. V roce 1943 se zde uskutečnila casablanská konference, na které se spolu jednali F. D. Roosevelt a W. Churchill o strategickém plánu dalších spojeneckých vojenských akcí.\n\nNa přelomu čtyřicátých a padesátých let 20. století byla Casablanca centrem protifrancouzské vzpoury, která vyvrcholila teroristickým bombovým útokem na Štědrý den 1953, jenž způsobil mnoho obětí. Na základě těchto protestů se v roce 1956 Maroko osamostatnilo, což přineslo Casablance na několik let ekonomické problémy.\n\nOd té doby se však Casablanca rychle rozvíjela a stala se tak ekonomickým, obchodním i kulturním centrem Maroka, zatímco Rabat zůstal politickou metropolí.\n\nV roce 1976 zde byla založena Univerzita krále Hasana II..\n\nV březnu roku 2000 proběhla v Casablance organizovaná demonstrace čítající na 40 000 žen žádajících reformy týkající se zákazu polygamie či zavedení práva na rozvod. Tato demonstrace měla vliv na krále Mohammeda VI., který v roce 2004 ustanovil tzv. \"Mudawanu\", nový rodinný zákoník dávající ženám více práv.\n\nV květnu 2003 bylo v Casablance zabito 33 civilistů a více než 100 lidí zraněno po hromadném sebevražedném útoku, který zorganizovala Al-Kajdá.\n\nCasablanca je hospodářské a ekonomické centrum Maroka s vysoce rozvinutým textilním, kožedělným a potravinářským průmyslem. V Casablance se zpracovává fosfát, který je významným exportním artiklem. Dále je zde významně zastoupený průmysl hutnický, strojírenský, automobilový, loďařský, chemický, polygrafický, stavebních hmot a energetický (2 tepelné elektrárny).\n\nCasablanca je též častým hostitelem důležitých mezinárodních i vnitrostátních veletrhů a konferencí. Nemalý ekonomický podíl má také turismus.\n\nCasablanca má dvě mezinárodní letiště. Hlavní je Mezinárodní letiště Mohammeda V., které je nejvytíženějším letištěm v Maroku. Vnitrostátní linky spojují Casablancu s Marrákeší, Agadirem, Oujdou, Tangierem a Al-´Ajún v Západní Sahaře. Mezinárodní linky spojují Maroko s Evropou (zejména Francií a Španělskem), Severní Amerikou, Blízkým východem a subsaharskou Afrikou.\n\nStarší a menší casablanské letiště Anfa leží na západě města. Z tohoto letiště jsou vypravovány lety např. do Sydney, Damašku a Tunisu.\n\nPo železnici je Casablanca spojena s Marrákeší a z druhé strany s Rabatem (a dále s Fesem, Meknesem či Tangerem).\n\n\n\n\n\n\n"}
{"id": "167568", "url": "https://cs.wikipedia.org/wiki?curid=167568", "title": "Listeria monocytogenes", "text": "Listeria monocytogenes\n\nListeria monocytogenes je malá grampozitivní, pohyblivá nesporulující bakterie z čeledi Listeriaceae. Jako saprofyt a epifyt kolonizuje trávicí trakt člověka i zvířat, žije také ve vodě, bahně nebo půdě, je schopna kontaminovat potraviny a krmiva a jako potenciální patogen je původce onemocnění lidí i zvířat, listeriózy. V Evropě a USA způsobuje listerie nejvíce úmrtí ze všech známých potravinových patogenů.\n\n\"L. monocytogenes\" je kataláza pozitivní, malá a krátká grampozitivní tyčinka, která tvoří i kokoidní formy, delší buňky naopak připomínají korynebakterie . Jsou aerobní nebo fakultativně aerobní, nenáročné a schopné růst i při vysokých koncentracích soli. Netvoří spory ani pouzdra, nejsou acidorezistentní, zato jsou porozuhodně odolné vůči nízkým teplotám a dokážou se množit i při 4 °C.\n\nPři teplotě 20-25 °C tvoří bičíky a jsou pohyblivé .\n\nSérologickými metodami se na základě odlišnosti O somatických antigenů bakteriálních těl a H bičíkových antigenů rozlišuje 13 sérotypů L. monocytogenes. O antigeny se označují čísly (1-4) a H antigeny malými písmeny (a-e). Naprostá většina případů listeriózy u člověka je způsobena třemi z nich: 1/2a, 1/2b, a 4b. Tento fakt do značné míry maří snahu snadno zjistit virulentní kmen L.monocytogenes a podniknout nutné kroky k zastavení jeho šíření.\n\nV současnosti se proto pracuje na pochopení příbuzenských vztahů sérotypů, podskupin a genetických linií \"L. monocytogenes\", založené na rozdělení pomocí pulzní nebo multilokusové elektroforézy a ribotypizace. .\n\n\"L. monocytogenes\" byla kromě člověka izolována z nejméně 42 druhů divoce žijících i domestikovaných savců, 17 druhů ptáků, byla nalezena i v tělech ryb, korýšů, mlžů, much. Studie naznačují, že L. monocytogenes žije v trávicím traktu až 10% lidí, aniž by u nich vyvolala příznaky nemoci .\n\nVyskytuje se také volně ve vnějším prostředí, v půdě, ve vodě, na rostlinách, přežije i v silážích.\n\n\"L. monocytogenes\" je nenáročná bakterie, roste velmi dobře na krevním nebo tryptózovém agaru, kde po 24 hodinové inkubaci při 37 °C vytváří okrouhlé, 1-2 mm velké kolonie modrošedé barvy. Na krevním agaru způsobuje částečnou hemolýzu, která ale nepřesahuje okraje kolonií.\n\nSchopnosti \"L. monocytogenes\" růst při nízkých teplotách se využívá při selektivní kultivaci, kdy se vzorek nejprve kultivuje při 4 °C (po dobu 4 týdnů až 6 měsíců) a následně se pomnožuje na selektivních bujonech (UVM 1 a UVM 2).\n\nPři vyšetřování vzorků se použávají izolační půdy, tryptózový agar obohacený o selektivní složky nebo chromogenní půdy, které přímo odliší Listerii monocytogenes od ostatních druhů.\n\nV mikroskopických preparátech se vyskytují samostatně, mohou tvořit dvojice nebo krátké řetízky, typickým je uspořádání do shluků připomínajících palisádu - tyčinky se navzájem dotýkají delšími stranami.\n\nJednotlivé druhy listérií je možno rozlišit také pomocí CAMP-testu, biochemicky, pomocí PCR nebo histochemickými metodami, jako je nepřímá nebo přímá sendvičová ELISA aj..\n\n\"L. monocytogenes\" je fakultativní intracelulární parazit, je schopná proniknout do hostitelské buňky a množit se v ní. Faktory virulence jsou proteiny, které umožňují bakterii žít a množit se v hostitelském organismu.\n\nZa adhezi \"L. monocytogenes\" k hostitelské buňce jsou zodpovědné povrchové proteiny Ami, bakteriální adhezin, který se váže na fibronektin sliznic a povrchový protein p104 , internalin A a internalin B slouží k průniku do buňky indukcí fagocytózy, fosfolipázy, fosfatidylinositol-specifická fosfolipáza C a fosfatidylcholin-specifická fosfolipáza C, společně listeriolysin O, který tvoří póry v buněčné membráně vazbou na cholesterol v ní obsažený, naruší stěnu lysozomu a umožní buňce dostat se do cytoplasmy, kde se množí. Listeriolysin a fosfolipázy jsou zároveň cytolytickými toxiny, hemolyziny.\n\nBaktérie produkuje také Zndependentní proteázu, která působí jako exotoxin, povrchový protein LMaA je zřejmě zodpovědný za indukci pozdní hypersenzitivity a povrchový komplex Ei, izolovaný z buněčné stěny, je strukturou i účinky pozoruhodně podobný endotoxinům gramnegativních bakterií - L. monocytogenes je jediná grampozitivní bakterie, která je tvoří.\n\nKromě člověka jsou vnímavá i zvířata, z domestikovaných druhů hlavně ovce, skot, prase a kur domácí (viz článek listerióza ptáků).\n\nK infekci dochází nejčastěji perorálně infikovanými potravinami (nebo krmivem), k pomnožení L. monocytogenes v potravinách může dojít při primární kontaminaci syrových potravin, jako je nedostatečně pasterované mléko, měkké sýry, paštika, krůtí maso, drůbeží párky nebo zelenina, a dále při sekundární kontaminaci v průběhu vlastního vaření a uchování hotových pokrmů při pokojové teplotě, zkřížené kontaminaci při přípravě potravy a při nedostatečné osobní hygieně zaměstnanců manipulujících s potravinami. Vstupní branou se ale můžou stát i sliznice spojivky nebo urogenitálního ústrojí.\n\nPři dostatečné funkci imunitního systému k onemocnění buďto vůbec nedojde, nebo proběhne bezpříznakově, eventuálně s mírnými příznaky, jako je nevolnost, zvracení, průjem nebo chřipce podobné symptomy. Listérie se mohou množit v buňkách střevní sliznice, ale dále do organismu nepronikají.\n\nJe-li organismus oslabený stářím, nemocí nebo graviditou, listérie se šíří lymfatickými a krevními cévami a proniká do tkání. Protože L.monocytogenes má afinitu k mozkové tkáni a ke gravidní děloze a plodu, projevuje se tato forma listeriózy život ohrožujícími meningitidami, meningoencephalitidami nebo encefalitidami dospělých a infekcí placenty, plodových obalů a celkovým generalizovaným onemocněním plodu provázeného septikémií, která vede k potratům ve druhém a třetím trimestru, narozením mrtvých nebo těžce nemocných novorozenců, kteří umírají krátce po porodu.\n\nU většiny druhů zvířat se listerióza projevuje stejně jako u člověka - tedy postižením mozku u dospělých zvířat, zmetání a septikémie mláďat. Encefalická forma probíhá perakutně a často končí úhynem zvířat. Podobně listerióza drůbeže má velmi rychlý průběh s vysokou smrtností. Nicméně i u zvířat se vyskytuje bezsymptomatičtí nosiči nákazy, kteří vylučují L.monocytogenes výkaly i mlékem.\n\nPo průniku do organismu se \"L. monocytogenes\" adheruje na hostitelskou buňku a indukuje fagocytózu - bakterie je tak pozřena i buňkami, které za normálních okolností nefagocytují. Dostane se tak do fagozomu, ze kterého ale musí uniknout, jinak by byla zničena během oxidačního vzplanutí. Vyloučí proto hemolyziny, které rozruší membránu fagozomu a dostává se do cytoplasmy.\n\nV cytoplasmě se bakterie množí a exprimuje na svém povrchu protein Act A, který se váže na aktin hostitelské buňky a ovlivňuje jeho polymeraci a depolymeraci. Takto se listérie snadno pohybují po buňce a stejného mechanismu využívají k infekci dalších, okolních buněk - pomocí aktinu vytvoří jakýsi \"prst\", výběžek, který obsahuje živou bakterii - prst se zasune do sousední buňky a listérie \"přestoupí\", aniž by se dostala do mezibuněčného prostoru.\n\nPři oslabení imunitního systému bakterie napadají i samotné bílé krvinky, monocyty, makrofágy nebo polymorfonukleáry a využívají je jako prostředek k šíření se po celém organismu a do cílových orgánů.\n\nV Česku je výskyt a množství \"L. monocytogenes\" v potravinách a potravinářských provozech kontrolováno hygienickými stanicemi, Státní zemědělskou a potravinářskou inspekcí (SZPI) a Státní veterinární správou (SVS).\n\n\"L. monocytogenes\" je citlivá k penicilinu, ampicilinu, vancomycinu, lizenolidům, azithromycinu a kotrimoxazolu. Betalaktamová antibiotika jsou účinná jen v kombinaci s aminoglykosidy.\n\n\n"}
{"id": "167569", "url": "https://cs.wikipedia.org/wiki?curid=167569", "title": "Michaela Dorfmeisterová", "text": "Michaela Dorfmeisterová\n\nMichaela Dorfmeisterová (* 25. března 1973 Pernitz) je bývalá rakouská reprezentantka v alpském lyžování, dvojnásobná olympijská vítězka i mistryně světa.\n\nSe závodní dráhou se rozloučila na Zimních olympijských hrách 2006 v Turíně. K prvnímu závodu Světového poháru nastoupila v roce 1991. Největších úspěchů dosáhla v rychlostních disciplínách, tj. sjezdu a super G.\n"}
{"id": "167571", "url": "https://cs.wikipedia.org/wiki?curid=167571", "title": "Spirální galaxie s příčkou", "text": "Spirální galaxie s příčkou\n\nSpirální galaxie s příčkou jsou podobné normálním spirálním galaxiím. Jejich spirální ramena se ale nenapojují na jádro přímo, ale přes příčku, která se otáčí stejnoměrně spolu s jádrem. Označujeme je písmeny SB a doplňujícím písmenem, které udává stupeň zavinutí ramen:\n\nMezi spirální galaxie s příčkou patří i Mléčná dráha (typ SBc) – galaxie, kde se nachází Sluneční soustava.\n\n"}
{"id": "167575", "url": "https://cs.wikipedia.org/wiki?curid=167575", "title": "UN*X", "text": "UN*X\n\nUN*X ( ) je označení pro víceúlohový a víceuživatelský operační systém, vycházející z filosofie operačního systému UNIX. Teoreticky každý UNIX je UN*Xem, ale v praxi se jako UN*X označují pouze operační systémy, které nejsou UNIX.\n\nNa rozdíl od různých klonů UNIXu, které jsou zpravidla proprietárním vlastnictvím různých firem a jejich licence nedovoluje jejich volné šíření a úpravy kódu, mnohé UN*Xové operační systémy mají otevřený zdrojový kód a je možno je volně šířit a volně upravovat. Z těchto důvodů nastal zejména v průběhu devadesátých let minulého století takový bouřlivý vývoj, že počet jejich implementací mnohonásobně převýšil počet komerčně vyvíjených UNIXů. Některé firmy dokonce přistoupily na to, že zdrojové kódy svých UNIXových operačních systémů uvolnily a zpřístupnily.\n\nNa UN*Xové bázi je založeno velké množství dnes používaných operačních systémů na serverech, na pracovních stanicích i na osobních počítačích.\n\nThe Open Group vlastní ochrannou známku UNIX a spravuje Single Unix Specification s tím, že název „UNIX“ se používá jako certifikační značka. Jejich pokyny vyžadují prezentování „UNIX“ velkými písmeny, či ho jinak odlišit od okolního textu. Silně doporučují používat název Unix jako branding adjektivum pro obecné slovo jako „systém“, a odradit od jeho použití ve výrazech spojených čárkou.\n\nVětšina často považuje „Unix“ za zobecnělou značku. Někteří přidávají do názvu přídavný znak, k vytvoření zkratky jako „Un*x“ nebo „*nix“, protože Unix-like systémy mají často Unix-like jména jako AIX, A/UX, HP-UX, IRIX, Linux, Minix, Ultrix a Xenix. Tyto vzory neplatí na všechny systémy, ale je stále obecně rozpoznatelné, že patří mezi potomky UNIX nebo work-alike systémů, včetně těch s mnoha naprosto nepodobnými jmény jako Darwin/OS X, illumos/Solaris nebo FreeBSD.\n\nV roce 2007, se Wayne R. Gray soudil ohledně prestiže UNIX jako ochranné známky, ale soud prohrál a znovu i u odvolacího soudu, kde ale soud podpořil značku a její vlastnictví.\n\nProprietární klony UNIXu měly různé nevýhody. Pro řadu běžných uživatelů byly nedostupné pro jejich vysokou cenu a pro běžné vývojáře nebyly k dispozici zdrojové kódy. Již tvůrci UNIXu se snažili zpřístupnit UNIX širším vrstvám uživatelů, zejména v té době univerzitám, ale byly problémy s licenční politikou. Z tohoto důvodu vznikaly již od začátku 80. let různé snahy a iniciativy, které postupně vedly ke zpřístupnění takových operačních systémů, jako je UNIX. Protože u UNIXu je licencován nejenom kód, ale i název UNIX je kryt ochrannou známkou, vznikly snahy o napsání kompletně nového operačního systému, který by se choval „jako UNIX“, tj. byl by „Unix-like“. Podobně, jak v některých „zakázaných slovech“ píšeme místo nějakého písmene hvězdičku, začal se pro takovéto operační systémy používat název UN*X.\n\nNejznámější je iniciativa Richarda Stallmana, který v roce 1983 založil projekt GNU, kterážto rekurzivní zkratka se vykládá jakožto „GNU's Not Unix!“, tedy „GNU není UNIX“. Znamená to, že přestože je GNU podobné UNIXu, není to UNIX, protože jednak nepoužívá ochrannou známku UNIX, a jednak nepoužívá kód, který by měl UNIXovou či jakoukoliv jinou licenci, která není volná.\n\nOd roku 1990 začaly v rámci GNU práce na vlastním mikrojádru, které bylo nazváno GNU Hurd. Jeho vývoj pokračuje dodnes, i když poslední dobou se zrychlil. Přestože se jedná o vysoce perspektivní vývoj, cesta k jeho praktické upotřebitelnosti byla nejspíš daleko více trnitá, než se původně zdálo.\n\nO nejbouřlivější rozvoj UN*Xů se zasloužil Linux. Je to jádro operačního systému, které v roce 1991 publikoval Linus Torvalds. Oproti jádru vyvíjenému v rámci GNU se však v té době ukázalo být Linusovo monolitické jádro praktičtější.\n\nNa počátku devadesátých let dvacátého století uvolnila Kalifornská univerzita v Berkeley kód svého UNIXu pod licencí, která umožnila jeho volné šíření (BSD = Berkeley Software Distribution). Na základě toho vzniklo později několik UN*Xových operačních systémů, jako jsou například\n\nPočátkem 21. století uvolnila firma Sun Microsystems kód svého operačního systému Solaris a tím dala vzniknout dalšímu UN*Xovému operačnímu systému.\n\nDistribucí operačního systému se míní množství programových balíků, který je možno nějakým způsobem šířit, ať již volně či za úplatu. Předpokládá se, že instalací takové distribuce na počítač bude nainstalován nejen základní operační systém, tj. jádro, příkazový interpret, případně grafické uživatelské rozhraní, ale i různé utility pro správu tohoto operačního systému a navíc množství různých užitečných programů (aplikací).\n\nProtože vývoj celého tohoto vybavení je výsledkem činnosti množství programátorů, je nejdůležitějším požadavkem zabezpečit jejich vzájemnou kooperaci tak, aby výsledky práce jedněch byly využitelné jinými. Jde zejména o problém závislostí (dependencí), kdy nějaký software závisí na jiném tak, že se časem vytvoří velmi komplikovaná síť vzájemných vazeb.\n\nTento problém se řeší tak, že se několik vzájemně souvisejících částí software „zabalí“ do jednoho balíku, ve kterém je jasně vyznačeno, na jakých jiných balících je daný balík závislý. Jednotlivé balíky je potom možné šířit směrem k uživatelům, ať již po Internetu anebo na CD, DVD či jinými způsoby.\n\nNad těmito balíky potom musí pracovat další software, který dokáže jednotlivé balíky instalovat na počítač podle požadavků správce počítače a zároveň výše uvedené problémy se závislostmi správně řešit. Tímto způsobem vzniká tzv. balíčkovací systém.\n\nPrvní distribuci Debianu uvolnil v roce 1993 pod licencí GPL Ian Murdock jakožto distribuci GNU/Linuxu. Systém pro správu balíků dpkg byl neustále zdokonalován, až se z něj vyvinul systém APT. Balíčkovací systém poté převzaly či upravily i jiné Linuxové distribuce.\n\nDebian však nezůstal pouze distribucí Linuxu, tj. UN*Xového operačního systému, založeného na Linuxovém jádře, ale s pomocí stejných balíčkovacích a bugtrackingových mechanismů jsou distribuovány i UN*Xové systémy založené na jiných než Linuxových jádrech. Kromě systému Debian GNU/Hurd (“hurd-i386”), založeného na mikrojádře Hurd, jsou distribuovány i systémy Debian GNU/NetBSD (“netbsd-i386” a “netbsd-alpha”) a Debian GNU/kFreeBSD (“kfreebsd-gnu”) (např. distribuce Ging). (Tyto nelinuxové UN*Xy jsou však v současné době pouze v ověřovacím stadiu a nejsou proto vhodné pro nezkušené uživatele.)\n\nNejrozšířenějšími UN*Xovými distribucemi jsou linuxové distribuce.\n\nKromě výše zmíněného Debianu, který distribuuje linuxová i nelinuxová jádra, uvádíme nejznámější distribuce a další z nich postupně odvozené – zejména live distribuce) – včetně jejich domácích stránek:\n\n"}
{"id": "167578", "url": "https://cs.wikipedia.org/wiki?curid=167578", "title": "Vyvolené číslo", "text": "Vyvolené číslo\n\nVyvolené číslo je součást číselné řady, jejímiž krajními členy jsou čísla 1 a 10 a poměr mezi sousedními členy řady je přibližně stejný. Pokud má řada bez čísla 10 n členů, bude poměr mezi sousedními členy zhruba 10 (tj. n-tá odmocnina z deseti). Vyvolená čísla tedy tvoří přibližně geometrickou posloupnost, pokud je zobrazíme v logaritmické stupnici tak bude jejich vzdálenost od sebe přibližně stejná.\n\nŘady vyvolených čísel se v technické praxi používají pro sjednocení standardních hodnot velikostí součástek. Na geometrické řadě jsou založeny rovněž formáty papíru vycházející z norem DIN.\n\n\nNejběžnějšími řadami vyvolených čísel jsou:\n\nVyvolená čísla této soustavy navrhl francouzský konstruktér Charles Renard v 70. letech 19. století. Pro novou metrickou soustavu navrhl rozdělení každého řádu na 5, 10, 20 nebo 40 zaokrouhlených hodnot, aproximujících exponenciálu.\n\nRenardova čísla jsou vhodná pro desetinné systémy (například soustavu SI), ale nevhodná pro jiné než desetinné systémy (třeba imperiální jednotky s jiným než desítkovým dělením).\n\nRenardova čísla jsou specifikována v mezinárodním standardu ISO 3.\nHodnoty:\n\nPříklad použití: Pokud se výrobce, který chce dodávat hřebíky v délce zhruba 15 až 300 mm, rozhodne vycházet z řady R5, tak zvolí velikosti 16 mm, 25 mm, 40 mm, 63 mm, 100 mm, 160 mm, a 250 mm.\n\nPro hodnoty kondenzátorů a rezistorů (nesprávně odporů) byla zvolena stupnice vyvolených čísel, která dělí interval 1-10 na 6 (12, 24, …) dílů. Důvodem byla volba základní tolerance +/- 20, 10, 5, … % tak, aby pro každou zvolenou hodnotu existovalo vyvolené číslo odlišné nejvýše o danou tolernci.\nTyto řady vyvolených čísel se značí E a jsou definovány normou IEC 60063.\n\nHodnoty:\n"}
{"id": "167582", "url": "https://cs.wikipedia.org/wiki?curid=167582", "title": "Ludvík Vacátko", "text": "Ludvík Vacátko\n\nLudvík Vacátko (19. srpna 1873 Simmering – 26. listopadu 1956 Kunvald) byl český malíř a profesor kreslení.\n\nAkademický malíř profesor Ludvík Vacátko se narodil v Simmeringu u Vídně. Rodiče mu vybrali dráhu důstojníka. Ludvík Vacátko po absolvování vojenské školy působil jako profesor kreslení na pražské kadetní škole. Při zaměstnání si doplňoval vzdělání na Akademii výtvarných umění. Ve studiích pokračoval ještě v Paříži, Vídni a Mnichově.\n\nPo odchodu z armády se věnoval umění, byl vynikajícím znalcem anatomie zvířat, jeho obrazy zachycují nejvíce koně, zvěř a bitevní scény. Luděk Marold si Vacátka vybral jako asistenta při tvorbě panoramatického obrazu Bitva u Lipan. Jeho výtvarný projev ovlivnil malíře Jiřího Židlického a Františka Liebla. V roce 1928 vydal knihu „Malířství zvířat“.\n\nV roce 1943 se přestěhoval do Kunvaldu, kde žil až do své smrti v roce 1956.\n\n\n"}
{"id": "167587", "url": "https://cs.wikipedia.org/wiki?curid=167587", "title": "Čenkov (rozcestník)", "text": "Čenkov (rozcestník)\n\nNázev Čenkov má více sídel:\n\nnebo vrch:\n"}
{"id": "167589", "url": "https://cs.wikipedia.org/wiki?curid=167589", "title": "Marek Khuen z Olomouce", "text": "Marek Khuen z Olomouce\n\nMarek Khuen z Olomouce (německy \"Markus Khün\" či \"Markus Kuen\"; Olomouc – 10. února 1565 Kroměříž) byl v letech 1553 až 1565 biskupem olomouckým.\n\nMarek Khuen pocházel z olomoucké měšťanské rodiny, jeho rodným domem byla Krajinská lékárna na Horním náměstí. Po studiu teologie na vídeňské univerzitě se stal roku 1523 kanovníkem a v roce 1541 i děkanem olomoucké dómské kapituly.\n\nPo smrti olomouckého biskupa Jana Dubravia doporučil král Ferdinand I. jako jeho nástupce tehdejšího vratislavského a olomouckého kanovníka a pozdějšího vratislavského biskupa Kašpara z Logau. Tento návrh však moravská šlechta odmítla a kapitula proto biskupem 6. října 1553 zvolila Marka Khuena. Papežské potvrzení volby následovalo 22. prosince téhož roku.\n\nZ důvodu rozšíření luteránství spadalo Khuenovo období do nábožensky těžkých časů. Zvýšil vzdělání kněží a postavil se proti jmenování nevysvěceného duchovenstva do šlechtického stavu. Z vlastních zdrojů propagoval katedrální školu, pro kterou také vydal nová školní pravidla. Vykoupil zpět slíbené biskupské panství Mírov, Hukvaldy i Velký Týnec. Ve vztahu k utrakvistům prosazoval sblížení, a proto podpořil požadavek krále na povolení přijímání podobojí. Papežské schválení k tomu dostal v srpnu 1564.\n\nProtože byl v posledních letech nemocný, převzal jeho povinnosti olomoucký kanovník Vilém Prusinovský z Víckova. Kuen zemřel v Kroměříži a byl pohřben v katedrále v Olomouci. Připomíná jej tam jeho renesanční hrobka.\n\n"}
{"id": "167592", "url": "https://cs.wikipedia.org/wiki?curid=167592", "title": "Vilém Prusinovský z Víckova", "text": "Vilém Prusinovský z Víckova\n\nVilém Prusinovský z Víckova (německy: \"Wilhelm Prusinowsky von Wiczkov\", 1534 – 16. června 1572 Kroměříž) byl v letech 1565 až 1572 biskupem olomouckým.\n\nByl synem Mikuláše Prusinovského z Víckova a Anny ze Mstěnic. Studoval ve Vídni a v Padově. V letech 1559–1565 byl proboštem Kolegiátní kapituly u svatého Mořice v Kroměříži. Od roku 1562 byl brněnským proboštem a také proboštem kapituly u sv. Štěpána v Litoměřicích v letech 1562–1565.\n\nV roce 1566 pozval do Olomouce příslušníky Tovaryšstva Ježíšova a založil jezuitskou kolej, ze které posléze vznikla olomoucká univerzita, jejíž nástupkyní je dnešní Univerzita Palackého.\n\nJeho náhlá smrt v roce 1572 byla původně připisována ledvinové chorobě, posléze se však ukázalo, že mohl být první z biskupských obětí „biskupotravce“ Philopona.\n\n\n"}
{"id": "167600", "url": "https://cs.wikipedia.org/wiki?curid=167600", "title": "Rožnov (rozcestník)", "text": "Rožnov (rozcestník)\n\nNázev Rožnov má více sídel:\n\n… nebo zaniklá vesnice:\n\nRožnov je také názvem chráněného území:\n\n"}
{"id": "167611", "url": "https://cs.wikipedia.org/wiki?curid=167611", "title": "Maxmilián z Hamiltonu", "text": "Maxmilián z Hamiltonu\n\nHrabě Maxmilián z Hamiltonu ( či \"Maximilian Reichsgraf von Hamilton\"; 17. března 1714 Mnichov – 31. října 1776 Olomouc) byl v letech 1761 až 1776 biskupem olomouckým.\n\nByl příslušníkem skotského rodu vévodů z Hamiltonu, jeho děd James odešel po sesazení katolického anglického krále Jakuba II. tzv. slavnou revolucí do bavorského exilu, kde získal titul říšského hraběte. Právě z Bavorska pocházel i Maxmilián. Maxmilián z Hamiltonu byl posledním biskupem olomouckým, pak bylo olomoucké biskupství povýšeno na arcibiskupství. Biskup byl vynikající hospodář a zakládal nové vesnice i manufaktury. Na jeho počest byla pojmenována obec Hamiltony na Vyškovsku.\n\nJe pohřben v rektorátním kostele svaté Anny (nebo také kaple svaté Anny) v Olomouci.\n\n"}
{"id": "167618", "url": "https://cs.wikipedia.org/wiki?curid=167618", "title": "Bedřich z Fürstenberka", "text": "Bedřich z Fürstenberka\n\nBedřich Egon lantkrabě z Fürstenberka, křtěn Bedřich Jáchym Karel (8. října 1813 Vídeň – 20. srpna 1892 Hukvaldy) byl kardinálem a v letech 1853 až 1892 šestým arcibiskupem olomouckým.\n\nNarodil se jako šestý syn Bedřicha Egona z Fürstenbergu a jeho manželky Terezie ze Schwarzenbergu. Studoval teologii ve Vídni, a v říjnu 1836 byl vysvěcen na kněze. Od roku 1839 působil jako farář v dolnorakouské vesnici Harbach (nedaleko českých Šejb) a v červnu 1853 se stal arcibiskupem olomouckým. V roce 1854 založil v Kroměříži konvikt, ze kterého postupně vzniklo Arcibiskupské gymnázium. Roku 1863 bděl nad oslavami tisíciletého výročí příchodu sv. Cyrila a Metoděje na Velkou Moravu a při této příležitosti vymohl na papeži Piu IX. přesun jejich svátku z 9. března na 5. července, což v Česku a na Slovensku platí dodnes. Roku 1879 byl jmenován kardinálem.\n\nV letech 1883 – 1892 nechal provést neogotickou přestavbu katedrály svatého Václava v Olomouci podle projektu G. Meretty a R. Völkela.\n\nOd roku 1848 do roku 1849 zasedal i jako poslanec Moravského zemského sněmu. Nastoupil sem po zemských volbách roku 1848 za kurii vysoké školy v Olomouci, coby virilista (poslanec zasedající na sněmu z titulu funkce děkana jedné z fakult olomouckého vysokého učení). Byl děkanem bohoslovecké fakulty.\n6. listopadu 1868 byl jeruzalémským patriarchou Giuseppem Valergou jmenován rytířem velkého kříže Řádu Božího hrobu. \nJe pohřben v tzv. Fürstenberské kapli na severovýchodní straně katedrály svatého Václava v Olomouci. Své jmění odkázal chudým z Olomouce a Kroměříže.\n"}
{"id": "167619", "url": "https://cs.wikipedia.org/wiki?curid=167619", "title": "Jan IV. Zajíc z Hazmburka", "text": "Jan IV. Zajíc z Hazmburka\n\nJan IV. Zajíc z Hazmburka (1486 – 2. října 1553) byl jedním z posledních z rodu Zajíců. Sídlil v Budyni. Proslul svým vzděláním a cestovatelstvím. \n\nJan ovládal vedle češtiny i němčinu a latinu, znal velmi dobře Bibli a zajímal se o dějiny, zejména české, hudbu, výtvarné umění a přírodní vědy. Budyňskou hradní knihovnu vybavil velkým množstvím knih, čímž se stala jednou z největších v Čechách. Za třicetileté války byla však rozkradena Švédy.\n\nRoku 1520 si vzal za ženu Markétu z Münsterberka, pravnučku krále Jiřího z Poděbrad. Postupně s ní měl sedm dětí, z toho čtyři syny. Roku 1522 se vydal do Palestiny. Z cest napsal bohatě ilustrovanou knihu a přivezl si také živého krokodýla, který několik týdnů přežíval ve vodním příkopu města Budyně a stal se zdrojem pověsti o budyňském drakovi. Dlouho pak byla vycpanina krokodýla zavěšena na radnici. Dnes je tělo krokodýla, již částečně poničené požáry, k vidění na hradě v Budyni. I přes svůj stav je jednou z nejlepších vycpanin ve střední Evropě z té doby.\n\nDalším kouskem Jana Zajíce bylo uspořádání ukázky obléhání města Budyně Turky, aby obyvatele připravil na jejich možný útok. Ukázka, která proběhla 27. prosince 1552, měla velký úspěch, mnoho lidí si opravdu myslelo, že je město napadeno.\n\nJan Zajíc se také pustil do rozsáhlé přestavby hradu. Roku 1551 na něm došlo k výbuchu prachárny, který zhruba polovinu hradu zničil.\n\nV letech 1550 a 1552 pořádal Jan Zajíc rytířské turnaje. \n\nJeho syn Kryštof roku 1558 prodal hrad Hazmburk Lobkovicům.\n\n\n"}
{"id": "167620", "url": "https://cs.wikipedia.org/wiki?curid=167620", "title": "Šarka", "text": "Šarka\n\nŠarka je virové onemocnění rostlin. Napadá peckoviny jako je meruňka, nektarinka, broskev, nejrůznější odrůdy švestek, blum a rynglí, ale i třešeň, višeň a jabloně. Původcem onemocnění je Plum pox virus. Je široce rozšířena a způsobuje vážné hospodářské škody. Choroba není léčitelná a vede přes postupné chřadnutí k úhynu stromu. Velmi rychlé šíření virové šarky v minulosti bylo především umožněno množením infikovaného materiálu, například u výpěstků ovocných školek. Šíření bylo později omezeno vlivem vědeckého poznání. V roce 2009 byla při namátkových kontrolách šarka nalezena jen v 47 případech testovaného množitelského materiálu (asi 3 %).\n\nPůvodce šarky, virus PPV se vyznačuje poměrně vysokou variabilitou, biologickou i genetickou. Ve výsledku dochází pomocí vysoké mutační rychlosti k heterogenní populaci viru zahrnující jeho různé varianty s různými vlastnostmi. To je důvodem různosti příznaků i škodlivosti. U viru je popsáno několik variant PPV-M (Markus), PPV-D (Dideron), PPV-EA (El Amar), PPV-C (Sweet Cherry). Nově jsou zařazovány podskupiny PPV-T, jenž byla identifikována v Turecku a PPV-W popsaná v Kanadě.\n\nPlum pox virus (PPV000)\n\nPůvodce šarky je plum pox virus (PPV) z čeledi \"Potyviridae\". Jedná se o virus s jednovláknovou RNA s pozitivní polaritou (tvořená mRNA je identická s genomem, může být tedy přímo použita pro syntézu virových proteinů). Většina genomové RNA tvoří jeden dlouhý otevřený čtecí rámec, který kóduje jediný polypeptid obsahující nejméně deset proteinů, mezi nimiž jsou proteázy, které nejdříve vyštěpí samy sebe a pak zbytek proteinů. Tyto proteiny zajišťují množení viru, jeho šíření a způsob, jak unikat protivirovým systémům rostliny. V rámci buňky se virus množí především navázán na endoplasmatické retikulum nebo tonoplast, mezi buňkami je přenášen skrze plasmodesmata.\n\nMechanismus, jakým virus šarky poškozuje hostitelské stromy, doposud není jasný, pozoruje se vyvolání nerovnováhy v systémech antioxidantů, což vyvolává nadbytek reaktivních kyslíkových radikálů. Původce šarky je schopný unikat protivirové obraně rostlin tím, že blokuje proces RNA silencingu, který jinak zajišťuje zastavení produkce virových proteinů.\n\nPodle EPPO je pro chorobu šarka a patogena s označením \"Plum pox virus\" používáno více rozdílných názvů, například Plum pox potyvirus, PPV, Prunus virus 7.\n\nChoroba byla poprvé popsána v roce 1917, podle jiných zdrojů 1910 a dalších 1915, případně i 1915 - 1918 v Bulharsku, přibližně však v době první světové války, na nejkvalitnější domácí švestce (\"Prunus domestica\" L.), odrůdě 'Kjustendilská'. Protože byly silné a charakteristické příznaky šarky na plodech podobné neštovicím, byl zvolen pro vir název Plum pox virus, v překladu virus neštovice švestky. Zdroje, které informují o datu 1910, jako datu kdy byla choroba poprvé popsána, by mohly uvažovat ze zmínek o symptomech choroby z Makedonie, které v té době byly udávány.\n\nPozději v roce 1933 bylo v Bulharsku toto onemocnění zjištěno i na meruňce a na začátku šedesátých let na broskvi v Maďarsku.\n\nV ČR byla choroba prokázána v roce 1952, avšak vyskytovala se zde již dříve. Již v roce 1926 byla popsána (Smolák, 1926) v Čechách mozaiková choroba na mirabelce, s největší pravděpodobností šlo o poškození šarkou švestky (Plum pox virus, PPV). Podobně Blattný (1930) zjistil na slívě Prunus insititia poškození odpovídající šarce. Blattný (1931) a Baudyš (1932) u slivoně popsali degeneraci s příznaky šarky.\n\nProfesor Atanasov v první monografii o šarce švestky „\"Šarka po sliviť. Edna nova virusna bolesť\"“ popisuje, že při své návštěvě Československa v srpnu 1932 viděl na trhu v Brně typické příznaky šarky na plodech švestky, místní odrůdy 'Brňanka'. V dalších publikací je potvrzen výskyt šarky švestky ve 20. a 30. létech 20. století ve středních Čechách a na střední Moravě (Chrudimsko, Plzeňsko).\n\nV 80. a 90. letech 20. století došlo k rychlému rozšíření šarky do vyšších poloh v ČR (400 až 700 m n. m.) Po padesáti letech pomalého šíření choroby v teplých oblastech Čech a Moravy došlo k rychlému rozšíření viru, které je připisováno oteplování klimatu a (přes kontrolu ÚKZÚZ) i šíření infikovaného školkařského materiálu.\n\nVirus se v ČR šíří na odrůdách slivoní, myrobalánu, na keřích trnky, na odrůdách meruňky a broskvoně. V přírodě nebyl v ČR virus prokázán na višni a třešni. Nejnáchylnější odrůdou švestky k napadení šarkou pěstovanou v České republice (ale i jinde v Evropě) je nejkvalitnější odrůda 'Švestka domácí'. Nejrozšířenější variantou viru v ČR je PPV-D, kterým je infikováno 95 % všech infikovaných stromů. Kmeny PPV-M a PPV-Rec se vyskytují v přírodě pouze ojediněle. Výskyt kmenů PPV-C, PPVEA a PPV-W nebyl dosud v přírodních podmínkách ČR prokázán.\n\nOd roku 1932 do roku 1960 šarka postihla Evropu na jih a sever od Bulharska a Jugoslávie přes Maďarsko, Rumunsko, Albánii, Československo po Německo. Ovocné stromy ve většině Evropy byly napadeny během 70. let 20. století. Hostiteli byly především slivoň švestka a meruňka. V polovině 60. let šarka byla zjištěna v Nizozemsku, Švýcarsku, Řecku, Anglii a Turecku. Ve Francii, Itálii, Belgii bylo toto onemocnění zjištěno na počátku 70. let, a ve Španělsku a Portugalsku na počátku 80. let.\n\nNa konci 90. let se virus šířil v Egyptě a Sýrii ale také na východní polokouli. V Chile byly dřeviny se symptomy nalezeny v roce 1992. Ve Spojených státech byly dřeviny se symptomy nalezeny v Pensylvánii, v roce 1999. Do roku 2006 se choroba rozšířila v New Yorku a Michiganu.\n\nVe 21. století je mimo severských států choroba rozšířena v celé Evropě, ale šíří se i na dalších kontinentech. Nevyskytuje se na na Novém Zélandu a v Austrálii.\n\nChoroba se vyskytuje v Evropě, Jižní Americe, severní Africe a na hranicích mezi USA a Kanadou. Výskyt byl potvrzen i v Asii. Pomocí přísných fytosanitárních opatření se zatím podařilo zabránit rozšíření viru na Novém Zélandu a v Austrálii.\n\nV České republice se vyskytují pouze tři kmeny viru šarky PPV-D, PPV-M a PPV-Rec, z nichž nejrozšířenějším je PPV-D. Tento kmen je podle některých informací nejagresivnější, podle jiných, odborných zdrojů, mírněji patogenní. Kmenem PPV-D je v ČR napadeno v druhé dekádě 21. století 95 % všech infikovaných stromů, tento kmen pochází z Balkánu.\nV roce 1999 se kmen šarky PPV-D vyskytl v Adams County, v Pensylvánii. Infikované oblasti v Pensylvánii byly v karanténě, aby se zabránilo šíření choroby, a infikované stromy byly zničeny.\n\nOd té doby, v důsledku náhodného mapování výskytu provedeného v roce 2000, se hostitelské rostliny s příznaky rovněž vyskytly v Novém Skotsku a v jižních oblastech Ontaria.\n\nChoroba se přenáší především hmyzími vektory, jako jsou mšice, množitelským materiálem a infikovanými sazenicemi, může být šířena i pracovníky v zemědělství při řezu. Je popsáno, že se může přenášet také semenem (u PPV-M), ale další zdroje tuto možnost nepotvrzují nebo popírají. Fytosanitární opatření EPPO s přenosem semeny nepočítají.\n\nVektory (přenašeči) viru jsou některé druhy mšic, hlavně mšice švestková, mšice broskvoňová a mšice chmelová. Infekčnost hmyzu trvá asi 45 minut.\n\nChoroba se podle některých zdrojů nepřenáší semenem, pylem a mechanickým kontaktem mezi rostlinami.\n\nJe popsáno šest kmenů viru šarky švestky: PPV-D, PPV-M, PPV-EA, PPV-C, PPV-Rec (rekombinantní) a PPV-W. PPV-M izoláty jsou agresivnější u broskvoní a jsou mšicemi efektivněji šířeny.\n\nVýznamným zdrojem šíření jsou tolerantní odrůdy (jako jsou odrůdy Čačanská lepotica nebo Čačanská najbolja). Ačkoliv nevykazují vážné poškození nebo ani symptomy, mohou být na stanovišti zdrojem infekce. Dalším významným zdrojem šíření viru jsou stará stromořadí švestky, keře a stromy myrobalánu, rostoucí podél venkovských silnic a cest.\n\nNejvíce ohroženy infekcí jsou nové výsadby, mladé rostliny jsou k napadení nejvnímavější. Dodržování preventivních opatření je zde velmi vhodné. Citlivé odrůdy starší deseti let jsou většinou již napadeny, byly již infikovány.\n\nProjevy choroby jsou více či méně zjevné, bývají také velmi variabilní a jejich projev závisí na kmene viru, náchylnosti a kondici hostitele, průběhu povětrnostních podmínek a jiných faktorech. Diagnostika k zjištění napadení se provádí biologickými, sérologickými a molekulárními metodami. Diagnostika choroby vizuálním hodnocením příznaků není podle SRS spolehlivá podobně jako použití bioindikátorů, ačkoliv jiné zdroje považují použití bioindikátorů za spolehlivé. Příznaky jsou však značně variabilní a proto jsou SRS nejčastěji uplatňovány dražší sérologické testy (ELISA). Částka za stanovení potvrzení viru šarky švestky a jeho kmenu pomocí RT–PCR je udávána od 500 do 800 Kč (v r. 2008), cena za jen sérologické vyšetření je 200 - 400 kč (v r. 2008).\n\nSpolehlivé testy používají indikátorové rostliny, které reagují na přítomnost viru typickými příznaky:\n\nŠarka se projevuje zejména okrouhlými defekty na pecce a na plodech – připomínají nerovnosti, kruhovité vklesliny, dužnina na místech deformací bývá načervenalá, žilnatá, nekrotická, nakyslá a je v některých případech jakoby „přirostlá“ k pecce. Plody jsou znatelně horší chuti a méně cukernaté, nevhodné ke konzumaci. Většina deformovaných plodů opadává v letních měsících. Tyto symptomy se nemusí projevit, někdy pouze dochází k hospodářským ztrátám poklesem plodnosti.\n\nZejména na peckách meruněk lze dobře pozorovat typické světlejší, odbarvené, chlorotické prstencovité skvrny. Také u broskví se někdy objevují na povrchu plodu mírně nepravidelné skvrny světlejší barvy. Podobné známky onemocnění nalezneme i na dalších částech rostliny, jako jsou třeba listy.\n\nTypický je masivní opad plodů dlouho před sklizní, u švestek během léta, nebo předčasné dozrávání plodů.\n\nSvětlejší prstencovité skvrny v podobě kroužků a kreseb na listech jsou většinou difúzní, světlé, chlorotické. Mladé listy broskvoní mohou být s ohledem na poškození žilek deformované. U citlivých odrůd mohou skvrny na listech přecházet do žluté až červenohnědé a nekrotizovat. Za vyšších teplot mohou naopak symptomy vymizet. U meruněk a broskvoní se skvrny nacházejí obvykle kolem listových žilek. Na jsou projevy napadení často doprovázeny klejotokem.\n\nNěkteré jiné viry na peckovinách způsobují podobné příznaky: virus nekrotické kroužkovitosti třešně (PNRSV) nebo například virus chlorotické skvrnitosti listů jabloně (ACLSV). Chlorotické kroužky na listech třešní podobné příznakům PPV způsobuje virus zakrslosti slivoně.\n\nHostitelskými rostlinami jsou z pěstovaných druhů především odrůdy broskvoně, švestky, slivoní, meruněk a třešní. Je známo více než 30 druhů rodu slivoň (\"Prunus)\" náchylných k napadení patogenem.  I mezi odrůdami je však zřejmá různá míra náchylnosti k napadení a tato náchylnost je různá k různým kmenům viru. Planě rostoucí druhy (např. trnka) a okrasné druhy peckovin jsou i po napadení obvykle bez příznaků.\n\nU tolerantních a citlivých odrůd se virus v rostlině množí i šíří. U rezistentních odrůd je virus v rostlině pouze v nízké koncentraci. U hypersenzitivních odrůd nedochází po napadení k šíření viru v rostlině, jsou zcela prosté nákazy.\n\nV České republice se vyskytují pouze tři kmeny viru šarky PPV-D, PPV-M a PPV-Rec, z nichž nejrozšířenějším je PPV-D. Všechny tři kmeny nenapadají třešně a višně a proto se na třešních a višních v ČR šarka nevyskytuje. Kmen PPV-D ovšem mimo slivoň švestku napadá také broskvoň.\n\nNaopak kmen PPV-M (Marcus) napadá více broskvoně, ale méně švestky. Rekombinantem obou kmenů PPV-D a PPV-M je kmen PPV-Rec (Recombinant), který se vyskytuje nejvíce ve střední a východní Evropě, kde napadá převážně švestky, méně často meruňky a téměř nikdy broskvoně.\n\nNěkteré pěstované druhy u nichž bylo ověřeno že mohou být hostiteli:\nDruhy náchylné k napadení:\nRostliny mimo rod slivoň, které mohou být hostiteli patogena:\nDruhy které mohou šířit nebo indikovat virus: \"Chenopodium foetidum, Nicotiana benthamina, N. bigelowii, N. clevelandii, N. occidentalis, N. edwardsonii, N. megalosiphon, N. tabacum, N. physalodes,\" \"Pisum sativum\" cv. \"Colmo\"\n\nPlody napadených rostlin jsou menší, se sníženou cukernatostí, nevhodné na konzumaci, k sušení, konzervování a výrobě destilátů. Sklizně jsou nižší. Často dochází ke ztrátám vlivem předčasného opadu všech plodů. U meruněk a broskví dochází k snížením mrazuvzdornosti a tedy vyššímu riziku dalších poškození.\n\nProdukce švestek v ČR v roce 2009 dosáhla výše 7500 tun a stala se po jablkách druhou nejvýznamnější komoditou ovocnářství.\n\nŠarkou napadené stromy ale produkují nekvalitní ovoce, které dlouho před sklizní silně propadá a může být kromě vzhledových vad i nahořklé. Rostlina ztrácí vitalitu a obvykle postupně uhyne. Celosvětové náklady na zvládnutí šarky v letech 1983 – 2013 byly odhadnuty na více než 10 miliard EUR. V Evropě patogen zničil přes 100 miliónů stromů.\n\nK ochraně rostlin v boji proti chorobě byly pořádány zvláštní mezinárodní sympozia.\n\nNěkteré zdroje udávají, že šarka způsobuje ztrátu 600 000 000 dolarů ročně u produkce švestek, broskví a meruněk po celém světě (Fuchs et. Al., 2008). Studie z roku 2006 odhaduje ekonomické ztráty ve Spojených státech a Kanadě v minulých letech u broskví z kmene PPV D 4,8 milionu eur. Muselo být odstraněno 264.000 stromů v Kanadě a 190.000 stromů v Pensylvánii (Cambra et al., 2006). Očekává se, že další šíření viru (zejména v USA a Číně) podstatně zvýší náklady na výrobu.\n\nŠarka je v 20. a na počátku 21. století nevyléčitelná viróza. Jediným způsobem, kterým dokáže hospodářství napadení čelit, je pěstování tolerantních a rezistentních odrůd.\n\n„\"Ve výsadbách se prakticky léčit nedá. Dají se ozdravovat stromy, které se používají k množení zdravého sadbového materiálu. Pokud se ale šarka vyskytne v sadu, nebo na zahradě, jediným řešením je strom vykácet,…\"“ (profesor Milan Navrátil z katedry buněčné biologie a genetiky v souvislosti s konferencí Plum Pox Virus)\n\nPřenáší se hmyzími vektory, jako jsou mšice, množitelským materiálem a infikovanými sazenicemi, případně může jako vektor působit i člověk při zemědělských pracích.\n\nVeškeré napadené i nenapadené stromy i ze širokého okolí zničit (vykopat a spálit) a následně po značnou dobu nepěstovat – udává se hranice minimálně 20 let. Teoreticky by bylo třeba skutečně vykopat i kořeny na jejichž výmladcích mohou parazité sát infikovanou mízu. Následně je nutné vysázet bezpečně bezvirózní exempláře stromků. Tímto opatřením lze předcházet chorobě jen do určité míry.\n\nVe školkách je třeba používat pečlivou ochranu proti savému hmyzu, který je vektorem, ale vzhledem k neperzistentnímu způsobu přenosu viru je v produkčních sadech tento druh ochrany před šarkou již poměrně málo efektivní.  V případě, že mšice již má virus na styletech (sací ústrojí) a přilétá z neošetřených stromů může virus přenést dříve, než se projeví působení insekticidu.\n\nVhodnou prevencí je také používání bezvirózního materiálu, dezinfekce nářadí, odstranění hostitele u nějž jsou projevy choroby (vykopáním a spálením napadené dřeviny). Při prořezávání stromků třeba desinfikovat nástroje mezi použitím u jednotlivých stromů. Podobná pravidla je nutno dodržovat i při roubování, šarku lze přenést nejenom nástrojem ale i roubem (očkem) z nemocné rostliny.\n\nPřestože odstraňováním zdrojů infekce z okolí i z vlastní výsadby v prvních letech pěstování ovocného sadu lze rychlost šíření ve výsadbě zpomalit, nelze napadení zamezit. Výsadba citlivých odrůd starší deseti let už bývá obvykle zcela zamořená šarkou.\n\nProdej ovocných stromků napadených šarkou není dovolen. Pokud jsou v ovocné školce zjištěny, byť ojediněle, stromky infikované šarkou, musí být odstraněny. Pokud bylo infikováno více než 5 % stromků dané odrůdy, musí být celá daná část (odrůda) výpěstků zničena. Pravděpodobnost, že v ČR koupí zákazník šarkou napadenou ovocnou dřevinu ve školce je rovna nebo menší než 5%. V roce 2009 byla při namátkových kontrolách šarka nalezena jen v 47 případech testovaného množitelského materiálu (asi 3%). V zemích EU musí být prodávané dřeviny bezvirózní.\n\nVirus šarky švestky je regulovaný škodlivý organismus, který je zakázáno zavlékat a rozšiřovat na území EU, pokud se vyskytuje na rostlinách rodu Prunus určených k pěstování, s výjimkou osiva. Rostliny, mimo rostlin vypěstovaných ze semene, musí být buď úředně uznány. Je požadován původ nebo úředně provedené testy za použití vhodných indikátorových rostlin nebo jiných rovnocenných metod.\n\nPři zjištění výskytu PPV ve školkách a na kulturách určených k množení, nebo v jejich bezprostředním okolí nařizuje Státní rostlinolékařská správa mimořádná rostlinolékařská opatření.\n\nPěstování rezistentních je v roce 2015 doporučeno v ČR v oblastech se silným výskytem šarky. Tedy v ČR polohy do 400 m n. m. s výjimkou jižní Moravy a jižních Čech. Tolerantní odrůdy jsou významným zdrojem infekce, pokud jsou infikovány a proto nejsou doporučeny do oblastí se silným výskytem šarky.\n\nOdrůdy rezistentní proti šarce tak, že rostliny by byly schopny potlačit virus, do 21. století neexistovaly. Na přelomu 20 a 21. století byly ale vypěstovány odrůdy, které jsou rezistentní ve smyslu menšího poškození působením viru, tedy do určité míry tolerantní k chorobě. Šarka je napadá, ale u rostliny se neprojevují poškození, nebo výrazné ekonomické ztráty. Tímto způsobem jsou rezistentní proti šarce odrůdy švestek.\n\nNejvíce z odrůd pěstovaných v ČR je poškozována odrůda 'Švestka domácí'. Odrůdy 'Stanley' nebo 'Wangenheimova' jsou k šarce tolerantní. Na plodech se neprojevují příznaky a nedochází ke škodám způsobeným předčasným opadem plodů. Tolerantní je například Čačanská najbolja'. Plody uvedených odrůd ale nedosahují kvality plodů odrůdy 'Švestka domácí'.\n\nRezistentní je německá odrůda 'Jojo'. Rezistence je částečně omezena u mutace viru PPV-D, přičemž v ČR je nejvíce rozšířena mutace viru PPV-D. Imunita je dána na základě silné imunitní reakce – hypersenzitivity. Infikované tkáně okamžitě hynou a virus se tak nevyvíjí dále. Ovšem v případě použití roubu infikovaného šarkou by jako hypersenzitivní odumřela, nebo částečně odumřela. Podobně odrůda 'Jojo' reaguje při naočkování nebo naroubování na infikovanou podnož.\n\nV Praze-Ruzyni odborní pracovníci z USA, Francie, Polska, Rumunska, Španělska, Bulharska a České republiky pod vedením docenta Jaroslava Poláka z Výzkumného ústavu rostlinné výroby pracují na žádosti o povolení pěstování této odrůdy na základě klonu C5 v zemích EU. Řízení může trvat několik let, ale jde významný pokrok v ochraně proti šarce.\n\nOdrůdy slivoně švestky s vyšší odolností k šarce, pěstované v České republice podle podrobných testů Výzkumného ústavu rostlinné výroby:\nOdrůdy slivoně švestky tolerantní k šarce, pěstované v České republice podle údajů sempra.cz: 'Čačanská lepotica', 'Čačanská najbolja', 'Gabrovská', 'Stanley', 'Wazonova'\n\nOdrůdy slivoně švestky středně tolerantní k šarce, pěstované v České republice podle údajů sempra.cz: 'Čačanská raná', 'Tuleu grass', 'Zimmerova'\n\nOdrůdy slivoně švestky náchylné nebo citlivé k šarce, pěstované v České republice podle údajů sempra.cz: 'Bryská', 'Domácí velkoplodá', 'Vlaška', 'Wangenheimova'\n\nOdrůdy renklód a mirabelek s vyšší odolností k šarce, pěstované v České republice:\n\nPodle dostupných zdrojů se některé odrůdy jeví velmi odolnými. K šarce je zcela imunní odrůda meruňky 'Harlayne'. Odrůdy 'Stark Early Orange', 'Leronda', 'Harval', 'Marii de Cenad' a některé další, jsou k šarce rezistentní. Tyto odrůdy slouží k dalšímu křížení a poznávání základů rezistence k viru.\n\nK šarce imunní a rezistentní odrůdy meruněk pěstované v České republice:\n\nNení známa žádná rezistentní odrůda, pouze několik odrůd středně rezistentních. Proto jsou testováni mezidruhoví kříženci v rámci rodu Prunus. Tedy kříženci broskvoně s mandloní, myrobalánem aj. Vysokou rezistenci k šarce má hybrid GF-677 a dosti vysokou rezistenci v hybridy 'Cadaman' a 'Fire'.\n\nK šarce středně rezistentní odrůdy broskvoní pěstované v České republice:\n\nHlavním autorem klonu C5 je Dr. Ralph Scorza z Ovocnářského výzkumného ústavu v Kerneyswille, USA.\n\nProstřednictvím genetického inženýrství byla odrůda švestky 'Bluebyrd' transformována genem pro obalový protein PPV. Byly tak získány geneticky modifikované klony švestky včetně jednoho klonu C5. Rezistence klonu C5 je založena na mechanismu post transkripčního silencingu (umlčení) genu (PTGS). Klon je vysoce rezistentní k šarce, geneticky modifikované rostliny klonu C5 nebyly při pokusech přirozeně infikovány PPV mšicemi. Tkáně uměle infikovaných rostlin při testech vykazovaly ojediněle velmi slabé příznaky infekce PPV.\n\nOdrůdy získané genovou manipulací jsou naprosto bezpečné a bez jakéhokoli rizika pro zdraví lidí. Odolnost vůči viru šarky je vyšší než u odrůd získaných klasickým křížením.\n\nVe druhé polovině devadesátých let byly proveden výzkum klonu C5 v INRA Bordeaux a polní pokusy ve Španělsku, Polsku a Rumunsku.\n\nV České republice byla odrůda 'Honey Sweet', klon C5, testována v letech 2002 až 2011. Testy byly zaměřeny na rezistenci k viru šarky švestky (PPV), viru zakrslosti slivoně (PDV) a viru chlorotické skvrnitosti jabloně (ACLSV). Byla prokázána vysoká rezistence cv. ´Honey Sweet´ k PPV i PDV a ACLSV. Na odrůdu nebyl přenesen virus PPV mšicemi. Odrůda je v USA uvolněna k běžnému pěstování a využití plodů.\n\n\n"}
{"id": "167624", "url": "https://cs.wikipedia.org/wiki?curid=167624", "title": "Kognitivní disonance", "text": "Kognitivní disonance\n\nKognitivní disonance je stav mysli, který vzniká rozporem mezi dvěma kognicemi, například mezi postoji (znalostmi, vírou, chováním) a skutečným stavem věci.\n\nPodle Festingerova výzkumu z roku 1957 jedinec reaguje na napětí vyvolané dvěma vzájemně nekonzistentními postoji snahou o přidání, odstranění nebo změnu jeho kognitivních struktur. Důležité je, že tyto změny jsou obousměrné, tedy např. na základě svých postojů můžeme změnit své chování a na základě svého chování můžeme změnit své postoje. Dochází k tomu proto, že lidé mají vrozenou tendenci jednat v souladu se svými postoji. Podle je být čestný a upřímný součástí vnímání sama sebe (tzv. ).\n\nPříkladem kognitivní disonance může být konzumace masa. Lidé obecně mají rádi zvířata a nechtějí jim ubližovat, či je dokonce zabíjet. Pokud však konzumují maso, tak k zabíjení zvířat nutně musí docházet. S nepříjemnými pocity z konzumace masa se tak lze vyrovnat dvěma způsoby: \n\n\nTento příklad kognitivní disonance popsala americká sociální psycholožka Melanie Joy.\n\nVybraným studentům byla zadána nudná úloha (např. skládat k sobě šroubek a matku, skládat nitě podle velikosti). Posléze měly svým spolužačkám popsat úkoly jako velmi zajímavé. Některým byla za tuto lež slíbena odměna 1 $, jiným 20 $ (tenkrát nemalá částka). Po skončení experimentu se výzkumníci dívek ptali, jak se jim úlohy, které vykonávaly na začátku, líbily. Cílem bylo zjistit, zda u některých z nich došlo k vyvolání protichůdných postojů. Studentky, které dostaly za lež o experimentu 20 $, neměly kognitivní disonanci příliš vysokou, neboť jim odměna za lež tohoto druhu připadala dostatečná. Naopak studentky, které lhaly a obdržely pouze dolar, měly sklony hodnotit úkoly oproti kontrolní skupině (nelhala vůbec) a 20 $ lhářům za celkem zajímavé. Aronson takovou reakci u daných studentek vysvětluje nutností zbavit se pocitu zklamání sebe sama, že lhaly za tak nízkou cenu.\n\nJedinec si musí být vědom negativních důsledků\nJedinec musí přijmout osobní odpovědnost\nJedinec necítí tlak okolí\n\n"}
{"id": "167626", "url": "https://cs.wikipedia.org/wiki?curid=167626", "title": "František Saleský Bauer", "text": "František Saleský Bauer\n\nFrantišek Saleský kardinál Bauer, německy \"Franz Salentin von Sales Bauer\", pokřtěn jako František Karel (26. ledna 1841 Hrachovec – 25. listopadu 1915 Olomouc), byl český katolický duchovní a teolog, 8. biskup brněnský (1882–1904) a 8. arcibiskup olomoucký (1904–1915).\n\nUkončil gymnázium v Kroměříži a teologii v Olomouci, kde byl vysvěcen na kněze dne 19. července 1863. Byl jmenován kaplanem ve Vyškově, brzy se ale vrátil do Olomouce, kde působil od r. 1865 jako adjunkt a od r. 1867 jako mimořádný profesor biblistiky na teologické fakultě. V letech 1873–1882 přednášel novozákonní biblistiku na Teologické fakultě v Praze, v letech 1880–1882 byl rektorem pražského kněžského semináře.\n\nJako brněnský biskup proslul horlivým udělováním svátostí a stavebními podniky. Svátost biřmování udělil 365 tisícům biřmovanců. Posvětil 39 nových kostelů a 55 oltářů, také hlavní oltář v brněnské katedrále. Podílel se také na založení Kongregace Milosrdných sester III. řádu svatého Františka v roce 1886. Do Brna svolal dvakrát \"český katolický sjezd\". Zasazoval se o jazykovou rovnoprávnost na Moravě. Zasloužil se o novogotickou přestavbu katedrály sv. Petra a Pavla v Brně, k níž nechal přistavět dvě nové věže. Na vlastní náklady vybudoval v biskupské rezidenci novogotickou domácí kapli Sv. Kříže a blahoslavené Panny Marie (1887), která je spolu s katedrálou dominantou Petrova. Ze zdravotních důvodů podal rezignaci, ta ale nebyla přijata.\nÚřadu olomouckého arcibiskupa se ujal v těžké době po vynucené rezignaci arcibiskupa Theodora Kohna se záměrem uklidnit poměry. Na svého předchůdce navázal v tom, že pokračoval v jím zavedené praxi každoročních exercicií pro kněze. Stal se patronem a hostitelem prvních tří unionistických sjezdů na Velehradě v letech 1907, 1909 a 1911. Roku 1904 obdržel velkokříž Řádu Františka Josefa, později i velkokříž Leopoldova řádu. V roce 1909 vysvětil v duchu svého biskupského hesla v nově vybudovaném Zemském léčebném ústavu císaře Františka Josefa I. v Kroměříži ústavní kostel svatého Cyrila a Metoděje. V roce 1911 jej papež Pius X. jmenoval kardinálem s titulem svatého Jeronýma. Pro zhoršující se zdraví se nemohl zúčastnit konkláve v r. 1914 a v listopadu následujícího roku zemřel. Pohřben je v katedrále sv. Václava v Olomouci. Jeho biskupské heslo znělo „\"Chci kráčet ve stopách svatého Cyrila a Metoděje\"“.\n\nV místě jeho rodiště, Hrachovci (místní část Valašského Meziříčí), je nedaleko mlýna, kde se narodil, umístěn jeho památník.\n\nJako biskupovi brněnskému mu byl udělen v roce 1887 znak čtvrcený, v prvním a čtvrtém modrém poli znak brněnské kapituly (zkřížený klíč a meč), ve druhém a třetím stříbrném modré mlýnské kolo; tento znak je také vytesán na Petrově. V Olomouci užíval dva znaky. Do jmenování kardinálem čtvrcený znak arcidiecéze ze středním polceným štítkem (heraldicky vpravo se svatým Václavem ze znaku olomoucké kapituly, heraldicky vlevo dělený znak užívaný v Brně). Od roku 1912 užíval znaku čtvrceného, v prvním a druhém poli se znakem arcidiecéze, v třetím a čtvrtém poli původní střední štítek.\n\n"}
{"id": "167627", "url": "https://cs.wikipedia.org/wiki?curid=167627", "title": "Woodstock", "text": "Woodstock\n\nWoodstock může znamenat:\n\n"}
{"id": "167631", "url": "https://cs.wikipedia.org/wiki?curid=167631", "title": "Seznam osobností Příbrami", "text": "Seznam osobností Příbrami\n\nZde najdete seznam skutečně existujících osobností, jejichž život byl spojený s městem Příbram. Seznam obsahuje zejména osobnosti ve městě narozené, ve městě působící nebo ve městě zesnulé. Seznam je sestaven abecedně.\n\n\n\n\n\n\n\n\n\n\n\n\n"}
{"id": "167632", "url": "https://cs.wikipedia.org/wiki?curid=167632", "title": "Kostel svatého Ducha (Praha)", "text": "Kostel svatého Ducha (Praha)\n\nKostel svatého Ducha na Starém Městě v Praze v Dušní  ulici je gotická jednolodní stavba z 2. čtvrtiny 14. století, využívaná jako římskokatolický farní kostel. Kostel je zasvěcen svatému Duchu.\n\nKostel původně stál vedle benediktinského kláštera Božího Milosrdenství, který vznikl spolu s tímto chrámem. Za husitských válek byly jeho budovy rozprodány, ale později byl kostel obnoven.\n\nZanikl na konci 16. století, kdy přešel klášter pod správu benediktinek od sv. Jiří na Pražském hradě. Kostel ale posléze získává farní status, konvent již nebyl obnoven. Na konci 17. století dochází k rozsáhlým opravám a barokní přestavbě po požáru (1689). Tato oprava nakonec trvala do roku 1691. Architekta přestavby neznáme, uváděn je pouze stavitel Petr Ehrhard.\n\nNa začátku 19. století proběhla oprava sakristie. V souvislosti s touto stavební úpravou došlo i k navýšení věže nad sakristií. Roku 1833 byl vztyčen sanktusník. Dále proběhly drobné opravy fasády, oken, krovu apod. Roku 1888 byly instalovány nové varhany.\n\nV průběhu asanace Starého Města bylo zpevněno podloží kostela a objeveny zbytky starší zástavby. Dále byla stržena stará sakristie a nahrazena novou. Do tohoto kostela, který stál nejblíže Židovskému městu, museli za vlády Ferdinanda I. docházet Židé na katolická kázání. Až v roce 1785 byla zrušena jejich povinnost platit tzv. \"Glöckelgeld\", což byl poplatek za zvonění proti mračnům a povodním.\n\nDnešní podoba interiéru kostela pochází převážně z 18. století. Vybavení bylo po roce 1780 doplněno o prvky ze zrušených okolních kostelů. Dále se v kostele nacházejí oltáře sv. Otýlie a oltář Nejsvětějšího Srdce Páně, oba z 18. století. Další oltáře, sv. Judy Tadeáše a sv. Vavřince, pocházejí také z 18. století. Oltářní obraz sv. Josefa vytvořil Jan Jiří Heinsch. Nachází se zde též sousoší Pieta (ze 14. století), které sem bylo přesunuto ze zrušeného kostela svatého Kříže Většího v bývalém klášteře cyriaků. Pochází snad z okruhu Mistra týnského ukřižování. Za husitských válek bylo silně poškozeno, uraženy obě hlavy a Kristova chodila. V roce 1627 nalezeny všechny části v sutinách. Roku 1628 restaurována, ve 20. století odstraněny barokní nátěry. Dále se zde nachází pozdně gotická socha sv. Anny (začátek 16. století) a dvě busty sv. Vojtěcha. Dále jsou na stěnách zavěšeny obrazy posledního soudu a na protější straně obrazy z legendy sv. Václava\n\nPřed kostel byla instalována kamenná socha sv. Jana Nepomuckého od Ferdinanda Maxmiliána Brokofa, jež původně stála na náměstí Curieových.\n\nPietě Panny Marie ze zrušeného kláštera cyriaků byla zasvěcena 29. kaple Svaté cesty z Prahy do Staré Boleslavi, která byla založena v letech 1674–1690.\n\n"}
{"id": "167634", "url": "https://cs.wikipedia.org/wiki?curid=167634", "title": "Vůz", "text": "Vůz\n\nVůz může označovat:\n\n\n\n\n"}
{"id": "167635", "url": "https://cs.wikipedia.org/wiki?curid=167635", "title": "Charles Thomson Rees Wilson", "text": "Charles Thomson Rees Wilson\n\nCharles Thomson Rees Wilson (14. února 1869 – 15. listopadu 1959) byl skotský fyzik. V roce 1927 získal Nobelovu cenu za vypracování metody zviditelnění drah elektricky nabitých částic pomocí kondenzovaných par (tzv. Wilsonova mlžná komora).\n\nNa univerzitě v Manchesteru vystudoval zoologii, botaniku a geologii, na univerzitě v Cambridgi pak fyziku a chemii. Pracoval v Cavendishově laboratoři i v observatoři pro výzkum Slunce. Roku 1925 se stal profesorem fyziky na univerzitě v Cambridgi.\n\nOd roku 1895 se věnoval studiu atmosférické elektřiny. Po objevu radioaktivity se zabýval radioaktivitou deště a sněhu, což jej dovedlo k výzkumu kondenzace par. Jeho následný objev mlžné komory v roce 1912 znamenal průlom do pozorovacích technik elementárních částic, takže stopy drah těchto částic šlo zviditelnit a vyfotografovat. Na jeho počest se toto zařízení jmenuje Wilsonova mlžná komora. \n\nKomora pomáhá registrovat a pozorovat stopy drah ionizovaných částic a jejich analýzou stanovit hmotnost, elektrický náboj a energii částic. V komoře je udržována vrstva nasycených par kapaliny, zpravidla etanolu nebo propyletanolu. Její princip spočívá v tom, že ionizující částice vytvářejí při svém pohybu plynným prostředím komory ionty, které se stávají kondenzačními jádry přesycených par a tím se zviditelní. Pozorovatel vidí v místě průletu částice bílou mlžnou stopu. Později Donald Glaser vytvořil další úpravu této komory, tzv. bublinkovou komoru, ve které se stopy částic zobrazují pomocí bublinek v kapalině.\n\nVzal si Jessie Fraserovou v roce 1908 a měli spolu 4 děti. Umřel poblíž Edinburghu v kruhu rodinném.\n\n\n"}
{"id": "167639", "url": "https://cs.wikipedia.org/wiki?curid=167639", "title": "Vandélie", "text": "Vandélie\n\nVandélie (\"Vandellia\") jsou drobné, úhořovité a téměř průhledné tropické rybky. Jsou to parazité ostatních ryb.\n\nVandélie je parazit živící se krví jiných ryb. Má zahnuté ostny, pomocí kterých se drží na žábrách oběti. Během 30–145 sekund se nasytí a tělo hostitele opouští.\n\nNechvalně proslulá je vandélie obecná (\"Vandellia cirrhosa\"), nazývaná též kandiru, o které se věří, že dokáže proniknout i do tělesných otvorů člověka.\n"}
{"id": "167645", "url": "https://cs.wikipedia.org/wiki?curid=167645", "title": "Seznam postav seriálu Hvězdná brána", "text": "Seznam postav seriálu Hvězdná brána\n\nTento článek je seznamem postav ze sci-fi seriálu Hvězdná brána.\n\nHlavními postavami seriálu Hvězdná brána jsou s výjimkou velitelů velitelství Hvězdné brány členové týmu SG-1. SG-1 je vlajkový tým programu Hvězdné brány. Tým SG-1 navazuje první kontakt s civilizacemi na jiných planetách skrze Hvězdnou bránu, je vojenským týmem a občas také diplomatickým týmem. Složení se během seriálu měnilo a objevili se také týmy z alternativních realit a časových linií.\n\n\n\n\nPřevorové jsou kněží ve službách Oriů. Převorové se objevují na různých planetách a snaží se konvertovat místní obyvatelstvo k náboženství zvané \"Počátek\" a bojovat proti každému, kdo by se je pokusil zastavit. Jejich dalším úkolem je upevňovat víru Orijských vojáků, kteří byli vycvičeni pro boj s nevěřícími v Mléčné dráze. Pokud se nějaký člověk zaváže slibem být nástrojem Oriů, Oriové jej sami přemění v převora. Tento proces není detailně popsán, dá se však odvodit, že Oriové částečně změní DNA jeho majitele. Tím mu navýší celkovou mozkovou aktivitu, což mu umožňuje plně využívat schopnosti typické pro převory. \n\nZákladem moci převorů je ovládání převorské hole, která mu dává potřebnou ochranu i útočný potenciál. Dokáže s ní zabíjet i léčit, vytvářet silové pole nebo řadu dalších parapsychologických dovedností typických pro jedince s dostatečně vysokou mozkovou aktivitou. Není známo, jestli může tyto schopnosti užívat i bez přítomnosti hole. Další dovedností převorů je spojení hole s ovládacím křeslem na můstku Orijských mateřských lodí. Převor tak dokáže celou loď ovládat pomocí myšlenek. Na druhou stranu je do DNA zaveden bezpečnostní řetězec, který majitele zničí v případě, že přestane věřit v Orie. V takovém případě nastává nějaký způsob buněčného rozpadu - upálení. \n\nJediným známým způsobem eliminace schopností převorů je přístroj, který vymyslela Samantha Carterová a Dr. Bill Lee v epizodě \"SG1:Čtvrtý jezdec apokalypsy\". Jde o přístroj, který vytváří elektromagnetické pole narušující mozkovou aktivitu převorů. Přístroj v podstatě zablokuje po omezenou dobu jejich nadpřirozené schopnosti. Není však známo, jak dlouho je přístroj účinný, protože převorové mohou účinky tohoto pole po nějaké době překonat. Stejně tak byl využit k potlačení schopností Adrie a také Daniela Jacksona, který byl po omezenou dobu také převorem.\n\nNejvyšším převorem Oriů je Doci, který působí jako zprostředkovatel nebo zástupce Oriů. Doci se poprvé objevil v epizodě \"SG1:Počátek\".\n\nAdria Orici je fiktivní postavou ze sci-fi seriálu Hvězdná brána a ve filmu .\nDospělou Adriu představuje herečka Morena Baccarinová. Adria je dcerou Valy Mal Doran. \n\nJako Orici má znalosti Oriů. Je vůdcem křížové výpravy Oriů v Mléčné dráze proti nevěřícím. Jelikož byla geneticky upravena, dospěla během několika dní. V podstatě je Ori v lidském těle, avšak lidský mozek jí nedovoluje pojmout všechny vědomosti. I přesto je však jednou z nejmocnějších bytostí, se kterými se SG-1 setkala, neboť i přes své limity disponuje telekinetickými a telepatickými schopnostmi a pouhou myšlenkou ovládá orijské lodě.\n\nAdria se narodila na Orijské válečné lodi. Je sice dcerou Valy, ale Oriové ji použili jako prostředníka mezi naší Galaxií a Orii. Její fyziologie je upravená pro uchování velkého množství znalostí. Má k nim tak blízko jak jen může v těle z masa a kostí. Adria ví přesně, oč jde v konfliktu s nevěřícími a Antiky. \n\nJejí znalosti jí umožňují používat telepatické a telekinetické schopnosti. K útoku nepoužívá žádný druh zbraně, vystačí si se svými schopnostmi. Na svou obranu však používá technologicky nejvyspělejší štít, úlomek z Celestis. Tento osobní štít ze všeho připomíná antické osobní štíty, jeho konfigurace se mění pouhou myšlenkou. I tento štít se však dá překonat. Adria ho má pro případ, že by se ocitla v situaci, kdy by její schopnosti byly zablokované. I když má znalosti Oriů, její osobní zkušenosti a setkání s Antiky pro ni byly vždy malým příkořím. V tomto ohledu má slabé vědomosti. \n\nV epizodě SG1:Panství je zajata Ba'alem, který z ní udělá svého hostitele. Poté se Adrie (Ba'ala) zmocní SG-1, která se rozhodne zavolat Tok'ry. Pokusí se o vyjmutí symbionta, ale symbiont vypustí do Adriina těla jed, kvůli kterému její tělo umírá. Adria tedy použije svých schopností, zavře se v místnosti s Valou a nakonec se povznese. SG-1 si nebyla úplně jistá, co to pro ně znamená. Později se ukázalo, že se Adria vrátila do své galaxie, kde nahradila Orie zničené Merlinovou zbraní.\n\nStala se tak jediným žijícím Ori, převzala jejich kolektivní moc a dál pokračovala v získávání věřících. Čas, než se vrátila na Celestis, byl v galaxii Ori považován za temné časy, protože si lidé všimli vyhasnutí plamenů v jejich městě. Jelikož Adria je jediný Ori, dalo jí trochu práce urovnat věci tak, jak měly být. \n\nZ povzdálí sledovala vývoj invaze do Mléčné dráhy. Po střetu na Dakaře (film \"Hvězdná brána: Archa pravdy\") Daniel s pomocí Tomina zjistil, že Archa pravdy, zařízení schopné ukázat pravdu o Ori, je v jejich galaxii. Totiž Antikové a Oriové jsou našimy předky; oddělili se kvůli morálním a nábožensko-vědeckým rozporům. \n\nAntikové tehdy odešli a archu ponechali svému osudu. Nepoužili ji z toho důvodu, že to považovali za nemorální. Nakonec se však Antikové i Oriové povznesli. S tím rozdílem, že Oriové chtějí Antiky zničit a ti se ani nebrání, právě z přesvědčení o nezasahování, i když jejich praktiky neschvalují. \n\nSG-1 se tedy vydala do galaxie Oriů, kde s pomocí Morgany le Fay našli archu pravdy a podařilo se jim jí otevřít. Celá galaxie Oriů představovala základ pro sílu Adrie, ale po spuštění archy byla velmi oslabena. A to natolik, že se s ní mohla Morgana konečně utkat a obě společně zmizely ve světelných záblescích stejně jako Oma Desala a Anubis. Archa byla poté převezena i do naší galaxie, kde přesvědčila zbytky orijské armády a převorů. Archa samotná byla zabezpečena a uschována v oblasti 51.\n\nJe obyvatelem vesnice \"Ver Isca\" v galaxii Oriů, který našel v bezvědomí Valu Mal Doran v transportních kruzích a uvěřil, že ji k němu poslali Oriové. Tomin je od dětství zmrzačený a kulhá. Vala se obávala, že by Tomin mohl objevit její těhotenství a zavrhnout ji, a proto si Tomina vzala, aby ho přesvědčila, že dítě je jeho. Brzy poté, co Převor Oriů Tomina navštívil ve vesnici a vyléčil jej z jeho kulhání, stal se Tomin válečníkem v armádě Oriů, která se připravovala očistit galaxii Mléčné dráhy od nevěřících.\n\nJe hlavní Převor a mluvčí Oriů. Přebývá ve městě Celestis, jeho komnaty sousedí s \"Plameny osvícení\". Doci je nejvíce oddaný věřící náboženství zvané \"Počátek\". Dohadovat se o víře s ním je nesmyslné. Daniel Jackson se s Docim setkal v epizodě SG1:Počátek, kde mu Doci zprostředkoval rozhovor přímo s Orii.\n"}
{"id": "167664", "url": "https://cs.wikipedia.org/wiki?curid=167664", "title": "Klíčové kompetence", "text": "Klíčové kompetence\n\nKlíčové kompetence představují souhrn vědomostí, dovedností, schopností, postojů a hodnot důležitých pro osobní rozvoj a uplatnění každého člena společnosti. Jejich výběr a pojetí vychází z hodnot obecně přijímaných ve společnosti a z obecně sdílených představ o tom, které kompetence jedince přispívají k jeho vzdělávání, spokojenému a úspěšnému životu a k posilování funkcí občanské společnosti. \n\nSlovní spojení \"klíčové kompetence\" je nesprávným překladem anglického \"competence\", které používají materiály Evropské unie a OECD. Překlad slova \"competence\" je české kompetence, tedy oprávnění, povinnost, schopnost, způsobilost, pravomoc a podobně (více viz ). Z toho vyplývá kolize \"klíčových kompetencí\" s původním úzkým významem českého termínu \"kompetence\".\n\nSmyslem a cílem vzdělávání je vybavit všechny žáky souborem klíčových kompetencí na úrovni, která je pro ně dosažitelná, a připravit je tak na další vzdělávání a uplatnění ve společnosti. Osvojování klíčových kompetencí je proces dlouhodobý a složitý, který má svůj počátek v předškolním vzdělávání, pokračuje v základním a středním vzdělávání a postupně se dotváří v dalším průběhu života. Úroveň klíčových kompetencí, které žáci dosáhnou na konci základního vzdělávání, nelze ještě považovat za ukončenou, ale získané klíčové kompetence tvoří neopomenutelný základ žáka pro celoživotní učení, vstup do života a do pracovního procesu. \n\nKlíčové kompetence nestojí vedle sebe izolovaně, různými způsoby se prolínají, jsou multifunkční, mají nadpředmětovou podobu a lze je získat vždy jen jako výsledek celkového procesu vzdělávání. Proto k jejich utváření a rozvíjení musí směřovat a přispívat veškerý vzdělávací obsah i aktivity a činnosti, které ve škole probíhají. Ve vzdělávacím obsahu RVP ZV je učivo chápáno jako prostředek k osvojení činnostně zaměřených očekávaných výstupů, které se postupně propojují a vytvářejí předpoklady k účinnému a komplexnímu využívání získaných schopností a dovedností na úrovni klíčových kompetencí.\n\nV etapě základního vzdělávání jsou za klíčové považovány kompetence k učení, k řešení problémů, komunikativní, sociální a personální, občanské a pracovní kompetence:\n\nNa konci základního vzdělávání žák: \n\n\nNa konci základního vzdělávání žák: \n\n\nNa konci základního vzdělávání žák: \n\n\nNa konci základního vzdělávání žák: \n\n\nNa konci základního vzdělávání žák: \n\n\nNa konci základního vzdělávání žák: \n\n\n\n"}
{"id": "167666", "url": "https://cs.wikipedia.org/wiki?curid=167666", "title": "Tramvajová doprava v Eskišehiru", "text": "Tramvajová doprava v Eskišehiru\n\nEskišehir, město v západním Turecku, obsluhuje tramvajová síť. Celý tramvajový provoz má rozchod kolejí 1000 mm. V roce 2018 činila délka tratí 37 km, linek bylo v provozu sedm.\n\nMístní systém je relativně nový; s budováním první části se začalo roku 2002, otevřena byla 24. prosince 2004. Finanční pomoc zajistila Evropská rozvojová banka a též i některé další banky v Turecku. Tramvajové vozy (celkem 18) dodala firma Bombardier; jedná se o pětičlánkové nízkopodlažní tramvaje typu Flexity Outlook (Cityrunner). První vozy byly testovány v Mannheimu a Innsbrucku. Krátce po otevření začal systém přepravovat 70 000 cestujících denně, což překonalo i navrhovanou zátěž. Systém tvořily původně dvě tratě o délce 14,5 km – první spojovala čtvrtě Anadolu a Otogar, druhá spojovala univerzitu Osman Gazi a čtvrť Muttalip. V dalších letech probíhala výstavba dalších tratí.\n\nV roce 2016 zvítězila v soutěži na dodávku 14 vozů společnost Škoda Transportation. První z nových tramvají Škoda 18T dodala v březnu 2018, zbytek byl dodán v létě téhož roku.\n\n"}
{"id": "167667", "url": "https://cs.wikipedia.org/wiki?curid=167667", "title": "Arcangelo Corelli", "text": "Arcangelo Corelli\n\nArcangelo Corelli (17. února 1653 Fusignano – 8. ledna 1713 Řím) byl italský barokní hudební skladatel a houslista. Působil v několika evropských městech, nakonec zakotvil v Římě. Jeho přínos spočívá zejména v rozvoji barokního instrumentálního koncertu concerto grosso a ve zdokonalení techniky houslové hry. \n\nArcangelo Corelli se narodil ve Fusignanu v dnešní provincii Ravenna. O jeho dětství není mnoho známo. Učil se na housle u Giovanni Battisty Bassaniho a kompozici u proslulého zpěváka papežské kapely Mattea Simonelliho.\n\nPrvní velký úspěch zažil již v osmnácti letech v Paříži, a ten mu otevřel dveře do Evropy. Strávil nějaký čas u svého přítele skladatele a houslisty Cristiana Farinelliho, který byl strýcem proslulého kastráta Farinelliho. Nějaký čas v roce 1681 pobýval také na dvoře bavorského prince.\n\nV roce 1685 byl v Římě, kde řídil hudební produkce pro královnu Kristinu Švédskou. Jeho velkým příznivcem se stal kardinál Pietro Ottoboni (příbuzný jiného Pietra Ottoboniho, který se stal v roce 1689 papežem Alexandrem VIII.). V letech 1689 a 1690 pracoval v Modeně pro vévodu modenského. Vrátil se však do Říma a žil v paláci kardinála Ottoboniho. V jeho paláci pravidelně organizoval pondělní koncerty, na nichž uváděl nejen díla svá, ale i díla svých současníků.\n\nCorelli zemřel v Římě ve věku 59 let a je pochován v římském Pantheonu. Zanechal po sobě nejen značný majetek, ale i rozsáhlou a velmi kvalitní sbírku obrazů.\n\nCorelli byl vynikající houslista, a proto nejen samotné kompozice, ale i způsob interpretace znamenal výrazný pokrok ve vývoji hry na housle. Tuto stránku jeho uměleckého talentu dále rozvíjeli i jeho žáci, např. Francesco Geminiani nebo Pietro Locatelli.\n\nNejvětší význam Corelliho pro dějiny hudby však spočívá v rozvoji formy concerto grosso, kterou sice převzal od Alessandra Stradelly, ale dal jí jméno a dovedl ji k formální dokonalosti, takže se stala vzorem pro díla takových skladatelů jako byl Antonio Vivaldi, Johann Sebastian Bach nebo Georg Friedrich Händel\n\n\n"}
{"id": "167672", "url": "https://cs.wikipedia.org/wiki?curid=167672", "title": "Bitva o Středozemní moře", "text": "Bitva o Středozemní moře\n\nBitva ve Středozemním moři probíhala během druhé světové války především na zásobovacích cestách ve Středozemním moři. Zde se s výjimkou pacifických bitev odehrály největší námořní bitvy druhé světové války.\n\nPo začátku druhé světové války 1. září 1939 zůstalo Středomoří dalších 9 měsíců relativně klidné. Hlavní silou zde byla Velká Británie která držela Gibraltar, Maltu a Egypt (s důležitým suezským průplavem) včetně základny v Alexandrii. Proti ní stál její bývalý spojenec Itálie, který se cítil poškozen ujednáními po první světové válce a který jen čekal na vhodnou příležitost ke vstupu do války. Výhodou Itálie byla její geografická poloha, díky které mohla v centrálním středomoří kontrolovat úžinu mezi Sicílií a Afrikou.\n\nPodobně jako v Atlantiku i na středomořském válčišti probíhal intenzivní boj na námořních komunikacích. Britové přeložili svoje lodní trasy, které procházely Středozemním mořem na trasy jdoucí kolem Afriky a italské obchodní loďstvo bylo odříznuto od zbytku světových moří a oceánů. Proto všechny konvoje na obou stranách měly vojenský charakter. Převážná většina bitev a bojů byla svedena právě při útocích na konvoje nebo při jejich obraně, ať už to byla britská snaha zásobovat Maltu a nebo italská snaha zásobovat jednotky v severní Africe.\n\n10. června 1940 vstoupila Itálie do války s Velkou Británií a Francií. Už druhý den provedly italské bombardéry první z mnoha náletů na Maltu. Francouzská flotila až do kapitulace 24. června podnikala výpady proti italským přístavům.\n\nPo francouzské kapitulaci se britská admiralita rozhodla spustit operaci Catapult. Důvodem byly obavy, aby francouzské lodě nepadly do rukou Němcům nebo Italům. 3. července 1940 byly obsazeny všechny francouzské lodě v britských přístavech a v Alexandrii a jejich posádky byly internovány. K Mers-el-Kébiru, francouzské středomořské základně, kde bylo shromážděno největší množství válečných lodí, připlul britský „svaz H“ a zahájil palbu na zde kotvící francouzskou flotilu. Francouzská flotila byla vážně poškozena a zahynulo 1297 Francouzů.\n\nPo německé okupaci Vichistické Francie byla v roce 1942 potopena shromážděná flotila v Toulonu vlastními posádkami.\n\nProtože italská válečná flotila v Tarentu ohrožovala konvoje plující na Maltu, rozhodl se admirál Cunningham proti ní zorganizovat útok zvaný operace Judgement. Šlo o útok torpédových bombardérů Fairey Swordfish z letadlové lodi Illustrious na italské lodě zakotvené v přístavu. Šlo o první útok svého druhu. Operace proběhla 11. listopadu 1940 a skončila velkým úspěchem. Podařilo se potopit, nebo těžce poškodit 3 italské bitevní lodě. Navíc se italská flotila z obav před dalšími útoky stáhla do severoitalských přístavů. Odtud však bylo nesnadnější její nasazení proti britským konvojům.\n\nV bitvě u Matapanu Spojenci získali drtivé vítězství. Bitva se odehrála v blízkosti peloponéského pobřeží v jižním Řecku od 27. března do 29. března 1941 mezi britským a australským námořnictvem, kterému velel admirál Andrew Cunningham na jedné straně, a italským námořnictvem, kterému velel admirál Angelo Iachino na druhé straně.\n\nSpojenci potopili těžké křižníky Pola, Fiume a Zara a torpédoborce Vittorio Alfieri a Giosue Carducci a poškodili bitevní loď Vittorio Veneto. Sami ztratili jedno torpédové letadlo a utrpěli lehká poškození několika lodí. Mezi rozhodující faktory patřilo využití informací získaných z Ultra (viz Enigma) a nedostatek radarů na italských lodích.\n\nEvakuace spojeneckých pozemních vojsk po jejich porážce německými parašutisty během května 1941 stálo britské námořnictvo velký počet lodí. Když byl admirál Cunningham na tuto možnost ztrát dopředu upozorňován prohlásil: \"„Vybudovat loď trvá tři roky, ale vybudovat tradici námořnictva to trvalo tři staletí.“\" Němci zase ztratili velké množství dopravních letadel a parašutistů. Generál Student (velitel invaze) později prohlásil: \"„Kréta byla hrobem německých parašutistů.“\"\n\nPředváleční plánovači nevěřili, že by v případě konfliktu Malta vydržela italské útoky. Proto místo ní byla rozšiřována základna v Alexandrii. Význam Malty však prudce stoupl po pádu Francie. Zůstala tak jediným spojeneckým místem v centrálním Středomoří odkud bylo možné operovat. Byla využívána především jako letecká a ponorková základna.\n\nVojska Osy se snažila činnost Malty co nejvíce omezit. Existovalo několik plánů na invazi na Maltu (operace Herkules), avšak poté, co němečtí parašutisté vykrváceli na Krétě, z těchto plánů sešlo. A tak zůstalo u téměř každodenního bombardování jak Malty tak maltských konvojů, které v některých chvílích Maltu jako základnu vyřadilo z činnosti. K obratu došlo až po připlutí konvoje v rámci operace Pedestal, kdy byl na Maltu doručen větší počet stíhaček Spitfire.\n\nNejvýznamnější maltské konvoje byly v rámci operací Excess, Harpoon, Substance a Pedestal.\n\nZa svoji činnost během druhé světové války dostali 15. dubna 1943 Malťané kříž krále Jiřího.\n\nDalší významné bitvy byly Bitva u Punta Stilo, Bitva u mysu Spatha, Bitva u mysu Spartivento, Bitva u Kerkenny, První bitva u Syrty, Druhá bitva u Syrty a Bitva u mysu Bon.\n\nNejúspěšnější akcí italského námořnictva byl nájezd žabích mužů na Alexandrii, kde byly 19. prosince 1941 těžce poškozeny a na dlouho vyřazeny bitevní lodě HMS Queen Elizabeth a HMS Valiant.\n\n\n\n"}
{"id": "167676", "url": "https://cs.wikipedia.org/wiki?curid=167676", "title": "1958 v dopravě", "text": "1958 v dopravě\n\nTento článek obsahuje seznam událostí souvisejících s dopravou, které proběhly roku 1958.\n\n\n\n\n\n\n\n\n\n\n\n\n\n\n\n\n\n"}
{"id": "167682", "url": "https://cs.wikipedia.org/wiki?curid=167682", "title": "Groovy", "text": "Groovy\n\nGroovy (anglická výslovnost [ˈgruːvi]) je objektově orientovaný programovací jazyk pro platformu Java. Jde o alternativu k programovacímu jazyku Java. Lze na něj pohlížet jako na skriptovací jazyk pro javovskou platformu. Inspiraci čerpal z jazyků Python, Ruby, Perl a Smalltalk. Využívá výhody objektového programování, ale zároveň poskytuje zjednodušenou „skriptovací“ syntaxi, která umí „zabalit a rozbalit“ často opakované části kódu. Jedním z jeho cílů je redukovat „povinný“ kód a zjednodušit tak tvorbu webových, databázových či desktopových aplikací. Kompilace je prováděna přímo do bajtkódu, takže jej můžeme použít všude tam, kde funguje Java.\n\nPro vývoj v jazyce Groovy je potřeba stáhnout binární distribuci např. z domovské stránky. A mít nainstalováno vývojové prostředí Java. Pak už jen stačí nastavit některé proměnné prostředí:\nNásledně je možné spustit groovy shell příkazem groovysh nebo GUI konzolu příkazem groovyConsole.\n\nJednoduchým příkladem může být vypsání věty „Vítej světe!“ na konzolu. V Javě je potřeba kromě samotného příkazu definovat třídu a hlavní metodu:\nStejného výsledku je v jazyce Groovy možno dosáhnout například následujícím jednoduchým způsobem:\nTakže Groovy doplní všechen ostatní kód (definici třídy a hlavní metody, detaily syntaxe jako jsou závorky) potřebný pro překlad v Javě. Jednotlivé příkazy není zapotřebí zakončovat středníkem.\n\nDalším zjednodušením je oblast datových typů. Datový typ se implicitně nadefinuje dle vložené hodnoty. A co víc, v případě použití pole, seznamu atd. je možné libovolně vkládat různé datové typy jako je to v následujícím příkladě:\nNebo můžeme vytvořit jednoduchou mapu následovně:\nGroovy častokrát umožňuje více variant správné syntaxe, jako v následujícím příkladě:\nV posledním řádku je proměnná volána zevnitř složených závorek díky znakům ${}, které upozorňují, že uvnitř se nachází Groovy výraz.\nDále můžeme vložit jednoduchý cyklus na procházení výše uvedené mapy včetně podmínky pro vypsání obsahu:\nKlíčové slovo it představuje automatickou proměnnou, do které se ukládá aktuální hodnota nebo objekt. V tomto případě je to aktuální záznam v mapě.\nV příkladu je vidět i použití booleanovských operátorů, které jsou podobné jako v Javě a zahrnují následující možnosti:\nNa rozdíl od Javy však v Groovy operátor == znamená logickou rovnost pro všechny typy atributů. V Javě se např. pro porovnání obsahu dvou atributů obsahujících řetězec musí použít metoda equals().\n\nDalším zjednodušujícím prvkem Groovy je tzv. „closure“ [ˈkləužə(r)]. V následujícím příkladu je vidět, jak můžeme celou třídu nahradit jednoduchým closure:\n\n\"Třída\"\n\"Closure\"\nV prvním případě musíme pro vypsání mocniny čísla zavolat statickou metodu třídy DruháMocnina. U closure je metoda uložena v atributu c a pro vypsání mocniny např. čísla 99 nám stačí následující příkaz:\nAtribut, ve kterém je closure uložena pak můžeme předávat napříč programu, jako kterýkoliv jiný atribut.\nClosure se na první pohled podobá klasickému bloku. Blok je však prováděn hned jak na něj překladač natrefí. Closure je potřeba explicitně zavolat.\n\nPředcházející closure můžeme definovat ještě jednodušeji s využitím klíčového slova it.\nProměnná „it“ v sobě automaticky ukládá parametr, který je při volání closure zadán.\n\nRelativně jednoduchá je i práce se soubory. Následujícím scriptem vypíšeme na konzolu obsah textového souboru test.txt, přičemž každý řádek bude začínat řetězcem Řádek souboru:\n\nV definici cesty k souboru je stejně jako v Javě použito dvou lomítek, jelikož se jedná o escape sekvenci.\n\nV Groovy je možné využít všechny třídy z Javovské knihovny AWT či Swing. Avšak Groovy poskytuje i svůj vlastní „SwingBuilder“, který umí vytvářet plnohodnotný GUI deklarativním způsobem. Využívá přitom tzv. Builders, které se postarají o vytváření komplexních objektů, jako například vytváření instancí potomků či volání Swingových metod. Následující příklad vytvoří malé aplikační okno s tlačítkem, které po každém stisknutí vypíše součet všech stisknutí od začátku aplikace.\nJedním z frameworků postavených na Groovy jazyce je Grails framework. Ten umožňuje rychlejší vytváření náročných webových aplikací. V současnosti je tento framework přímo podporován například i ve vývojovém prostředí NetBeans (od verze 6.8), které se o většinu základní konfigurace postará, a tak si můžete snadno vyzkoušet ukázkové příklady, které v sobě zahrnuje, nebo které jsou k dispozici na domovské stránce Grails. Samotný vývoj pomocí tohoto frameworku je postaven na principu „Convention over Configuration“. To znamená, že vývojář je co nejvíce odlehčen od zdlouhavého rozhodování a konfigurování, přičemž se však musí uspokojit s přednastavenou implementací.\n\nGrails se vyznačuje tzv. architektonickým přístupem model-view-controller (MVC). Výsledkem je přehledně strukturovaná aplikace, která si, i v případě velké robustnosti, zachovává relativně snadnou obsluhu a modifikovatelnost.\n\n\n"}
{"id": "167684", "url": "https://cs.wikipedia.org/wiki?curid=167684", "title": "Homeostáza", "text": "Homeostáza\n\nHomeostáze nebo také homeostáza (z řec. \"homoios\", stejný, a \"stasis\", trvání, stání) znamená samočinné udržování hodnoty nějaké veličiny na přibližně stejné hodnotě. U živých organismů je to schopnost udržovat stabilní vnitřní prostředí, které je nezbytnou podmínkou jejich fungování a existence, i když se vnější podmínky mění. Příkladem organické homeostáze je udržování acidobazické rovnováhy nebo tělesné teploty u homoiotermních organizmů. Kyberneticky se homeostáze vysvětluje jako záporná zpětná vazba, která na základě chybového signálu redukuje odchylky od normativní, správné hodnoty. Zařízení nebo systém, který takto funguje, se nazývá homeostat.\n\nKoncept homeostáze v biologii popsal a publikoval francouzský fyziolog Claude Bernard roku 1865, pojem pochází od amerického fyziologa W. B. Cannona (1932).\n\nUdržování řady veličin – například stupně pH tělních tekutin, vlhkosti, tělesné teploty aj. – ve velmi úzkých mezích je pro mnoho organismů nutná podmínka života. Podobně udržují živé buňky, tkáně i organismy více méně stálou hladinu různých látek ve svém těle, zbavují se přebytečných a přijímají ty, jichž se nedostává. Tak živočich reguluje hladinu glukózy v krvi, ledviny odvádějí přebytečnou vodu a další látky. Poruchy homeostatických mechanismů jsou příčinou řady nemocí (cukrovka, hypoglykemie aj.). Organické homeostaty jsou ve skutečnosti velmi složité a biolog Humberto Maturana proto navrhl, aby se pro ně pojem „homeostáze“ nepoužíval, protože skutečnost příliš zjednodušuje. Ve skutečnosti nejde o pouhé udržování či trvání, nýbrž o dynamické vyvažování; Maturana proto navrhl pojem \"homeodynamiky\".\n\nTechnický homeostat je zpětnovazebný regulátor, který vytváří chybový signál, tj. odchylku od žádoucí hodnoty, a přivádí jej na vstup tak, aby se odchylka zmenšila. Nejstarší známý příklad je Wattův regulátor parního stroje: když se zvýší otáčky stroje, odstředivá síla vynese závažíčka výš a tím přiškrtí přívod páry. Podobně fungují například termostaty, které při poklesu teploty automaticky zapnou topení (nebo v opačném případě chlazení). Technické homeostaty vždy pracují s chybovým signálem, začnou tedy působit až když odchylka přesáhne určitou mez.\n\nModel homeostatu postavil Ross Ashby (1903 - 1972), anglický psychiatr, pionýr kybernetiky a studia komplexních systémů. Ashby byl jedním ze zakládajících členů Ratio Club, neformálního diskuzního kroužku psychologů, fyziologů, matematiků a inženýrů, kteří se scházeli během diskuzí o tehdy nové teorii kybernetiky. Klub založil v roce 1949 neurolog John Bates a byl aktivní do roku 1958. V roce 1946, Alan Turing napsal Ashbymu dopis, v němž jej vyzval, aby použil pro své experimenty jeho \"Automatic Computing Engine\" (ACE), místo aby konstruoval nový nástroj. V roce 1948 Ashby postavil se svými spolupracovníky homeostat, sestrojený ze 4 řídicích jednotek z použitých RAF bomb, elektronek a magnetických potenciometrů. Na straně deníku 2433 Ross zmiňuje poděkování Denisu a Grahamovi White, kteří přešli z The Burden Institute pomáhat. Denis vzpomíná, že jejich homeostat byl velmi těžký a že jej pomáhal nosit na setkání.\n\nHomeostáze se netýká pouze jedinců (biologická homeostáze), ale i celých společenství (ekologická homeostáze). Téměř všechny stabilní systémy, například ekologické, udržují nějaké homeostáze, například přizpůsobují rozmnožování dostupné potravě nebo mění své strategie podle vnějších podmínek. Známý britský chemik a ekolog James Lovelock vyslovil hypotézu Gaia, podle níž je i celá planeta jakýsi superorganismus, který udržuje stabilní podmínky pro život díky celkovým homeostázím. Lovelock to ukazuje na hypotetickém příkladě oživené planety, která udržuje stálou teplotu tím, že mění své albedo, míru absorpce slunečního záření.\n\n"}
{"id": "167685", "url": "https://cs.wikipedia.org/wiki?curid=167685", "title": "Zin", "text": "Zin\n\nZin (z anglického fanzine, jakožto zkratky fan magazine - fanouškovský časopis) je periodikum nekomerčního charakteru vydávané fanoušky určitého oboru (hudebního stylu, sportu atp.), kterým se periodikum v plné míře zabývá. V drtivé většině se jedná o nízkonákladové, „podomácku\" vyráběné časopisy (či webové stránky) vydávané čistě za účelem sdělování a vyměňování informací o předmětu fanouškovského zájmu. Distribuce tištěných zinů probíhá většinou na bázi známostí, často i z důvodu ilegálního obsahu.\n\nTypů zinů může být teoreticky tolik, kolik může být předmětů fanouškovského zájmu. Nejčastěji se ale setkáváme se čtyřmi typy zinů:\n\nTyto ziny vznikají v komunitách fanoušků konkrétních sportů, většinou s orientací na jeden vybraný tým. Někdy je zin přímo klubem podporován a v dlouhodobějším časovém měřítku má šanci stát se oficiálním periodikem (a ztratit tak status zinu). Častým jevem jsou ziny hooligans a ultras skupin. Na internetu velmi rozšířený typ.\n\nVětšinou zaměřené na jeden hudební styl či několik sobě blízkých stylů. V drtivé většině se jedná o hudební styl mimo hlavní hudební směry (propagované běžnými periodiky). Na rozdíl od zinů sportovních fanoušků se hudební ziny zabývají celým stylem, nejen jedním vybraným zástupcem. Na internetu velmi rozšířený typ, častá spolupráce s minoritními vydavateli daného hudebního stylu.\n\nZabývají se především počítačovými hrami - buď celkově, žánrově či jen jedinou konkrétní hrou. Existují prakticky jen v on-line formě, někdy propagují i konkrétní hráčský klub.\n\nPovětšinou nekorektního, pololegálního až ilegálního charakteru, propagující určitý politický či názorový úhel pohledu. Z důvodu zmíněného problému s legálností zinu se na internetu vyskytuje méně než výše uvedené ziny a je často distribuován jen v tištěné formě.\n"}
{"id": "167690", "url": "https://cs.wikipedia.org/wiki?curid=167690", "title": "Sudín", "text": "Sudín\n\nSudín () je vesnice pod Orlickými horami ve východních Čechách, část obce Bačetín. Leží v okrese Rychnov nad Kněžnou v Královéhradeckém kraji. PSČ všech adres je 51801. První písemná zmínka v zemském archivu o existenci Sudína je z roku 1458. Nachází se v nadmořské výšce 475 m a žije zde 60 obyvatel. Uprostřed Sudína je kaplička sv. Anny s nově instalovanou dřevěnou sochou.\n"}
{"id": "167691", "url": "https://cs.wikipedia.org/wiki?curid=167691", "title": "Okres Peqin", "text": "Okres Peqin\n\nPeqin (albánsky: \"Rrethi i Peqinit\") je okres v Albánii v kraji Elbasan. Počet obyvatel kraje je 33 000 (2004 odhad), a jeho rozloha je 191 km². Nachází se v centru země, jeho hlavním městem je Peqin.\n"}
{"id": "167692", "url": "https://cs.wikipedia.org/wiki?curid=167692", "title": "Ernst Hiemer", "text": "Ernst Hiemer\n\nErnst Ludwig Hiemer (5. července 1900 − 29. července 1974 Altötting) byl německý novinář a spisovatel, autor protižidovsky zaměřených knih pro děti a mládež. Původním povoláním byl učitel, mezi lety 1938 a 1942 působil jako hlavní redaktor novin Der Stürmer.\n\n"}
{"id": "167694", "url": "https://cs.wikipedia.org/wiki?curid=167694", "title": "Okres Lezhë", "text": "Okres Lezhë\n\nLezhë (albánsky: \"Rrethi i Lezhës\") je okres v Albánii.\n\nMá 68 000 obyvatel (2004 odhad), a rozlohu 479 km². Nachází se na severozápadě Albánie, jeho hlavním městem je Lezhë. Krajina je mírně zvlněná, v mnoha místech též i nížinná, zemědělsky intenzivně využívaná. Kromě hlavního města je v tomto okresu jen jedno město, a to přímořské letovisko Shëngjin. Je to jeden z mála okresů, jež má k dispozici železnici; severojižním směrem též vede významná silnice, spojující Skadar a Tiranu.\n"}
{"id": "167700", "url": "https://cs.wikipedia.org/wiki?curid=167700", "title": "Bitva v oblasti Kuhmo", "text": "Bitva v oblasti Kuhmo\n\nBitva v oblasti Kuhmo (30. listopadu 1939 – 13. března 1940) byla významným střetnutím zimní války. Zahájil ji útok elitní 54. divize Rudé armády směrem na Kuhmo na samém počátku války. Finské krycí síly a poměrně slabé zajišťovací jednotky však její nápor postupně zpomalovaly, až jej hlouběji ve vnitrozemí zastavily a začaly ji obkličovat. Obklíčení bylo dokončeno s příchodem posil, které představovaly jednotky plukovníka Siilasvua, které se sem přesunuly od Suomussalmi. V průběhu nové ofenzívy v únoru 1940 byly na vyproštění obklíčené a těžce strádající divize nasazeny nové síly, konkrétně 33. divize a Balinova lyžařská brigáda. Akce však neuspěla – supraelitní Balinova lyžařská brigáda sestavená se zvláštnímu výcviku podrobených elitních sportovců byla rozdrcena a zcela zničena krátce po zahájení bitvy a ani 33. divize nedokázala ve svých osvobozovacích akcích uspět, byť její soustavný tlak znemožnil Siilasvuovi provést konečnou likvidaci 54. divize. Bitvu ukončilo až příměří v celé válce. \n"}
{"id": "167704", "url": "https://cs.wikipedia.org/wiki?curid=167704", "title": "Druhá čínsko-japonská válka", "text": "Druhá čínsko-japonská válka\n\nDruhá čínsko-japonská válka (7. červenec 1937 – 2. září 1945) byla válečným konfliktem mezi Čínskou republikou a Japonským císařstvím.\n\nByla vybojována před a během 2. světové války (někteří autoři ovšem počátek této války považují za počátek druhé světové války, jde však o menšinový názor). Válka představovala vyvrcholení dlouholetého nepřátelství, které se od roku 1931 projevovalo celou řadou rozsáhlých ozbrojených incidentů. Válka, která měla realizovat plány japonského císařství na získání pozice první velmoci Asie, se rozrostla v roce 1941 ve světový konflikt, když Japonsko napadlo i Spojené státy americké a britské a holandské kolonie a skončila až kapitulací japonských vojsk v září 1945.\n\nVe dvacátých letech získali Japonci vliv na čínského důstojníka Čang Cuo-lina, který byl faktickým vládcem Mandžuska. Japonsko posílalo Čangovi zbraně, munici, podpůrný materiál a vojenské poradce, ve snaze upevnit svůj vliv v Číně. V roce 1928 byl však Čang poražen generálem Čankajškem a japonští agenti Čanga zavraždili. Vedení Mandžuska se ujal jeho syn, Čang Süe-liang, který se však vymanil z vlivu Japonska a přísahal věrnost Čankajškově vládě. Kuantungská armáda (10 400 mužů) dostala rozkazy na přípravu invaze do Mandžuska, jenž bylo bohaté na nerostné suroviny a úrodnou zemědělskou půdu. V noci 18. září 1931 provedli japonští agenti zinscenovaný bombový útok na svou jihomandžuskou železniční trať. Mukdenský incident započal okolo 22. hodiny, kdy explodovala na kolejích nálož poté, co po nich přejel pravidelný expres spojující Mukden s městem Sin-ting. Vlak dojel v pořádku na nádraží v Mukdenu, kde se ukázalo, že většina cestujících netuší co se stalo a jen hrstka z nich uvedla, že na vlak zaútočili \"čínští bandité\", což vzhledem k tomu, že souprava neutrpěla ani škrábnutí znělo nepřesvědčivě stejně jako hlášení jistého japonského poddůstojníka, který krátce nato oznámil, že jeho hlídka zažila \"bombový přepad\" a vzápětí na ně \"teroristé\" zahájili kulometnou palbu.\n\nBezprostředně poté zahájily jednotky Kuantungské armády pod velením plukovníka Igatakiho, mající za úkol střežit bezpečnost železnice \"odvetnou operaci k posílení bezpečnosti japonských občanů a jejich majetku\", což bylo oficiální zdůvodnění agrese. Jako první dopadly dělostřelecké granáty na Severní kasárny. Japonci zde dosáhli momentu překvapení a přestože na kasárny útočilo necelých 500 japonských vojáků, jádro zhruba desetitisícové 7. pěší brigády generála Wang-I-čua se v panice rozuteklo a sám generál unikl zajetí jen tím, že opustil město v přestrojení za kuliho (dělníka). Podobný scénář měl i japonský útok v městě samotném. Japonci pod záminkou, že postaví v centru města plavecký bazén umístili v betonových valech dva moždíře ráže 240 mm, které ukořistili Rusům během války v roce 1905 a které mířily na policejní kasárny a letiště. Díky tomu dobyly početně slabé oddíly Kanto Gun oba cíle bez většího úsilí. 19. září ve 03:30 byl obsazen Mukden (Šen-jang). Do obsazeného města přijel japonský generál Hondžo, který převzal zodpovědnost za pokračování operace a okamžitě se spojil s velitelem japonských jednotek v Koreji generálem Hajašim, kterého požádal o leteckou podporu a posily. Generálporučík Hajaši podporu slíbil a 21. září překročila japonská vojska hranice a vtrhla do Mandžuska. 18. listopadu byl dobyt Cicikar. V prosinci Kuantungská armáda, posílená počtem 65 000 mužů obsadila za minimálního odporu ustupujících čínských vojsk a za nečinného přihlížení Spojených států a Velké Británie a přes bezmocné protesty čínského delegáta ve Společnosti národů do 5. února 1932 celé mandžuské území. V následujících letech Japonsko vyslalo na zajištění tohoto území téměř 700 000 kolonistů. V odporu proti japonské okupaci pokračovalo asi 200 000 partyzánů avšak většinu jednotek se Japoncům podařilo rozprášit. 1. března byl vytvořen loutkový stát Mandžukuo do jehož čela byl jmenován Pchu-I, dříve poslední čínský císař.\n\nJaponcům obsazení Mandžuska nestačilo a dychtivě hleděli na jih k Číně, rozdrobené na jednotlivé frakce nacionalistů a komunistů neustále bojujících proti sobě, jenž představovali snadnou a tučnou kořist. V roce 1932 došlo k vylodění čtyř pěších divizí a jedné brigády námořního výsadku v Šanghaji a ostřelování Nankingu, hlavního města čínských nacionalistů. Zároveň došlo k rozšířené okupaci Mandžuska, včetně území dříve ovládaných Ruskem. V roce 1933 Japonsko odmítlo mezinárodní odsouzení své agrese vůči Číně, vystoupilo ze Společnosti národů a následovaly akce v severní Číně, Vnitřním Mongolsku a Mandžusku za účelem destabilizace čínské vlády. V roce 1936 Japonsko prohlásilo Washingtonskou úmluvu za neplatnou a s Německem a Itálií podepsalo Pakt proti Kominterně.\n\nJaponsko vyčlenilo pro tažení na 300 000 vojáků, kteří byli dobře vyzbrojení i vycvičení. Vojáci Kuomintangu a čínských komunistů měli sice početní převahu, ale špatný výcvik, nekvalitní výzbroj a absence námořních i leteckých sil je stavěla do velké nevýhody. Kuomintang a komunisté navíc byli ve stavu občanské války. 7. července 1937 došlo k incidentu na mostě Marca Pola – Japonci uměle vyvolané potyčky na předměstí Pekingu – jenž se stal záminkou pro vypuknutí Druhé čínsko-japonské války.\n\nJaponská armáda rychle obsadila Tchien-ťin (30. července) i Peking (31. července) a postoupila na západ a jih. Na podzim se však postup začal zpomalovat kvůli prodloužení zásobovacích tras. 13. srpna se v Šanghaji vylodilo 10 000 vojáků a začala bitva trvající 92 dní. 12. listopadu bylo město za letecké podpory konečně dobyto. 25. září čínští komunističtí partyzáni porazili japonské síly v provincii Šan-si, což velmi pozvedlo morálku Číňanů a zesílilo odpor proti okupantům. Japonští vojáci začali být nespokojení a rozhněvaní. To však nezabránilo tomu, aby v listopadu tři japonské armády zaútočili na Nanking (hlavní město nacionalistů) a 13. prosince jej dobyly. Po několik týdnů bylo obyvatelstvo vystaveno teroru, během kterého docházelo k popravám, mučení a hromadnému znásilňování, jak jej zaznamenala řada zahraničních pozorovatelů. Celkový počet obětí se odhaduje až na 300 000, zatímco v Japonsku je uváděno něco kolem 42 000. Tento akt známý jako „Znásilnění Nankingu“, představuje vážný problém v čínsko-japonských vztazích.\n\nV roce 1938 zahájila císařská armáda ofenzívu na Žluté řece a pokračovala v dobývání čínských území. Na přelomu března a dubna porazili Číňané vedení generálem Li Čung-ženem Japonce v krvavé bitvě u Š’-ťia-čuangu, ale císařská armáda mezitím dobyla přístavy Sia-men a Fu-čou na jihu Číny. 10. června započala nová ofenzíva proti Chan-kchou (dnes část města Wu-chan), prozatímnímu hlavnímu městu nacionalistů. 27. března 1939 Japonci dobyli Nan-jang, 30. záři došlo k první bitvě o Čchang-ša v provincii Chu-nan, kde císařská armáda utrpěla strašlivé ztráty.\n\nV květnu 1940 byla zahájena ofenzíva v provincii Chu-pej, namířená proti nové baště nacionalistů – Čchung-čchingu. Japonští vojáci však již byli vyčerpaní, unavení a potřebovali doplnit stavy. Bylo proto rozhodnuto vyhlásit mobilizaci a v červenci armáda povolala do zbraně jeden milion mužů (34 divizí). Následovalo masivní posílení bojových jednotek (hlavně Kuantungské armády). V září došlo ke kapitulaci Francie. Francouzská vláda odevzdala Japonsku po německém nátlaku území Indočíny, společně s leteckými a námořními základnami. 25. září vstoupila 5. divize do Hanoje a o dva dny později byl uzavřen pakt – Osa Berlín–Řím–Tokio. Ve snaze zastavit japonskou agresi v Číně, vyvíjely USA na Japonsko nátlak prostřednictvím ekonomických embarg, uvalených na export železné rudy, mědi, niklu, strojů a zařízení k těžbě ropy. Japonci tyto sankce ignorovali a dále pokračovali ve svém postupu.\n\n2. dubna 1941 Číňané porazili Japonská vojska v bitvě u Šang-žao. 13. dubna uzavřeli Japonsko a Sovětský svaz dohodu o neútočení. Spojené státy zvýšily tlak a uvalily na Japonsko plíživé ropné embargo. Dodávky ropy začaly být postupně snižovány. 1. srpna byl okupován Saigon. V září došlo k druhé bitvě o Čchang-ša jenž skončila vítězstvím Číňanů a zároveň došlo k oficiálnímu schválení ropného embarga vládou USA.\nAgresivní a bezohledný postup nevedl k porážce Kuomintangu, a tak se „čínský incident“ (jak tuto válku nazývali Japonci) protáhl až do konce 2.světové války. Spojené státy a Spojené království podporovaly generála Čankajška a dodávali mu zbraně a po vstupu Spojených států do války pak na území neokupované Číny postavili Američané několik svých základen. Tento „čínský incident“ pak nutil japonské velení shromažďovat zde stále větší síly, které nemohli použít ani v Barmě, ani v Tichomoří. Vleklá válka polykající obrovské prostředky měla za následek také značné hospodářské potíže na domácích ostrovech.\n\n\n"}
{"id": "167707", "url": "https://cs.wikipedia.org/wiki?curid=167707", "title": "Svatý Jáchym", "text": "Svatý Jáchym\n\nSvatý Jáchym (\"Joachim, Joakim, Jehoiakim, Eliakim, Eli\") a svatá Anna byli dle legendy rodiče Panny Marie. V kanonických evangeliích, které tvoří Nový zákon, o nich zmínky nejsou, jejich jména jsou uvedena v apokryfním evangeliu svatého Jakuba. Jméno Joachim je vykládáno jako „příprava na Pána“ a jméno Anny jako „milostná, laskavá“.\n\nPodle svatého Jakuba byli manželé zřejmě dosti prosperující pastýři, kteří výtěžek svého hospodářství spravedlivě dělili mezi jeruzalémský chrám, pomoc chudým a vlastní potřeby. Problémem bylo to, že neměli děti. Neplodnost u Židů byla považována za výraz nepřízně Boží a chrámoví kněží dokonce jednoho dne z toho důvodu odmítli přijmout oběti, které chrámu přinesli. Hluboce ponížený Jáchym odešel do pouště, kde se čtyřicet dní postil a modlil k Bohu. Po čtyřiceti dnech se mu zjevil anděl a oznámil mu, že jeho modlitby byly vyslyšeny a slíbil jim narození dítěte. Skutečně se jim přes vysoký věk narodila dcera, které dali jméno Marie. Otec zemřel krátce po jejím narození a Marie byla ve třech letech předána do výchovy správě jeruzalémského chrámu.\n\nScény z tohoto příběhu byly velmi oblíbeným tématem malířů až do Tridentského koncilu, který se konal v letech 1545 až 1563 a na němž bylo zobrazování apokryfních scén zakázáno. Tradičně je svatý Jáchym zobrazován s lopatou.\n\nSvátek sv. Jáchyma býval zařazen na 16. srpna, ale dnes je slaven společně se svátkem svaté Anny 26. července.\n"}
{"id": "167709", "url": "https://cs.wikipedia.org/wiki?curid=167709", "title": "Fanoušek", "text": "Fanoušek\n\nFanoušek (z angličtiny \"fanatic\", zkráceně \"fan\", ženskou podobou je fanynka) je osoba projevující náklonnost k určitému subjektu (např. sportovnímu týmu, hudební skupině či celému oboru lidské činnosti), který podporuje a doufá v jeho úspěchy a rozvoj. Původ ze slova \"fanatic\" není náhodný, někteří z fanoušků totiž pro subjekt své náklonnosti dokážou obětovat vše ostatní a v jeho podpoře se chovají skutečně až fanaticky.\n\nFanoušek sportovního klubu chodí na utkání nejen kvůli požitku ze hry, ale i s cílem fandit. Fandění může mít podobu pokřiků jak povzbuzujících vlastní klub nebo hráče, tak i proti hostujícímu klubu, hráčům nebo proti rozhodčím. Fanoušek navštěvuje utkání svého týmu pravidelně, bez ohledu na momentální výsledky, a to nejen na domácích zápasech, ale i venkovních. Fanoušek většinou nosí symboly svého klubu (šály, vlajky, dresy apod.). Fanoušci se často sdružují do skupin (fanklubů).\n\n\n"}
{"id": "167714", "url": "https://cs.wikipedia.org/wiki?curid=167714", "title": "GAL", "text": "GAL\n\nSlovo nebo zkratka gal, Gal nebo GAL může mít více významů:\n\n"}
{"id": "167719", "url": "https://cs.wikipedia.org/wiki?curid=167719", "title": "Clyde Drexler", "text": "Clyde Drexler\n\nClyde Drexler (* 22. června 1962) je bývalý americký profesionální basketbalista.\n\nHrál v NBA postupně za tým Portland Trail Blazers v letech 1983–1995 a za Houston Rockets v letech 1995–1998. S Rockets vyhrál v roce 1995 finále NBA.\n\nV roce 1992 byl Drexler členem týmu, který získal zlatou medaili na olympijských hrách v Barceloně.\n\nCelkem desetkrát (1986, 1988–1994, 1996, 1997) byl nominován do All Star týmu NBA.\n\nJe členem basketbalové Síně slávy (Basketball Hall of Fame).\n"}
{"id": "167720", "url": "https://cs.wikipedia.org/wiki?curid=167720", "title": "Zara (1929)", "text": "Zara (1929)\n\nZara byl italský těžký křižník stejnojmenné třídy. Během druhé světové války sloužil v italském královském námořnictvu. Křižník byl pojmenován podle města Zara (dnes Zadar) ležícím na jadranském pobřeží.\n\nKýl plavidla byl založen 4. červencr 1929 v italské loděnici OTO v La Spezia. Spuštěno na vodu bylo 27. dubna 1930 a jeho stavba byla dokončena 20. října 1931.\n\n\"Zara\" se zúčastnila občanské války ve Španělsku a hrála důležitou roli při dobytí Baskicka.\n\nV roce červenci 1940 bojovala v bitvě u Punta Stilo a bitvě u mysu Spatha, prvního září byla v Operaci Hats a na konci září v Operaci MB 5. V listopadu téhož roku se \"Zara\" nacházel v Tarantu napadeném leteckým útokem Royal Navy.\n\n\"Zara\" byla potopena během bitvy u Matapanu. Křižník nejprve 23. března 1941 doprovázel bitevní loď \"Vittorio Veneto\", která byla zasažena leteckým torpédem a pomalu plula do Itálie. Těžký křižník \"Pola\" byl poškozen torpédem z britského letadla a byl donucen zastavit. Ostatní lodě pluly dál, ale v noci 29. března 1941 se \"Zara\" s dalším těžkým křižníkem \"Fiume\" a čtyřmi torpédoborci vrátily křižníku \"Pola\" na pomoc. Dostaly se však do boje se třemi britskými bitevními loděmi vybavenými radarem, které \"Zaru\" poškodily natolik, že musela být opuštěna a potopena vlastní posádkou. Těžké křižníky \"Pola\" a \"Fiume\" a dva torpédoborce byly potopeny také.\n"}
{"id": "167722", "url": "https://cs.wikipedia.org/wiki?curid=167722", "title": "Catbird Press", "text": "Catbird Press\n\nNakladatelství Catbird Press založil v roce 1987 Robert Wechsler, aby publikoval knihy, které ho zajímaly – českou literaturu v anglických překladech a „sofistikovaný humor v klasické americké tradici“. V roce 1991 do programu nakladatelství přidal americkou beletrii a v roce 1999 anglickou.\n\n\"Catbird Press\" vydává kolem čtyř titulů ročně.\n\nEdice, v které publikuje české autory nese jméno Garrigue Books – s překlady děl autorů jako Karel Čapek, Vladimír Páral, Jaroslav Seifert, Jáchym Topol, Daniela Fischerová, Alexandr Kliment, Ivan Klíma.\n\nDalší edice:\n\nDalší knihy, mimo tyto edice jsou např. prózy a básně argentinského autora Saúla Yurkieviche; antologie \"Jewish Voices, German Words: Growing Up Jewish in Postwar Germany and Austria\" (Židovské hlasy, německá slova: Vyrůstání jako Žid v poválečném Německu a Rakousku); překlad německé novely \"Diplomatic Pursuits\" (Diplomatické ).\n\nWechsler také v roce 1998 publikoval vlastní knihu o překladatelství \"Performing Without a Stage\" (Herectví bez jeviště).\n\n"}
{"id": "167724", "url": "https://cs.wikipedia.org/wiki?curid=167724", "title": "Košťálov (hrad, okres Litoměřice)", "text": "Košťálov (hrad, okres Litoměřice)\n\nKošťálov je zřícenina hradu donjonového typu ze 14. století asi 2 km severně od města Třebenice. Stojí na vrchu Košťálu nebo též Košťálovu (481 m n. m.), který patří do západní poloviny Českého středohoří. Hrad je spojován zejména s Kaplíři ze Sulevic. Od roku 1964 je chráněn jako kulturní památka.\n\nAčkoliv první písemná zmínka o hradu pochází až z roku 1372, jeho stavební podoba umožňuje uvažovat o vzniku stavby v 1. polovině 14. století. Stavebník Košťálova ani první majitelé nejsou známí. První písemná zmínka o Košťálově se vztahuje k roku 1372. Soudobý kronikář Beneš Krabice z Veitmile vypráví historku o tom, jak do hradu udeřil blesk a purkrabímu Aleši mladšímu ze Slavětína a jeho manželce upálil špičky střevíců. Aleš se v pramenech v souvislosti s Košťálovem uvádí ještě v letech 1378 a 1380. V prvním případě to je spojené s jeho uvalením do klatby kvůli nějakému sporu s duchovním. Jestliže byl Aleš ze Slavětína na Košťálově purkrabím, hrad mu nepatřil a spravoval ho pro někoho jiného. Při absenci písemných pramenů se v literatuře o majitelích Košťálova objevují pouze spekulace, které jeho založení dávají do souvislosti s rody Zajíců z Hazmburka, Kaplířů ze Sulevic a ze Slavětína. Autor prvního soupisu českých hradů František Alexandr Heber byl přesvědčený, že Košťálov byl královského založení, což je vzhledem k majetkové struktuře okolních panství nepravděpodobné. Další zpráva o hradu pochází až z doby husitských válek. Sedláček píše, že v roce 1422 tábořilo pod hradem husitské vojsko. Protože se o rok později uvádí jako majitel blízkých Třebenic a okolních vesnic Jan Kaplíř, lze předpokládat, že byl i pánem Košťálova. \n\nJeště roku 1486 měl hrad charakter panského rezidenčního sídla. Tehdy si Košťálov rozdělili tři bratři Kaplířové: nejstarší Zdislav sídlil v paláci horního hradu, Dobeš a Jan každý v samostatném domě v dolním hradě. V rodině Kaplířů zůstal hrad až do roku 1609, kdy ho získal Adam ze Vchynic. V té době ale už hrad dávno nebyl obývaný.\n\nKomunikačně obtížně přístupný hrad ale postupně přestal odpovídat šlechtickým nárokům na bydlení. Někdy před polovinou 16. století si Kaplířové postavili zámeček ve vsi Košťálově pod hradem a žili tam. Neudržovaný hrad chátral a v roce 1622 se již uvádí jako pustý.\n\nRomantická poloha hradu přilákala k návštěvě Karla Hynka Máchu. Košťálov si asi v roce 1833 do skicáku nakreslil tužkou hned dvakrát: jednou zároveň s Třebenicemi a hradem Skalkou, podruhé samostatně. Košťálov několikrát zobrazil na počátku 50. let také Emil Filla, a to v cyklu obrazů Českého středohoří, které maloval technikou lavírované tuše.\n\nPověst o založení Košťálova v polovině 8. století si vymyslel Václav Hájek z Libočan a publikoval ji ve své kronice, která vyšla roku 1541.\n\nKošťálov je hrad donjonového typu, jehož hlavní obytnou a zároveň obrannou budovou byl palác obdélného půdorysu. Skládal se z horního hradu s palácem a dolního hradu s nejméně dvěma obytnými budovami a dalšími objekty hospodářského charakteru. Palác byl původně třípatrový, na starších vyobrazeních jsou zbytky nejvyššího patra ještě patrné. Ve druhém patře byl rytířský sál se čtyřmi okny na protilehlých stranách. Dolní hrad byl opevněný. Zbytky této fortifikace byly patrné ještě v polovině 19. století. Ze zmíněné smlouvy s roku 1486 je známo, že zde byly nejméně dvě obytné budovy. Při archeologických průzkumech v 19. století byly v severovýchodní části dolního hradu nalezeny pozůstatky kuchyně (kachle, nádobí). Do severozápadní části lokalizovaly nálezy kovárnu, dle nálezů zbytků klíčů, podkov či uzd pro koně. Po zástavbě dolního hradu dnes zůstaly pouze těžko rozeznatelné terénní relikty. V případě horního hradu bylo před první světovou válkou provedeno zajištění cementovou maltou, ale toto již vzalo za své a chátrání pokračuje. Nejzachovalejší je nároží hradby v severovýchodní části horního hradu, mocné minimálně 4–5 metrů výšky.\n\n\n\n\n"}
{"id": "167725", "url": "https://cs.wikipedia.org/wiki?curid=167725", "title": "James Naismith", "text": "James Naismith\n\nJames Naismith (6. listopadu 1861, Almonte - 28. listopadu 1939, Lavrance) byl vysokoškolský pedagog kanadského původu, který proslul především jako zakladatel sportovní disciplíny basketbalu.\n\nV roce 1891 byl jako lektor zodpovědný za fyzickou přípravu na mezinárodní tréninkové škole pořádané organizací YMCA ve Springfieldu v Massachusetts požádán o pravidla tréninkové míčové hry, která by se dala provozovat na nepříliš velkých prostorách (tj. především v tělocvičně v zimním období).\n\nNaismith vyšel z kanadské dětské hry Duck-on-a-Rock a hned v témže roce publikoval 13 pravidel basketbalu (z nichž 12 je dodnes ještě stále v platnosti).\n\nPozději působil Naismith jako basketbalový trenér na univerzitách v USA. Je členem prestižní basketbalové Síně slávy (Basketball Hall of Fame).\n\nV roce 1891 pracoval Dr. James Naismith jako učitel tělesné výchovy na Springfieldské YMCA International Training School. Byl požádán, zdali by se nepokusil vymyslet kolektivní sport, který by mohl být v čase nepříznivého počasí provozován v tělocvičně. V prosinci Naismith představil svým studentům novou hru, jejíž pravidla shrnul do 13 bodů. Na protilehlé strany tělocvičny přibil ve výšce 10 stop koše na sběr broskví, k nim přistavil žebříky a dva žáky pověřil vyndaváním míče z košů. Naismith vysvětlil pravidla osmnácti žákům své třídy a vyzval Franka Mahana a Duncana Pattona, aby si vybrali osm spoluhráčů a stranu, kdo kam bude hrát. R. Chase proměnil střelecký pokus ze střední části hřiště a historicky první zápas skončil výsledkem 1:0.\n\nU studentů si nový sport okamžitě získal oblibu a i z dalších škol brzy začaly chodit dotazy na pravidla. To vedlo k jejich vydání ve školním časopisu „Triangle“ 15. ledna 1892.\n\nZáhy se sport rozšířil i mimo území USA. V roce 1893 se hrál ve Francii, 1896 v Brazílii, 1897 v Čechách, 1900 v Austrálii, Číně, Japonsku, 1901 v Íránu.\n\n"}
{"id": "167728", "url": "https://cs.wikipedia.org/wiki?curid=167728", "title": "Garrigue", "text": "Garrigue\n\nGarrigue je jméno francouzského původu, označuje také křovinový útvar garrigue:\n\n\nJako příjmení se do českých zemí dostalo s:\nženou prvního prezidenta ČSR:\n\nObce\n"}
{"id": "167730", "url": "https://cs.wikipedia.org/wiki?curid=167730", "title": "Zachariáš (kněz)", "text": "Zachariáš (kněz)\n\nSvatý Zachariáš (זְכַרְיָה) byl otec svatého Jana Křtitele. Byl knězem z třídy Abiášovy [Lukáš 1,5] kdesi v Judských horách, patrně v dnešním Ejn Keremu či v Hebronu. Jeho manželka Alžběta pocházela z rodu Áronovců a byla příbuznou Panny Marie.\n\nPříběh podle evangelia svatého Lukáše (L 1,5–25,57–80) je podle apokryfního Jakubova protoevangelia velmi obdobný osudu rodičů Panny Marie, Svatého Jáchyma a svaté Anny. Rovněž nemohli po dlouhou dobu mít děti.\n\nKdyž třída Abiášova byla v Jeruzalémě k vykonávání svých kněžských povinností, padl los na Zachariáše, aby položil zápal a obětoval kadidlo. V chrámu se mu zjevil archanděl Gabriel a oznámil narození syna. Na žádost o znamení, aby mohl uvěřit, oněměl Zachariáš až do doby, než narozené dítě při obřízce pojmenovali.\n\nDítě dostalo jméno Jan, což znamená „Hospodin je milostivý“. Jan se pak stal jedním z proroků, kteří připravovali lid na příchod Ježíše Krista. Sám Kristus se na začátku své pouti od něj nechal pokřtít. O dalších osudech jeho rodičů není nic známo.\n\nPanna Marie v domě Zachariáše a Alžběty pobývala tři měsíce. (L 1,39-56)\n\nApokryfní tradice ohledně kněze Zacharjáše vychází často z Ježíšových výroků, kde Kristus promlouvá k farizeům (v Bibli zapsáno dle Matouše a Lukáše). Podle obou textů byl tento \"Ježíšův\" Zacharjáš zabit farizeji v prostoru mezi oltářem a svatyní (chrámem).\n\nMnohé prameny ztotožňují tohoto Zachariáše se Zachariášem, který byl ukamenován na chrámovém nádvoří [2Pa 24,20], synem velekněze Jojady. Matoušovo evangelium by naopak ukazovalo na proroka Zacharjáše, syna Berekjáše, proroka z knihy Zachariáš. Badatelé většinou soudí, že Matoušova vložka (\"syn Berekášův\") je omyl a že zmíněným Zacharjášem je kněz z doby krále Joáše, zmíněný v 2. Knize Paralipomenon.\n\nRaná apokryfní tradice však převzala Ježíšovu zmínku a ztotožnila ji se Zachariášem, otcem Jana Křtitele. Nejznámějších zdrojem této apokryfní tradice je tzv. Protoevangelium Jakubovo. V něm je Zachariáš zpodobněn nikoliv jako běžný kněz (jak je popsán v Lukášově evangeliu), nýbrž jako Velekněz. Herodes jej po objevení zázračné hvězdy vyslýchá a snaží se zjistit, kde se nachází jeho mladý, nově narozený syn (Jan Křtitel). Ve chvíli, kdy mu to Zachariáš odmítl sdělit, nechal jej Herodes zabít.\n\nRovněž islám věří v existenci Zachariáše jako otce Jana Křtitele a řadí jej mezi své proroky. Pojednávají o něm 4 súry - 19 (Marie), 21 (Proroci), 6 (Dobytek) a 3 (Rod Imránův). \n\nIslámská verze přejímá některé prvky z apokryfního Jakubova evangelia. Zachariáš je například v sůře 3 vypodobněn jako opatrovník nezletilé Panny Marie, bydlící v jeruzalémském Chrámu. Rozdíl mezi koránským a biblickým příběhem se týká především detailů - například v Bibli je Zachariáš němý po dobu 9 měsíců (až do obřízky a pojmenování dítěte), ale v Koránu je po dobu 3 dní a 3 nocí.\n\n• Magnificat\n"}
{"id": "167732", "url": "https://cs.wikipedia.org/wiki?curid=167732", "title": "Jan Hukna", "text": "Jan Hukna\n\nJan Hukna (19. května 1920, Praha – 3. ledna 2007, New York) byl významný český herec působící převážně v Anglii.\n\nNarodil se 19. května 1920 v Praze jako syn ševce a hospodské. Jeho dětství bylo vcelku šťastné až do roku 1929, kdy mu zemřel otec na srdeční infarkt a o pár měsíců později zemřela i jeho matka. Proto byl malý Jan poslán na výchovu ke své babičce z matčiny strany. Od roku 1931 chodil tajně přes babiččin zákaz do dětského hereckého sdružení, a od roku 1930 začal chodit na průmyslovou školu v Plzni, jenže zanedlouho rodině došly peníze na dopravu a tak chodil na obchodní školu v Praze. Po smrti své babičky v roce 1935 opustil školu a založil si vlastní dětský kroužek herectví \"Perla\", který platil jen díky mnoha svým mecenášům.\nV roce 1941 opustil Českou republiku a odjel do Anglie , kde se živil jako „potulný herec“ a když ho v roce 1959 viděl americký režisér John Clark, byl jeho talentem tak nadšen že ho ihned přijal do Newyorského divadla \"Etoile\" (Hvězda). Zde nejdříve hrál jen menší role, ale díky své vzrůstající oblibě u publika začal hrát i hlavní role v důležitých filmech. Svůj první úspěch zaznamenal v roce 1960, kdy hrál hlavní roli ve filmu \"Bílá noc\" a další úspěchy na sebe nenechaly čekat: v létě 1961 si zahrál další hlavní roli v příběhu \"Čaroděj\", kde bylo tak plné hlediště, že někteří diváci museli i stát.\nO rok později se však rozhodl opustit toto malé divadélko a vydal se do jednoho z největších Newyorských divadel \"Apple\" (Jablko), kde byl přivítán s otevřenou náručí.\nZde pobyl až do roku 1989 a měl tu tak obrovský úspěch, že si mohl dovolit koupit vilu s krásným výhledem na město. \n\nV roce 1997 však o všechen majetek a peníze přišel a tak jeho jediná šance byla hrát nadále divadlo, moc velký úspěch už ale neměl a nikde ho nechtěli přijmout ani na vedlejší práce. Zájem diváků tak poklesl, že se musel odstěhovat do pronájmu, který skoro nedokázal splácet. A ještě k tomu se v roce 1999 zúčastnil protestu za práva chudých. Byl vězněn až do roku 2004, a krátce po propuštění se zúčastnil dalšího protestu který sám zorganizoval. Potom byl vězněn ještě jeden rok a těsně před plánovaným odjezdem do vlasti zemřel na srdeční infarkt.\n"}
{"id": "167735", "url": "https://cs.wikipedia.org/wiki?curid=167735", "title": "Just in time výroba", "text": "Just in time výroba\n\nJust in Time (JIT) je anglický, zpravidla v češtině nepřekládaný, termín pro přístup k výrobě, který umožňuje podniku vyrábět výrobky v určeném množství a určeném čase dle požadavků zákazníka. Někdy se v češtině užívá ekvivalentu „právě včas“. \n\nPrincip Just In Time nepředstavuje uzavřený soubor jasně definovaných metod, pravidel a postupů, ale jedná se spíše o filozofii, která musí být dotvářena v souladu s charakteristickými podmínkami daného podniku.\n\nJedná se o nejznámější logistickou technologii. Poprvé byla aplikována v roce 1926 v závodech Toyota Company, avšak její největší rozmach přišel až počátkem osmdesátých let v Japonsku a USA.\n\nJedná se o metodu zvyšující produktivitu práce, kde jako hlavní faktor vystupuje čas, změna ve výrobních systémech se opírá o myšlenku slučitelnosti rychlosti s přizpůsobivostí reakce na změny.\n\nVedle snahy o minimalizaci pohybu materiálu ve skladech je zde uplatňován princip řízení výrobního procesu tak, že vše je řízeno aktuální potřebou.\n\n\nJust in Time se opírá o tyto přístupy:\n\n\nJust In Time je tedy strategie držení zásob, která napomáhá zlepšit návratnost investic tím, že redukuje nadbytečné zásoby, které by jinak bylo nezbytné držet. Tím jsou snižovány i náklady, které jsou s držením zásob spojené. Celý proces je řízen pomocí signálů, které například mohou startovat výrobu dalšího dílu ve výrobní lince. Většinou se jedná o jednoduché signály, které mohou spočívat třeba v nedostatku daného dílu na skladě. V případě, že je tato strategie správně implementována, může vést ke značným zlepšením v podobě návratnosti investic, kvality a efektivnosti výroby či prodeje.\n\nNové zboží je objednáváno ve chvíli, kdy množství zboží na skladě dosáhne předem stanovené hladiny. Tento přístup šetří prostory a peníze. Hlavní nevýhodou je, že hladina pro objednání je tvořena na základě historické poptávky. V případě, že aktuální poptávka výrazně převýší historické údaje, tak může dojít k vyčerpání zásob. V posledních letech se jako nejlepší strategie určení hladiny zásob jeví držení 13 týdenní spotřeby.\n\nVýrazné přínosy mohou přinést následující opatření:\n\n\nMezi nevýhody metody Just in Time patří:\n\n\n\n\nKlíčem k úspěšné implementaci JIT je těsná a častá komunikace založená na vzájemné důvěře.\n\n\n\nPreclík Vratislav: Průmyslová logistika, 359 s., ISBN 80-01-03449-6, Nakladatelství ČVUT v Praze, 2006 \n"}
{"id": "167739", "url": "https://cs.wikipedia.org/wiki?curid=167739", "title": "Čanáb", "text": "Čanáb\n\nČanáb, Čenáb nebo Čináb (hindsky चनाब, \"Čanāb,\" paňdžábsky ਚਨਾਬ, چناب, \"Čanāb,\" urdsky چناب, \"Čanāb,\" anglicky \"Chenab River)\" je řeka v Indii (státy Himáčalpradéš, Džammú a Kašmír) a v Pákistánu (Paňdžáb). Je 1100 km dlouhá. Povodí má rozlohu 138 000 km².\n\nVzniká soutokem řek Čandra a Bhág, které vytékají z ledovců každá z jiné strany průsmyku Baralacha La (4883 m) v Paňdžábském Himálaji. Nakonec se u Tandipulu obě řeky spojí a vytvoří Čanáb, který je zpočátku (na území Himáčalpradéše) znám také pod názvem Čandrabhág. Teče hlubokou dolinou asi 200 km k severozápadu, přičemž odděluje pohoří Pír Pandžál na jihu od Velkého Himálaje na severu. Již na území Džammú a Kašmíru se v ostrém úhlu stáčí k jihu, protéká Kištvárem, pak znova upravuje směr na západní až jihozápadní a postupně si proráží cestu Pír Pandžálem do nížin Paňdžábu. V Pákistánu přibírá důležité přítoky Dželam a Ravi. Ústí do Satledže, od soutoku dále se řeka nazývá Pandžnad a směřuje k ústí do Indu.\n\n\nZdrojem vody je především tající sníh a ledovce, ale také monzunové deště, zvláště v létě. Vysoký vodní stav je od června do října a nízký v zimě. Průměrný průtok při odtoku z hor činí 890 m³/s, níže se pak zmenšuje, v důsledku odebírání vody do zavlažovacích kanálů.\n\nZavlažuje se přibližně 2 000 km². Dolina řeky je hustě osídlena. Leží zde města Vazirabád, Činiot, Multán. K důležitým sídlům podél řeky v Džammú patří Kištvár, Dóda a Rjásí. Indie je Pákistánem kritizována za to, že na Čanábu buduje četné přehrady a při jejich napouštění zadržuje vodu, kterou potřebují pákistánští zemědělci na zavlažování.\n"}
{"id": "167748", "url": "https://cs.wikipedia.org/wiki?curid=167748", "title": "Malajálamština", "text": "Malajálamština\n\nMalajálamština ( \"malayāḷaṁ\"), též malajámština je drávidský jazyk. Mluví se jím hlavně v jihoindickém svazovém státě Kérala. Je to jeden z 23 indických oficiálních jazyků. Mluví jím okolo 37 miliónů lidí. Přestože je velmi podobná tamilštině (rozdíly menší než mezi češtinou a slovenštinou), používá své vlastní písmo, které je od tamilského dost odlišné.\n"}
{"id": "167750", "url": "https://cs.wikipedia.org/wiki?curid=167750", "title": "Gryf", "text": "Gryf\n\nGryf je bájné stvoření, jehož mytologický původ sahá přinejmenším do 3. tisíciletí př. n. l. Často je zobrazován se lvím trupem, zadníma nohama a ocasem, a s orlí hlavou, krkem, křídly a pařáty.\n\nGryf byl ochráncem zlatých pokladů a dolů v oblasti Střední Asie. Původně starověké skytské božstvo bylo pak přejato středověkou mytologií a heraldikou. Podle americké etnoložky a folkloristky Adrienne Mayorové je dokonce možné, že na vzniku zkazek o tomto legendárním tvorovi mají podíl fosílie rohatých dinosaurů rodu \"Protoceratops\" z mongolské pouště Gobi. Podle jiných paleontologů ale nelze takové spojení s jistotou prokázat. Původ může být spíše v místní mytologii etnik starověkého Blízkého Východu.\n\nOd označení gryfa je odvozeno příjmení Gryphius (např. Andreas Gryphius).\n\nV heraldice je či byl gryf používán ve znacích knížat pomořanských, rytířů Stránských ze Stránky a Greiffenfelsu nebo města Sevastopolu. Utržená hlava gryfa je ve znaku obce Bozkov (Liberecký kraj, okres Semily), gryf pak ve znaku obce Všechovice (Olomoucký kraj, okres Přerov).\nFigura gryfa symbolizuje odhodlání, houževnatost, odolnost a vytrvalost. Bývá prohlašováno, že kde se gryf usadí, kde se mu zalíbí, odtamtud ho již nikdo nedokáže vyhnat. Má tedy silný význam jak ve smyslu deklarace nároku (např. na území), tak i pokud jde o vyjádření odhodlání bránit se. \n\nFigur, způsobů vyobrazení, gryfů je více. Jako gryf slovanský je např.označováno vyobrazení s tělem lva (a to včetně předních končetin) a s hlavou, hrudí i křídly orla. V anglosaském světě zas nalézáme vyobrazení, kde tělo je koňské, či oslí (někdy to není snadno odlišitelné). Heraldicky má gryf ještě jednu zvláštnost. Bývá zvykem, že jednoduchá figura je vnímána jako slabší a ženská (postoj heraldiky k feminismu je velmi vlažný). Takže jednohlavá je orlice, jednoocasá lvice atd. Naopak zdvojení je atribut samčí a zvýrazňuje sílu znamení, tedy dvojhlavý orel, dvojocasý lev ... U gryfů tomu tak není. Samčím gryfem je takový, jehož křídla mají stejnou barvu jako peří na hlavě a hrudi. Samičí, tedy grifonou, pak taková vyobrazení, u kterých je barva křídel světlejší (napš. hlava a hruď nesou černé peří, ale křídla jsou bílá nebo zlatá). Samičí varianta také nemusí nutně znamenat oslabení znamení, ale může náležet třeba ženským příslušnicím rodu, tedy může odkazovat k tomu, kdo je \"nositelem/telkou\" znamení ...\n\nEmblém gryfa na chladičích svých vozů užívala i štětínská automobilka Stoewer.\n\n\n"}
{"id": "167760", "url": "https://cs.wikipedia.org/wiki?curid=167760", "title": "Krasnopresněnskaja (stanice metra v Moskvě)", "text": "Krasnopresněnskaja (stanice metra v Moskvě)\n\nKrasnopresněnskaja ( ) je stanice moskevského metra na Kolcevské lince. Otevřena byla 14. března 1954, řadí se tedy k nejnovějším ze stanic okružní linky. Nese název podle nedaleké ulice \"Krasnaja Presnaja\" a sama dala z části jméno sedmé lince (Tangansko-Krasnopresněnské).\n\nKrasnopresněnskaja je podzemní (35 m hluboko pod zemí), ražená trojlodní pilířová stanice s jedním přímým výstupem a jednou přestupní chodbou, vycházející kolmo k ose stanice z její střední lodě na Tagansko-Krasnopresněnskou linku, na zdejší stanici Barrikadnaja. Průměr střední lodi Krasnopresněnské činí 9 m. Obklad stanice tvoří červená žula a bílý mramor. Na pilířích jsou umístěné reliéfy s výjevy revolucí v roce 1905 a 1917; dohromady jich je celkem 14.\n\nStanice má jeden velký povrchový vestibul; jedná se o stavbu s kruhovým půdorysem podpíranou sloupy, stejně jako celá stanice je provedena ve velkolepém stalinistickém stylu. Před vestibulem je pak umístěna velká socha bojovníka s názvem \"Družinnik\".\n\n"}
{"id": "167766", "url": "https://cs.wikipedia.org/wiki?curid=167766", "title": "Dawda Jawara", "text": "Dawda Jawara\n\nSir Dawda Kairaba Jawara (16. května 1924 – 27. srpna 2019) byl prvním premiérem a prvním prezidentem nezávislé Gambie.\n\nJawara, který téměř 20 let stál v čele Gambie, se narodil obchodníkovi z kmene Mande ve vesnici Barajally na gambijském MacCarthově ostrově. Navštěvoval metodistickou chlapeckou školu (později konvertoval k islámu) a poté vystudoval ve Skotsku veterinární medicínu.\n\nJawarova People’s Progresive Party (PPP – Lidová pokroková strana), politická strana orientovaná na zemědělské obyvatelstvo dominovala gambijské politické scéně již od zavedení univerzálního volebního práva v roce 1960. Jawara se stal nejprve ministrem školství a následně, 12. června 1962, premiérem a přivedl tak Gambii k nezávislosti v rámci Commonwealthu v roce 1965. O pět let později, když země přešla k republikánskému zřízení, se stal prvním prezidentem.\n\nV červenci 1981, kdy byl Jawara v Británii na svatbě prince Charlese, došlo k násilnému pokusu o státní převrat. Jawara, pod jehož vedením do té doby Gambie neměla vlastní armádu, požádal o vojenskou pomoc sousední Senegal. Po týdenních bojích byli povstalci poraženi; krvavý střet si vyžádal přes 1000 obětí. Pod vlivem těchto událostí vznikla o několik měsíců později Senegambijská konfederace, která však byla vzhledem k nerovnému postavení velkého Senegalu a malé Gambie rozpuštěna v roce 1989. Ze společné armády se vyčlenila i Gambijská národní armáda.\n\nJawara a PPP dále dominovali politickému životu a výrazně vyhrávali veškeré volby. Začátkem 90. let začala narůstat nespokojenost s Jawarovým režimem, který byl obviňován z korupce a finančních machinací. Přes tento vývoj byl nekrvavý vojenský převrat 22. července 1994 vedený Yahya Jammehem překvapením. Jawarovy snahy o zahraniční intervenci byly neúspěšné a nezbylo mu než odejít do exilu do Velké Británie. V roce 1996 byl v Gambii Jawara in absetia obviněn z defraudace a posléze mu byl zabaven veškerý majetek v zemi. Koncem roku 2001 byl Jammehem amnestován a v červnu 2002 se vrátil do rodné Gambie, setkal se s prezidentem, rezignoval na své, byť již jen formální, předsednictví PPP a rozhodl se odejít z politického života.\n"}
{"id": "167767", "url": "https://cs.wikipedia.org/wiki?curid=167767", "title": "Vektorový grafický editor", "text": "Vektorový grafický editor\n\nVektorový grafický editor je počítačový program umožňující uživateli prostřednictvím grafického rozhraní vytvářet a upravovat soubory s vektorovou grafikou. Data jsou zaznamenávána v některém z formátů vhodných pro vektorovou grafiku jako např. EPS, PDF, WMF nebo SVG.\n\nOdlišnou kategorii programů tvoří bitmapové editory; obě skupiny se navzájem doplňují. Vektorové editory jsou užitečné pro vytváření schémat, nákresů s ostrými hranami, technických výkresů, diagramů apod., některé z nich podporují vytváření animací. Bitmapové editory jsou vhodné především pro úpravu digitálních fotografií a ilustrací. Některé bitmapové editory, jako např. GIMP nebo Photoshop umožňují vytváření vektorových objektů (kružnic, lomených čar aj), naopak vektorové editory (CorelDraw, Adobe Illustrator, Xara Xtreme) postupně přebírají vybrané funkce od bitmapových (např. rozostřování).\n\nSpecializované vektorové editory se používají pro technické kreslení (anglicky Computer Aided Design, CAD). Jiné programy slouží ke generování trojrozměrné vektorové grafiky (např. Maya, Blender).\n\n\n\n"}
{"id": "167771", "url": "https://cs.wikipedia.org/wiki?curid=167771", "title": "I Love Rock 'N Roll", "text": "I Love Rock 'N Roll\n\nI Love Rock 'N Roll \"(Miluju Rock 'N Roll)\" je písní z roku 1975 angloamerické skupiny The Arrows. Patří k nejvýznamnějším rock and rollovým písním zejména díky populárním coververzím především od Joan Jett a Britney Spears.\n\nJoan Jett nahrála tuto píseň dvakrát. Poprvé v roce 1979 se dvěma členy kapely Sex Pistols (Steve Jones a Paul Cook), tato verze se ale hitem nestala. Podruhé nahrála píseň roku 1982 se svojí skupinou The Blackhearts a s touto nahrávkou, kromě jiných úspěchů, držela sedm týdnů první místo v americkém žebříčku Billboard Hot 100.\n\nPíseň byla použita ve filmu Crossroads, kde hraje Britney Spears a vyšla jako čtvrtá píseň na jejím albu Britney. Jako singl byla vydána v USA 27. května 2002 a v České republice 31. května 2002.\nKlip režíroval Chris Applebaum. Děj není nikterak složitý, Britney, která je oblečena do koženého oblečku je v červené místnosti, kde se plazí po podlaze, hraje na kytaru nebo tančí na motorce.\n\nSpeciální videoklip se odehrává v Karaoke baru během natáčení filmu Crossroads. Tento klip se vysílal v Jižní Americe.\n\nTato píseň je považována za nejhorší komerční selhání Britney Spears. Úspěchy zažila tato verze americké zpěvačky jen ve Velké Británii, kde se umístila na třináctém místě, což ale znamená nejhorší umístění v Británii během celé kariéry této zpěvačky.\n"}
{"id": "167773", "url": "https://cs.wikipedia.org/wiki?curid=167773", "title": "Zdeněk Koudelka", "text": "Zdeněk Koudelka\n\nZdeněk Koudelka (* 9. května 1969 Boskovice) je český právník, vysokoškolský pedagog a politik, jenž se hlásí k moravské národnosti, v letech 1998 až 2006 poslanec Poslanecké sněmovny PČR, bývalý člen ČSSD.\n\nVystudoval Právnickou fakultu Masarykovy univerzity v Brně, kde působí jako docent (1992–1996 asistent, 1996–2009 odborný asistent) na Katedře ústavního práva a politologie. Rovněž působil v letech 1994–1995 jako odborný asistent Katedry sociálních věd Fakulty letectva a protivzdušné obrany Vojenské akademie a účastnil se počátků činnosti Mezinárodního politologického ústavu v Brně a byl členem redakčních rad jeho periodik – \"Budování států\" (1993–1996) a \"Politologický časopis\" (1994–2003).\n\nVysokoškolské magisterské vzdělání v oboru právo absolvoval stejně jako doktorské vzdělání na Právnické fakultě Masarykovy univerzity v Brně. O docenturu se nejprve ucházel také na Právnické fakultě Masarykovy univerzity v Brně, nicméně hodnotící komise dospěla k závěru, že předložená práce nesplňuje předpoklady vyžadované pro úspěšnou habilitaci. Habilitační práci nakonec obhájil a docentem byl jmenován na Právnické fakultě Univerzity Komenského v Bratislavě. \n\nV letech 1990–1998 byl členem zastupitelstva, 1990–1991 radním a 1991 a 1992–1994 místostarostou v Brně-Jundrově, spoluautorem jeho znaku a vlajky z roku 1991. V letech 1993–1996 byl advokátní koncipient advokáta Petra Mrkývky a 1996–2006 advokát. Do zastupitelstva Brna-Jundrova byl opětovně zvolen v komunálních volbách roku 1994, 2012, 2018. Neúspěšně sem kandidoval v komunálních volbách roku 1998 a komunálních volbách roku 2002.\n\nVe volbách v roce 1998 byl zvolen do poslanecké sněmovny za ČSSD (volební obvod Jihomoravský kraj). Byl členem sněmovního ústavněprávního výboru a v letech 1998–2000 i členem výboru mandátového a imunitního. Poslanecký mandát obhájil ve volbách v roce 2002. V tomto funkčním období byl místopředsedou sněmovního ústavněprávního výboru a v letech 2002–2003 rovněž členem mandátového a imunitního výboru. V parlamentu setrval do dubna 2006, kdy rezignoval na mandát.\n\nJeho působení v PS je spojeno s umístěním Veřejného ochránce práv, Nejvyššího správního soudu a pobočky České advokátní komory do Brna, Justiční akademie do Kroměříže, se vznikem asistentů soudců, zákonným posílením vysílání moravských studií České televize a posílením zákonného postavení letišť v Brně-Tuřanech a Ostravě-Mošnově v oblasti nákladní dopravy z ciziny umožněním rostlinolékařské kontroly.\n\nByl členem pracovní skupiny pro změnu poměrného volebního systému do Poslanecké sněmovny připravované podle opoziční smlouvy mezi ČSSD a Občanskou demokratickou stranou a autorem po něm nazývaného volebního dělitele (též vyrovnávací či upravený \"d'Hondt\"). Volební reforma byla uzákoněna v roce 2000, ale později zrušena Ústavním soudem. Dnes se volební dělitel \"Koudelka\" používá ve volbách zastupitelstev krajů. Spolunavrhl zákon č. 480/2006 Sb., který zvýšil počet preferenčních hlasů voličů ze 2 na 4 a snížil nutné procento preferencí ze 7 na 5 % pro posunutí kandidáta na kandidátce do Poslanecké sněmovny. V letech 2000–2002 byl poradcem ministra zdravotnictví Bohumila Fišera. V červnu 2004 byl navržen na ministra spravedlnosti premiérem Vladimírem Špidlou, ale ke jmenování již nedošlo pro pád Špidlovy vlády. V letech 2004–2009 byl členem Dozorčí rady Vinařského fondu a ve spolupráci s ním navrhl změny zákona o činnosti Vinařského fondu a daňových zákonů snižující administrativní povinnosti vinařů podle zákona o spotřební dani a umožňující poskytovat tiché víno jako daňově uznatelný podnikatelský dar dle daně z příjmů i z přidané hodnoty, což bylo uzákoněno roku 2005.\n\nV dubnu 2006 se vzdal poslaneckého mandátu i místa na kandidátce ČSSD v nadcházejících parlamentních volbách a byl jmenován náměstkem nejvyšší státní zástupkyně. Funkci vykonával do ledna 2011. Inicioval vznik asistentů státních zástupců. V letech 2007–2011 byl členem a 2008–2011 předsedou redakční rady časopisu \"Státní zastupitelství\". V letech 2010-17 byl člen redakční rady časopisu \"Trestní právo\", \"Právo, ekonomika, management 2010-11\", \"Journal on Legal and Economic Issues of Central Europe 2010-14\", \"Journal of Criminal Law and Public Prosecution 2010-12\", v letech 2011-18 \"Pro Publico Bono\". a od roku 2014 je předsedou redakční rady časopisu \"Právo a bezpečnost\". V letech 2011-13 byl náměstkem ředitele Justiční akademie v Kroměříži.\n\nV březnu 2012 jej prezident republiky Václav Klaus navrhl na soudce Ústavního soudu. 25. dubna 2012 Senát souhlas s jeho jmenováním nevyslovil. V tajném hlasování získal jen 29 hlasů celkem 71 hlasujících senátorů.\n\nNa přelomu 2012/2013 se podle informací \"Lidových novin\" podílel na přípravě zejména aboličního článku kontroverzní amnestie Václava Klause.\n\nV letech 2014 až 2018 byl rektorem Vysoké školy Karla Engliše. Ve volbách do Poslanecké sněmovny PČR v roce 2017 kandidoval za ČSSD v Jihomoravském kraji. V komunálních volbách v roce 2018 obhájil jako člen ČSSD post zastupitele městské části Brno-Jundrov, a to na kandidátce subjektu \"\"Společně proti tunelům v Jundrově\"\" (tj. Moravané a Soukromníci). Na kandidátce původně figuroval na 4. místě, vlivem preferenčních hlasů však skončil druhý.\n\nNa konci ledna 2019 jej prezident ČR Miloš Zeman navrhl Poslanecké sněmovně PČR k volbě zástupce veřejného ochránce práv, a to společně se Stanislavem Křečkem. Během březnové volby však získal jen 14 hlasů od 175 poslanců a do druhého kola nepostoupil. Před koncem června 2019 oznámil, že ukončuje své členství v ČSSD. Jako důvod uvedl usnesení strany, že nesmí být odvolán nejvyšší státní zástupce Pavel Zeman, což vyhodnotil jako krytí zneužívání moci vedením státního zastupitelství. Uvedl také, že je mu sympatické hnutí Trikolóra Václava Klause mladšího, ale případný vstup do něj nepotvrdil.\n\n"}
{"id": "167774", "url": "https://cs.wikipedia.org/wiki?curid=167774", "title": "Zdrojnice", "text": "Zdrojnice\n\nZdrojnice je vodní tok končící ústím, které má společné s jiným vodním tokem (zdrojnicí), po soutoku však obě zdrojnice přebírají nové jméno. Příkladem může být Berounka, která má za zdrojnice Mži a Radbuzu, nebo jihoamerická řeka Paraná (zdrojnice: Grande, Paranaiba). \n\nDalším příkladem jsou zdrojnice Brigach a Breg, které od bodu svého soutoku v německém městě Donaueschingen tvoří řeku Dunaj.\n\nNěkteré řeky mají dokonce tři zdrojnice, např. Smědá v Jizerských horách nebo Vydra na Šumavě.\n"}
{"id": "167775", "url": "https://cs.wikipedia.org/wiki?curid=167775", "title": "UMP", "text": "UMP\n\nZkratka UMP má více významů:\n"}
{"id": "167780", "url": "https://cs.wikipedia.org/wiki?curid=167780", "title": "Elastická vlákna", "text": "Elastická vlákna\n\nElastická vlákna jsou definována jako vlákna, která se dají natáhnout na nejméně trojnásobnou délku a po uvolnění tahu se vrátí na (téměř) původní rozměr. \n\nElastická vlákna se často rozdělují na\n\n\nPod tento pojem nespadají vlákna a příze, které získaly určitou pružnost mechanickým nebo pneumatickým tvarováním nebo chemickou modifikací, jako např. zkadeřené polyesterové vlákno. \n\nElastičnost vlákna se dosáhne chemickým spojením dvou segmentů:\n\nKrystalický, \"polyuretanový\" tvrdý segment (krátký molekulární řetězec s vysokým bodem tání) se střídá \ns amorfním, měkkým segmentem z \"polyesteru\" nebo \"polyetheru\" (dlouhý řetězec, tavící se při 30-40°C) . \n\nAsi 80 % vláken se vyrábí zvlákňováním za sucha, cca 10 % pochází z \"tavného zvlákňování\", které je levnější, proto se uplatňuje stále častěji. Při výrobě je možné přizpůsobit v širokém rozsahu pružnost a pevnost a určit matování nebo průhlednost vlákna. \n\nVlákno se vyrábí jen ve formě filamentu v jemnostech 1-5000 tex. Hustota 1,15-1,35 g/cm, navlhavost 0,5-1,5 %, tažná pevnost 5-12 cN/tex, roztažnost 400-700 %, teplota tání 230-260°C. Vlákna jsou odolná proti zředěným kyselinám i alkáliím a snadno se barví nebo i bělí. \n\nPrvní výrobky přišly na trh v roce 1959. V roce 2009 bylo ve světě vyrobeno 330 000 tun elastomerů (při využití výrobní kapacity na 57 %). \n\nK nejznámějším obchodním značkám patří Spandex, Lycra, Dorlastan.\n\n Elastany se zpracovávají nejčastěji ve formě jádrové příze, tj 5-7 % váhového množství elastického filamentu (s tloušťkou až pod 40 tex) opředeného bavlnou, viskózou nebo polyamidem. Příze se obvykle fixuje pařením (30min. při 110°C). \n\n\n\n\n"}
{"id": "167782", "url": "https://cs.wikipedia.org/wiki?curid=167782", "title": "Frederick Chiluba", "text": "Frederick Chiluba\n\nFrederick Chiluba (30. dubna 1943, Kitwe, Severní Rhodésie – 18. června 2011) byl zambijský politik, v letech 1991–2002 byl druhým prezidentem Zambie.\n\nFrederick Chiluba se narodil v hornické rodině kmene Bemba. Rodinné poměry nedovolily Frederickovi dokončit školu. Pracoval nejprve jako dělník na plantážích v Tanganice, později po návratu do Zambie pracoval jako úředník a zároveň byl velmi aktivní v odborovém hnutí. Od roku 1975 byl prezidentem Zambian Congress of Trade Unions – Zambijského kongresu odborových svazů.\n\nJako odpůrce vlády Kennetha Kaundy se stal roku 1990 spoluzakladatelem tehdy ilegálního Movement for Multiparty Democracy (MMD), Hnutí za multipartijní demokracii. Brzy byl vládními úřady krátce zadržen. Po sérii veřejných nepokojů došlo v Zambii k uvolnění politického prostředí a Chiluba se stal vyzyvatelem prezidenta Kaundy ve volbách roku 1991. Kaunda byl poražen a Frederick Chiluba vstoupil do dějin jako druhý zambijský prezident.\n\nChilubova vláda čelila mnoha problémům – obvinění z korupce, štěpení vládní strany, stupňování etnických sporů. Nepopulární byly i nutné ekonomické reformy. Hlavním politickým oponentem se stal bývalý prezident Kaunda. Vláda se snažila opozici eliminovat nejrůznějšími obstrukcemi a tak mohl být Chiluba zvolen v opozicí bojkotovaných volbách do druhého funkčního období.\n\nZambie je jednou ze zemí nejvíc zasažených virem HIV. Chiluba jako první africký státník přiznal, že jeho příbuzný zemřel na AIDS. Tento krok byl vzhledem k tradičně bagatelizujícímu přístupu afrických vlád k této nemoci vnímán jako velmi důležitý.\n\nHlavní otázkou zambijské politiky v roce 2001 bylo, zda Chiluba sáhne k ústavní změně, která by mu umožnila třetí funkční období. Společnost i vládní strana byly v této otázce rozděleny. Chiluba se nakonec překvapivě rozhodl nekandidovat, vybral za MMD i překvapivého kandidáta – Levy Mwanawasu a sám se rozhodl zůstat pouze předsedou MMD.\n\nPo Mwanawasově zvolení se brzy ukázaly rozpory mezi ním a Chilubou. Mwanawasa zahájil vyšetřování praktik minulé vlády. Chiluba koncem března 2002 opustil vedení MMD, v témže roce byl zbaven imunity a o rok později zadržen a obviněn z korupce. Soud se dlouho vlekl a byl poznamenán řadou procedurálních rozporů a odročování. V září 2004 byl Chiluba zproštěn obvinění a propuštěn z vězení, avšak během několika hodin znovu na základě šesti nových obvinění zadržen.\n"}
{"id": "167787", "url": "https://cs.wikipedia.org/wiki?curid=167787", "title": "Break It Up (píseň, Scooter)", "text": "Break It Up (píseň, Scooter)\n\nBreak It Up (Jděte od sebe) je píseň německé skupiny Scooter z alba Wicked! z roku 1996. Jako singl vyšla píseň v roce 1997. Break It Up se stává první techno baladou vůbec.\n\n"}
{"id": "167792", "url": "https://cs.wikipedia.org/wiki?curid=167792", "title": "Casino du Liban", "text": "Casino du Liban\n\nCasino du Liban je kasino v Libanonu. Nalézá se ve městě Džunija asi 15 km severně od Bejrútu. Kasino, rozkládající se na ploše asi 35 000 m², bylo založeno roku 1959. Během libanonské občanské války 1975–1991 bylo uzavřeno a poničeno. V roce 1996 bylo nákladem 50 milionů dolarů renovováno a znovuotevřeno. \n\nSoučástí kasina je pět restaurací, noční klub, divadlo, taneční sály a komorní salónky s asi 60 hracími stoly. Mezi nejhonosnější patří sál \"Cercle D´or\" pro bohatou klientelu, dále pak dva menší sály \"Salles Privés\" nabízející soukromou atmosféru a obří hala \"Slot Machines area\" se 400 hracími automaty.\n\n"}
{"id": "167793", "url": "https://cs.wikipedia.org/wiki?curid=167793", "title": "Kenneth Kaunda", "text": "Kenneth Kaunda\n\nKenneth David Kaunda (* 28. dubna 1924, Lubwe, Severní Rhodésie) byl v letech 1964 až 1991 prvním prezidentem nezávislé Zambie.\n\nKaunda pocházel z učitelské rodiny, která se do Zambie přistěhovala z Ňaska, dnešního Malawi. Jeho matka byla první ženou, která se v Zambii stala učitelkou. Oba rodiče vyučovali na tradičním území kmene Bemba na severu Zambie. Kaunda zde získal středoškolské vzdělání a působil také jako učitel v Severní Rhodésii i v Tanganice.\n\nRoku 1949 se stal tlumočníkem a poradcem vysoce postaveného koloniálního úředníka. V této pozici získal řadu poznatků o koloniální správě i o světě politiky. Zároveň začal Kaunda působit v African National Congress (Africký národní kongres, ANC), nejsilnější protikoloniální organizaci v zemi. Po rozkolu v ANC se stal koncem 50. let prezidentem nové organizace – Zambia African National Congress (Zambijský africký národní kongres) a ostře vystupoval proti britskému záměru vytvoření federace ze tří kolonií – Severní Rhodésie, Jižní Rhodésie a Ňaska. Hlavním způsobem politického boje byla občanská neposlušnost. Kvůli své politické činnosti byl několikrát vězněn koloniálními úřady. Tato zkušenost však jen posílila respekt k jeho osobě v očích zambijského obyvatelstva.\n\nV lednu 1960 se stal prezidentem United National Independence Party (UNIP) a byl pozván na jednání o statutu kolonie do Londýna. Brzy nato přislíbila Británie Zambii nezávislost. Ve volbách předcházejících nezávislosti dosáhla Kaundova strana vítězství, především proto, že Kaunda byl všemi hlavními složkami zambijské společnosti vnímán jako přijatelný kandidát a dokázal zmírňovat rozepře znepřátelených skupin.\n\nPo vyhlášení nezávislé Zambie v roce 1964 se Kauda stal jejím prvním prezidentem. K jeho úspěchům určitě patří skutečnost, že pomocí jednání odvrátil hrozící nebezpečí etnických konfliktů v Zambii. V období voleb v roce 1968 však vypuklo násilí mezi jednotlivými politickými stranami. Jako reakci na tento vývoj prosadil Kaunda počátkem 70. let ústavní změny instalující jednostranický politický systém v Zambii.\n\nV letech 1970–1971 a 1987–1988 stál v čele Organizace africké jednoty.\n\nV hospodářské politice se Kaunda zaměřil na znárodnění těžebního průmyslu a zanedbával oblast zemědělství. Pád světových cen mědi, hlavního zambijského vývozního artiklu, tak znamenal těžký otřes pro ekonomiku země, kterou poškozovala i Kaundova zahraniční politika, ve které ostře vystupoval proti rasistickým režimům v Jižní Rhodésii a JAR, čímž zpřetrhal tradiční hospodářské vazby na tyto země. Rostoucí nespokojenost obyvatelstva s ekonomickým úpadkem a rozrůstající se korupcí i celosvětové události donutily Kaundu, aby v roce 1990 legalizoval opoziční strany a vyhlásil volby. Ve volbách na konci roku 1991 UNIP prohrála a Kaunda předal presidentský úřad svému nástupci, Fredericku Chilubovi.\n\nKaunda politiku neopustil a stal se hlavním představitelem opozice. Nový režim přijal účelový ústavní dodatek, který požadoval, aby rodiče presidentského kandidáta byli Zambijci. V následující letech byl Kaunda postřelen, uvězněn, zbaven občanství i obviněn z pokusu o převrat. Rehabilitován byl až v roce 2003, kdy od třetího zambijského prezidenta Levyho Mwanawasy obdržel nejvyšší zambijské vyznamenání.\n\n"}
{"id": "167794", "url": "https://cs.wikipedia.org/wiki?curid=167794", "title": "Hubble", "text": "Hubble\n\nHubble může být:\n\n\n"}
{"id": "167801", "url": "https://cs.wikipedia.org/wiki?curid=167801", "title": "SB", "text": "SB\n\nSpojení písmen S a B může mít různé významy:\n\n\n\n\n\n"}
{"id": "167802", "url": "https://cs.wikipedia.org/wiki?curid=167802", "title": "FutureSex/LoveSounds", "text": "FutureSex/LoveSounds\n\nFuture Sex/Love Sounds je druhé řadové album amerického zpěváka Justina Timberlakea, které vyšlo v roce 2006. Na albu Timberlake spolupracuje hlavně s Timbalandem a Danjou.\nNatáčet se začalo koncem roku 2005. V prvním týdnu prodeje se desky prodalo přes 684,000 kusů a dostala se na první místo americké albové hitparády. 27. listopadu 2007 bylo album znovuvydáno v takzvané \"Deluxe Edition\", která obsahovala rozhovory a making of k videoklipům.\n\nNa album si Timberlake pozval i umělce jakými jsou Timbaland, Will.i.am nebo T.I.. Debutovou písní z tohoto alba se stala SexyBack, která zaznamenala velké úspěchy dostala se na první místo Billboard Hot 100 stejně jako dvě následující písně My Love a What Goes Around...Comes Around.\n"}
{"id": "167805", "url": "https://cs.wikipedia.org/wiki?curid=167805", "title": "Dolní Světlé Hory", "text": "Dolní Světlé Hory\n\nDolní Světlé Hory (německy Unterlichtbuchet) jsou zaniklá osada v okrese Prachatice, 5,5 km západně od městyse Strážný u hranic s Německem. Nacházely se v nadmořské výšce 920 m, nad údolím Kotelního potoka (Kesselbach), na jihovýchodních svazích hory Geissberg (1018 m), jejíž vrchol leží již za státní hranicí v Německu. \nNejstarší zmínka o osadě pochází z roku 1760. Prvními osadníky byli dřevorubci, pro které nechal kníže Schwarzenberg postavit sroubené domky. Název obce byl odvozen od zdejších listnatých, převážně bukových lesů. Kolem roku 1814 zde nalezli dočasné útočiště Židé vyhnaní z jihočeského vnitrozemí. Jejich obživou byla výroba potaše pro okolní sklárny a rovněž přetavovali starou válečnou zbroj, kterou tu ve větším množství nacházeli. Později Židé přesídlili do Čkyně, Zdíkova, Vlachova Březí. V roce 1910 zde stálo 30 domů, v nichž žilo 189 obyvatel (187 německé národnosti). Byla zde hospoda U Loise (v místě vedle bývalé chalupy roste zerav západní) a stávala tu zděná kaplička.\n\nPo vzniku hraničního pásma byly Dolní Světlé Hory, stejně jako sousední Stodůlky a Horní Světlé Hory, srovnány se zemí. Osadu v současnosti připomínají pouze bývalé pastviny a kamenné zídky.\n\n\nna webu Zaniklé obce\n"}
{"id": "167806", "url": "https://cs.wikipedia.org/wiki?curid=167806", "title": "Okres Tropojë", "text": "Okres Tropojë\n\nTropojë ( ) je okres v Albánii v kraji Kukës. Má 28 000 obyvatel (odhad z roku 2004) a jeho rozloha je 1 043 km². Nachází se na severu Albánie, jeho hlavním městem je Bajram Curri. V okrese se nachází též stejnojmenné město.\n"}
{"id": "167807", "url": "https://cs.wikipedia.org/wiki?curid=167807", "title": "Lopud", "text": "Lopud\n\nLopud je ostrov v Jaderském moři o rozloze 4,6 km², který se nachází poblíž Dubrovniku a je součástí Chorvatska.\n\nNa ostrově se nachází františkánský klášter. Dne 14. května 1931 zde při koupání v moři zemřel na srdeční mrtvici český spisovatel a politik Viktor Dyk. K připomenutí této události byl tady postaven památník, obnovený v 90. letech.\n\n"}
{"id": "167808", "url": "https://cs.wikipedia.org/wiki?curid=167808", "title": "Fire (píseň, Scooter)", "text": "Fire (píseň, Scooter)\n\nFire (Oheň) je píseň německé skupiny Scooter z alba Age Of Love z roku 1997. Jako singl vyšla píseň v roce 1997. Ve skladbě byl použit zvuk elektrické kytary. Čtyři týdny po vydání se singl stal, s 250 000 prodanými kopiemi, zlatým. Vyšel také jako limitovaná edice, který obsahoval bonusovou skladbu nahranou živě v Belfastu a dvě samolepky.\n\n\n"}
{"id": "167811", "url": "https://cs.wikipedia.org/wiki?curid=167811", "title": "Chválkov", "text": "Chválkov\n\nNázev Chválkov má více sídel:\nPodobný název má\nChvalkov, část obce Čížkrajice v okrese České Budějovice\n"}
{"id": "167815", "url": "https://cs.wikipedia.org/wiki?curid=167815", "title": "Antilibanon", "text": "Antilibanon\n\nAntilibanon (arabsky \"Džabal aš-Šarkí\", tj. „Východní hory“) je horské pásmo, táhnoucí se v délce zhruba 150 km severojižním směrem na pomezí Libanonu a Sýrie. Nejvyšší výšky dosahuje Antilibanon na svém jižním konci masívem hory Hermon (\"Džabal aš-Šajch\", 2 814 m). Na západě Antilibanon poměrně strmě spadá do údolí Bikáa, které ho odděluje od souběžně se táhnoucího pohoří Libanon. Východní svahy Antilibanonu jsou o něco mírnější; poblíž jejich úpatí leží syrské hlavní město Damašek. Antilibanon je z velké části tvořen vápenci a dolomity, ve kterých se vyvinuly krasové jevy s mnoha vodními prameny. Na srážky je bohatší západní část pohoří, obrácená ke Středozemnímu moři; podnebí na východní straně je o něco sušší.\n"}
{"id": "167831", "url": "https://cs.wikipedia.org/wiki?curid=167831", "title": "Abdoulaye Wade", "text": "Abdoulaye Wade\n\nAbdoulaye Wade (* 29. května 1926, Kébémer, Senegal) je bývalý prezident Senegalu.\n\nStejně jako většina senegalských intelektuálů získal vysokoškolské vzdělání ve Francii. Studoval v Paříži, Besançonu, Dijonu a Grenoblu. Získal doktorát z práva a ekonomických věd. Po návratu do Senegalu si otevřel právnickou firmu a také učil na dakarské universitě. \nJako konzultant pracoval pro Organizaci africké jednoty i Africkou rozvojovou banku.\nRoku 1974 zakládá ilegálně Parti Démocratique Sénégalais (PDS – Senegalská demokratická strana). Po legalizaci jiných politických stran než vládnoucího Senegalského pokrokové svazu prezidenta Senghora čtyřikrát (v letech 1978, 1983, 1988 a 1993) neúspěšně kandidoval jako představitel opozice na nejvyšší státní funkci. Několikrát byl pod nejrůznějšími záminkami držen krátkodobě ve vazbě a často pobýval dobrovolně v zahraničním exilu. \nZměny senegalské ústavy z března 1991 umožnili opozičním stranám participovat ve vládě. Wade se formálně stal ministrem, avšak v říjnu 1992 spolu s dalšími kolegy z PDS protestně vládu opustil, protože jako opoziční ministři byli z vládního procesu prakticky vyloučeni.\nV presidentských volbách roku 2000 ve druhém kole zvítězil nad úřadujícím presidentem Abdou Dioufem a stal se třetím senegalským presidentem a jeho francouzská žena první dámou Senegalu.\nBěhem svého prvního funkčního období se mu podařilo úspěšně utlumit snahy o odštěpení jižní senegalské provincie Casamance – dohoda se separatisty byla podepsána v prosinci 2004. V březnu 2012 byl Wade v druhém kole prezidentských voleb poražen protikandidátem Macky Sallem, svým bývalým premiérem (2004–2007), který upadl v nemilost a v roce 2008 založil stranu Republikánská aliance.\n"}
{"id": "167836", "url": "https://cs.wikipedia.org/wiki?curid=167836", "title": "Dub korkový", "text": "Dub korkový\n\nDub korkový (\"Quercus suber\") je listnatý strom z čeledi bukovitých.\nDub korkový dosahuje výšky až kolem 20m. Je to stálezelený, neopadavý strom. Listy jsou proměnlivého tvaru, řapíkaté, vejčité, 3–7 cm dlouhé, celokrajné nebo oddáleně zubaté, na líci lesklé, na rubu hustě šedě chlupaté. Střední žilka listu je poněkud zvlněná. Borka je velmi silná (až 13 cm), pórovitá a odlupuje se ve velkých plátech, ze kterých se získává přírodní korek. Svou tloušťkou zároveň stromu slouží jako ochrana před lesními požáry a dub je schopen ji regenerovat, čehož se využívá při sklizni. Květenství jsou jehnědy. Dub korkový kvete zpravidla od dubna do května. Žaludy jsou velké až 3 cm.\n\nDub korkový se vyskytuje v oblasti západního Středomoří, na Pyrenejském poloostrově a severní Africe.\n\nDub korkový se pěstuje na plantážích na otevřených světlých plochách. Jeho původním stanovištěm jsou vápnité půdy, na nichž roste v řídkých lesnatých porostech od pobřeží až do hor.\n\nDub korkový se pěstuje pro přírodní korek, který se získává olupováním borky v intervalech 8 až 12 let. První sklizeň se může provést po cca 25 letech od výsadby, když kmen dosáhne minimálně 70 cm v obvodu; kvalitní korek pro výrobu zátek ale bývá až po třetí sklizni, tedy až po 75 letech. Korek z prvních sklizní se zpracovává převážně na dekorativní účely.\n\nNejvhodnější doba pro loupání kůry je červenec. Korková sklizeň ale začíná obvykle v červnu a trvá asi 3 měsíce.\n\nNěkteré stromy mohou dosahovat stáří až 500 let. Plantáže těchto stromů, podobné ovocným alejím, jsou přísně střeženy a jsou chráněny a kontrolovány ministerstvem zemědělství. Největším pěstitelem korkového dubu je Portugalsko, které se považuje za zemi dodávající na trh korek nejvyšší kvality. Mezi další pěstitele a zpracovatele korku patří Španělsko, Itálie, v menší míře potom Francie, Itálie, Jugoslávie. Pěstuje se i v Severní Americe. Světová produkce kůry se pohybuje kolem 320 000 tun ročně, z toho více než 54 procent se sklidí v Portugalsku (k roku 2008).\n\n\n \n"}
{"id": "167837", "url": "https://cs.wikipedia.org/wiki?curid=167837", "title": "Babka", "text": "Babka\n\nPojem babka má více významů:\n\n\n\n"}
{"id": "167839", "url": "https://cs.wikipedia.org/wiki?curid=167839", "title": "Aiii Shot the DJ", "text": "Aiii Shot the DJ\n\nAiii Shot the DJ (Zastřelil jsem DJe) je píseň německé skupiny Scooter z alba \"We Bring the Noise!\" z roku 2001. Jako singl vyšla píseň v roce 2001. Na videoklipu spolupracovali Scooter s komikem Helgem Schneiderem. Ten hraje DJe, který byl zasažen korkovým špuntem ze šampaňského a musí být dopraven okolo letoviska u Baltského moře. Videoklip je součástí singlu. HPV je zpíváno Rickem J. Jordanem\n\n"}
{"id": "167843", "url": "https://cs.wikipedia.org/wiki?curid=167843", "title": "Olymp", "text": "Olymp\n\nOlymp ( ) je pohoří nacházející se v Řecku. Nejvyšší horou pohoří je Mytikas (2917 m). Tyčí se nad Soluňským zálivem mezi údolími řek Pinios a Aliákmon. V řecké mytologii bývá označován za sídlo bohů.\n\nSeverní a západní hranici pohoří vymezuje tok řeky Mavroneri, která tak odděluje Olymp od masivu Pieria. Na jihu tvoří hranici pohoří údolí řeky Pleria, dělící nižší část pohoří – \"Kato Olympos\" – od skupiny Ossa. Soluňský záliv ohraničuje Olymp od východu.\n\nSložení horstva je tvořeno několika plášti. V jádru se nacházejí krystalické horniny (žula, břidlice), jež jsou ve vnějších vrstvách obaleny vápencovými usazeninami. Na pohoří je dodnes patrno původní zalednění, ač se nachází na jihu Evropy. Výrazné jsou zejména stopy ve formě silného zvětrávání hornin a svahů, nápadné věže a skalní útvary.\n\nGeograficky je masiv řazen do Thrácko-makedonské soustavy. Pohoří je tvořeno jediným, vějířovitě tvarovaným hřebenem skládajícím se ze sedmi vrcholů. Tento hřeben výrazně převyšuje blízké údolí Kania, kterému tvoří dominantu.\n\nHlavní hřeben je tvořen sedmi nejvyššími vrcholy. Dalších 46 vrcholů v pohoří Olymp převyšuje hranici 2000 metrů a 47 má výšku mezi 1000–2000 metry.\n\nOkolí hory bylo již v roce 1938 prohlášeno za národní park z důvodu bohaté fauny (vlk, dravci) a flory, v níž jsou zastoupeny i endemické druhy (borovice černá, druhy alpínek aj.). Od roku 1981 je toto území o rozloze 4 000 ha zapsáno na seznam biosférických rezervací UNESCO.\n\nPro většinu Řeků má Olymp až posvátný význam. Je také znám z řecké mytologie. Když zuřila válka mezi bohy a Titány, bohové se usadili na hoře Olymp a Titáni na hoře Othrys. Olymp se tak stal sídlem nejvýznamnějších řeckých bohů: Dia, jeho sourozenců Poseidóna, Háda, Héry, Hestie, Démétér, jeho potomků Athény, Apollóna, Artemidy, Héfaista, Herma, Area. Další tam byli přivedeni a přijati později, např. Afrodíté, Dionýsos a jiní.\n\nPrvní novodobý zdokumentovaný výstup na nejvyšší bod masivu Olympu Mytikas uskutečnili v roce 1913 Švýcaři Daniel Baud Bovy a Frédéric Boissonas, doprovázení Řekem Christosem Kakalosem. Poslední ze čtyř olympských štítů, Stefani, zdolal v roce 1921 švýcarský topograf M. Kurz, doprovázený opět Ch. Kakalosem.\n\n\n"}
{"id": "167845", "url": "https://cs.wikipedia.org/wiki?curid=167845", "title": "Mensa ČR", "text": "Mensa ČR\n\nMensa České republiky je společenská organizace, česká pobočka organizace Mensa International; dobrovolné, nepolitické, nezávislé a neziskové sdružení. Mensa na území ČR byla založena Hanou Drábkovou (která učinila první pokusy o založení již v roce 1968) na jaře roku 1989, registrována pak byla v březnu 1991. Členem Mensy se může stát každý, kdo dosáhne v testu inteligence, schváleném mezinárodním dozorčím psychologem Mensy International Ltd. (MIL), výsledku mezi horními dvěma procenty celkové populace.\n\nDle svých stanov Mensa přispívá k rozvíjení inteligence členů. Tento svůj účel Mensa ČR naplňuje tím, že se v současné době zaměřuje mj. na.:\n\nVedení a fungování Mensy řídí Rada Mensy v čele s předsedou organizace. Rada Mensy je volena každé dva roky. Hlasování je tajné, hlasy mají rovnou váhu. Současným předsedou Mensy ČR je Martin Sedláček.\n\nMensa České republiky organizuje vstupní testování IQ, vede agendu členů, vydává časopis Mensa, spravuje své internetové stránky a minimálně jednou ročně svolává valnou hromadu. Za to vše je zodpovědná jedenáctičlenná rada Mensy, redakční a internetová rada a skupina osob s autorizací pro vstupní testování.\n\nMensa je dobrovolnickou organizací. Všechny aktivity a projekty Mensy jsou vykonávány dobrovolníky, členy Mensy, zdarma a v jejich volném čase.\n\nVlastní provoz Mensy je financován z\n\nPod vlastním provozem se myslí\n\nNa financování ostatních činností, především na podporu nadaných dětí, Mensa (stejně jako jiné neziskové společnosti) vyhledává dotace, soukromé dary (daňově odpočitatelné), popř. výnosy z reklam na svém webu, ve vlastním časopise či z výnosů spolupráce s komerčními firmami.\n\nI když je Mensa zaměřena především na podporu nadaných dětí a rozvoj svých členů, nabízí mnohé aktivity širší veřejnosti.\n\nMensa mimo jiné pořádá množství zajímavých akcí, mezi které patří např. přednášky, exkurze nebo jiné volnočasové aktivity. Místní skupiny v jednotlivých krajích rovněž pořádají pravidelné schůzky.\n\nOdborné přednášky jsou významnou součástí mensovních aktivit, účastnit se jich mohou členové i veřejnost. Touto cestou Mensa zprostředkovává setkání se zajímavými osobnostmi a získávání nových informací. Posluchač přitom nemusí o daném tématu vůbec nic vědět, přednáška se mu dané téma snaží jednoduše přiblížit a seznámit jej s ním. Často jsou přednášky součástí jiných akcí, například celostátních setkání nebo se pojí s exkurzemi.\n\nPřednášky jsou koncipovány s ohledem na to, že posluchači nemusí být odborníky v dané oblasti. Velký důraz je kladen na dotazy účastníků. Často bývají přednášky i součástí větších akcí, například vhodně propojeny se zajímavými exkurzemi.\n\nTato setkání sdružují množství mensanů na jednom místě a v jeden čas. Konají se už od roku 1993, kdy se uskutečnilo první. V současné době jsou pořádána vždy dvě ročně, jedno na jaře a druhé na podzim. Organizátoři se přitom snaží, aby se konala v době podzimních prázdnin nebo státních svátků. Setkání se většinou koná pět dní, někdy i více, a zasahuje do víkendu.\n\nProgram setkání bývá zpravidla tento:\n\nTéměř všechny akce Mensy ČR jsou přístupné i pro nečleny, veřejnost, a valná většina informací (reportáží, článků apod.) je díky webu a časopisu Mensy přístupná komukoliv.\n\n\n\n"}
{"id": "167848", "url": "https://cs.wikipedia.org/wiki?curid=167848", "title": "Okres Dibrë", "text": "Okres Dibrë\n\nDibër nebo také Dibrë (albánsky: \"Rrethi i Dibrës\") je okres v Albánii. Má 86 000 obyvatel (2004) a rozlohu 761 km². Nachází se na severovýchodě země, jeho hlavním městem je Peshkopi.\n"}
{"id": "167849", "url": "https://cs.wikipedia.org/wiki?curid=167849", "title": "Datel", "text": "Datel\n\nDatel je český název pro 22 rodů ptáků z čeledi datlovitých. Z nich 21 je možné nalézt ve všech třech rodech podčeledi \"Picinae\" a jeden druh (datel antilský, \"Nesoctites micromegas\") tvoří samostatnou podčeleď \"Nesoctitinae\", sesterskou k \"Picinae\". V Česku žije datel černý.\n"}
{"id": "167850", "url": "https://cs.wikipedia.org/wiki?curid=167850", "title": "RAIL4CHEM", "text": "RAIL4CHEM\n\nSpolečnost RAIL4CHEM Eisenbahnverkehrsgesellschaft mbH (dříve psáno jako rail4chem Eisenbahnverkehrsgesellschaft mbH), zkráceně RAIL4CHEM nebo R4C (VKM: RACM), je německý železniční dopravce se sídlem v Essenu, který se zabývá nákladní železniční dopravou.\n\nSpolečnost založili v roce 2000 následující firmy aktivní v chemickém průmyslu a logistice související s chemickým průmyslem:\nKaždá z těchto firem měla v rail4chem podíl 25 %.\n\nNa počátku roku 2008 se původní vlastníci dohodli o prodeji rail4chem francouzské společnosti Veolia Cargo s tím, že celý prodej rail4chem bude dokončen v průběhu 1. pololetí roku 2008.\n\nFirma má dceřiné společnosti rail4Chem Benelux B.V., Haven, rail4chem transalpin AG, Basel, fer Polska S.A., Warszawa, které jsou dopravci v zemích Beneluxu, resp. Švýcarska a Polska. Mateřská firma je pak od 1. ledna 2005 držitelem licence pro provozování drážní dopravy ve Francii.\n\nOd 13. ledna 2005 je rail4chem – společně s dalšími zakládajícími členy Viamont (Česko), Comsa Rail Transport (Španělsko), Ferrovie Nord Cargo Srl. (Itálie) a LTE Logistik- und Transport- GmbH (Rakousko) – členem sdružení evropských nákladních železničních společností „European Bulls“. Toto sdružení nabízí svým zákazníkům služby v nákladní železniční dopravě s tím, že dopravcem v daném státě je vždy člen sdružení z tohoto státu, vůči zákazníkovi však sdružení vystupuje jednotně a není tedy nutné poptávat dopravu u každé společností zvlášť.\n\nV prosinci 2006 provozovala společnost celkem 43 lokomotiv, z toho 22 elektrických a 21 dieselových. Z tohoto počtu 34 kusů (14 elektrických, 20 dieselových) používala v mezinárodní dopravě.\n\nZákladem parku elektrických lokomotiv jsou stroje řady 185 (výrobce Bombardier), které firma buď vlastní nebo si je pronajímá od leasingových společností firem Angel Trains Cargo a Mitsui Rail Capital Europe. Dále si pronajímá lokomotivy řady 145 (výrobce ADtranz) od Deutsche Leasing, „Taurusy“ Siemens ES64U2 od firmy Hupac Deutschland a stroje řady 416 (švýcarská řada Re 4/4 Im vyrobené lokomotivkou SLM v roce 1945) od firmy Classic Rail.\n\nPark dieselových lokomotiv se skládá ze tří řad:\n\nStav pronájmu lokomotiv se může průběžně měnit podle momentálních potřeb firmy, uvedený stav odpovídá konci roku 2006.\n\n"}
{"id": "167851", "url": "https://cs.wikipedia.org/wiki?curid=167851", "title": "Abdou Diouf", "text": "Abdou Diouf\n\nAbdou Diouf (* 7. září 1935, Louga, Senegal) byl druhým prezidentem Senegalu.\n\nAbdou Diouf spatřil světlo světa v malém severosenegalském městě. Otec pocházel z kmene Serer a matka z kmene Tukulor. Základní a středoškolské vzdělání získal v nedalekém přístavním městě Saint Louis. Po maturitě se rozhodl studovat práva, nejprve v Dakaru a později v Paříži. \nPo návratu do vlasti zastával vysoké posty ve státní správě. Po otci pocházel se stejného kmene jako prezident Senghor, který jej v roce 1963 jmenoval osobním tajemníkem a o rok později generálním tajemníkem prezidentské kanceláře. Roku 1968 se Diouf stal ministrem plánování a průmyslu. Poté, co byla roku 1970 v Senegalu obnovena funkce premiéra, získal ji Diouf.\nPo Senghorově dobrovolném odchodu z presidentské funkce se v lednu 1981 stal druhým senegalským prezidentem a zároveň generálním tajemníkem Parti socialiste (PS, Socialistické strany) vzniklé ze Senghorova Union progressiste sénégalaise (UPS – Senegalský pokrokový svaz).\nNejdůležitějším krokem začátku Dioufovy presidentské kariéry byla liberalizace politického života v Senegalu. V letech 1982 – 1989, kdy fungovala Senegambijská konfederace, zastával rovněž funkci prezidenta její Spojené rady ministrů.\nDiouf se jako prezident snažil posílit význam Senegalu ve světě. Senegalské jednotky byly častou součástí nejrůznějších misí pod hlavičkou OSN i ECOWAS. Během svého prezidentství rovněž po dvě roční funkční období zastával pozici předsedy Organizace africké jednoty.\nNejvýraznějším domácím politickým problémem Dioufova prezidentství byly separatistické tendence v jižní části Senegalu – Casamance. Tento problém se Dioufovi nepodařilo zcela vyřešit.\nDiouf byl v letech 1983, 1988, 1993 opakovaně zvolen prezidentem, avšak postup vládnoucího režimu vůči opozici v čele s Abdoulaye Wadem nebyl vždy zcela spravedlivý.\nV prezidentských volbách roku 2000 se opět opakoval souboj Diouf – Wade. Tentokrát již Diouf své vítězství nezopakoval a čestně přiznal svoji porážku.\nPo odchodu z funkce se s manželkou přestěhoval do Francie. V říjnu 2002 byl zvolen generálním tajemníkem Mezinárodní organizace frankofonie.\n\n"}
{"id": "167860", "url": "https://cs.wikipedia.org/wiki?curid=167860", "title": "Karnátaka", "text": "Karnátaka\n\nKarnátaka (kannadsky ಕರ್ನಾಟಕ, \"Karnátaka,\" anglicky \"Karnataka)\" je svazový stát v jihozápadní Indii. Na severozápadě sousedí s Goou, na severu s Maháráštrou, na východě s Ándhrapradéšem, na jihovýchodě s Tamilnádu a na jihozápadě s Kéralou. Na západě omývají karnátacké břehy vody Arabského moře. Zahrnuje území jedinečné pobřežní oblasti Kónkan, dále části Západního Ghátu a Dekánské plošiny.\n\nStát Karnátaka vznikl v letech 1956-1960 z částí bývalých států Maisúr, Hajdarábád a Mumbaí. Hlavním městem je Bengalúr. Nové státní hranice při reorganizaci indických států v 50. letech byly navrhovány na základě jazykových hledisek a i když Karnátaka je jazykově roztříštěnější než některé okolní státy, přece jen tu převažuje drávidská kannadština.\n\nKarnátaka se dělí na 29 okresů (kannadsky ಜಿಲ್ಲೆ \"džille,\" pl. ಜಿಲ್ಲೆಗಳು \"džillegalu\" anglicky \"district,\" pl. \"districts).\"\n\n"}
{"id": "167862", "url": "https://cs.wikipedia.org/wiki?curid=167862", "title": "Listerióza", "text": "Listerióza\n\nListerióza je infekční onemocnění způsobené grampozitivní bakterií \"Listeria monocytogenes\". U lidí se vyskytuje spíše sporadicky, nicméně může dojít i k epidemiím, listerióza se také může stát nemocniční nákazou (nosokomiální výskyt). U zdravých lidí s dostatečnou imunitou probíhá bezpříznakově nebo jako onemocnění podobné chřipce, ale je příčinou potratů u těhotných žen, celkových septických onemocnění novorozenců a zánětů mozku a mozkových blan u starých a oslabených osob.\n\nPůvodcem listeriózy je malá grampozitivní tyčinka, \"L. monocytogenes\". Je to fakultativní intracelulární parazit, je schopná dlouhodobě přežívat v prostředí, vyskytuje se v půdě i vodě. Studie naznačují, že až 10 % lidí má ve střevě tuto bakterii, aniž by se u nich projevily příznaky nemoci.\n\nListerióza je zoonóza, onemocnět mohou i zvířata včetně hospodářských (např. ovce, skot), přičemž i mezi zvířaty se vyskytují bezsymptomatičtí nosiči, kteří bakterii vylučují tělními sekrety včetně výkalů a mléka. V přírodě jsou rezervoárem nákazy především hlodavci. Známa je také listerióza ptáků.\n\nListerióza je alimentární onemocnění, k nákaze dochází nejčastěji požitím kontaminované potraviny. V porovnání s dalšími bakteriálními nemocemi, které se přenášejí potravou, je vzácná:\n\n\n\"Údaje z Centra epidemiologie a Mikrobiologie \" \n\nNejčastěji se nakazí kojenci mladší jednoho měsíce a lidé ve věku nad 60 let, v dalších 30 % případů jsou pacientkami těhotné ženy. Těhotné ženy ve věkové skupině do 40 let tvoří dokonce 60 % všech zaznamenaných případů listeriózy. Další ohroženou skupinou jsou lidé, jejichž imunitní systém byl nějakým způsobem oslaben: onkologičtí pacienti, HIV pozitivní, lidé s onemocněním ledvin, diabetici nebo pacienti po transplantacích, kteří užívají léky potlačující imunitní odpověď organismu, a lidé dlouhodobě užívající léky obsahující glukokortikoidy.\n\nV naprosté většině případů se listerióza vyskytne jako jednotlivé sporadické onemocnění, je proto obtížné zjistit, odkud nákaza pochází. Při kontaminaci potravin při výrobě nebo při zpracování, dostanou-li se takové potraviny k většímu množství lidí, způsobuje epidemie.\n\nK infekci dochází nejčastěji perorálně infikovanými potravinami, k pomnožení L. monocytogenes v potravinách může dojít při primární kontaminaci syrových potravin (např. nedostatečně pasterizované mléko, měkké sýry, paštika, nemytá zelenina) a dále při sekundární kontaminaci v průběhu vlastního vaření a uchování hotových pokrmů při pokojové teplotě, zkřížené kontaminaci při přípravě potravy a při nedostatečné osobní hygieně pracovníků manipulujících s potravinami.\n\nMezi rizikové potraviny z hlediska nákazy listeriózou patří:\n\n\nObecně jsou rizikem všechny potraviny, které se před vlastní konzumací tepelně neupravují a pokrmy, které byly dlouho skladovány v chladničce - L. monocytogenes se dokáže, i když pomalu, množit i při teplotě 4 °C a proto se po nějaké době z původně neškodné potraviny může stát líhniště listérií. Listérie se zničí varem.\n\nDalším způsobem přenosu je vertikální, kdy se plod nebo novorozenec nakazí od matky \"in utero\" nebo během porodu stykem s vaginálními sekrety, které obsahují živé bakterie.\n\nMožný je také přenos kontaminovanými pomůckami, byly popsány hromadné výskyty na novorozeneckých odděleních.\n\nVzácnější popsané případy je nákaza skrze spojivku oka, popsaná u zaměstnanců drůbežích jatek, a kožní forma onemocnění, která se může vyskytnout u lékařů, kteří jsou ve styku s nemocnými novorozenci, nebo u veterinářů, kteří jsou v kontaktu s nemocnými zvířaty nebo potracenými plody.\n\nInfekční dávka u citlivých osob může činit pouhých 1000 bakteriálních buněk , i když záleží také na virulenci konkrétního kmene.\n\nProblémem u listeriózy není její rozšíření a velké množství pacientů, spíše je to velká mortalita u vnímavých skupin obyvatel. Průměrná mortalita může dosahovat 20 až 30 %, u pacientů nad 60 let se již blíží 60%, neléčená encefalická forma může vést ke smrti i v 70 % případů .\n\nListerióza často vede ke smrti nenarozeného plodu a k potratu, smrtnost novorozenců je 30-50% \n\nU dospělých, zdravých osob naopak často probíhá bezpříznakově, tyto případy často zůstávají neodhaleny. Všechny nemocné osoby vylučují bakterie v tělních sekretech a ve výkalech, a to až po dobu několika měsíců.\n\nPo inkubační době, která trvá nejčastěji kolem 3 týdnů (rozpětí 3-70dnů), se mohou objevit symptomy nemoci. Listerióza se může projevovat několika odlišnými způsoby:\n\n\nTato forma listeriózy se může objevit u předtím zdravých, netěhotných dospělých . Typicky se objevuje do 24 hodin po požití velkého množství bakterií a trvá asi 2 dny. Projevuje se horečkou, vodnatým průjmem, nevolností, mohou se objevit bolesti hlavy, kloubů a svalů.\n\nL.monocytogenes se vyskytuje jen ve střevech, nešíří se dál.\n\n\nNapadne-li L. monocytogenes bílé krvinky, dostane se v nich do krve. Bakterémie je obecné označení pro stav, kdy se v krvi nacházejí živé bakterie. Klinicky se projevuje jako akutní horečnaté onemocnění provázené bolestmi svalů, kloubů, hlavy a zad, můžou se objevit průjmy nebo nevolnost. Tato forma postihuje dospělé netěhotné osoby, při dalším oslabení imunitního systému může přejít v encefalickou formu.\n\n\nTato vážná forma listeriózy se nejčastěji objevuje u novorozenců, starých osob a osob oslabených nemocí, jako jsou nádorová onemocnění, HIV nebo AIDS, diabetes, cirhóza jater nebo astma, a také u pacientů po transplantacích, kteří užívají léky potlačující imunitní odpověď organismu.\n\nL. monocytogenes má afinitu k mozkové tkáni, zvláště k mozkovému kmeni a obalům mozku, a nezabrání-li imunitní systém šíření nákazy v organismu, projeví se listerióza jako meningitida,meningoencefalitida nebo encefalitida. To se projevuje změnami vědomí, křečemi, zmateností a dalšími nervovými příznaky, v pokročilém stadiu kómatem a často i smrtí.\n\nL. monocytogenes je až pátá nejčastější příčina bakteriální meningitidy, ale zato vykazuje největší mortalitu, 22% . Hnisavá forma encefalitidy je běžná u novorozenců, po vyléčení může vést k hydrocefalu nebo mentálnímu postižení.\n\nRhomboencefalitida, tedy zánět mozkového kmene, je vzácná forma listeriózy, která se objevuje u zdravých, dospělých osob. Nejprve se objevuje horečka provázená nevolností, zvracením a bolestí hlavy, následují poruchy funkce hlavových nervů, poruchy funkce mozečku nebo hemiparézy a hypestézie, následují poruchy vědomí. Průměrná smrtnost dosahuje 51%, u neléčených pacientů je 100%, při léčbě ampicilínem nebo penicilínem méně než 30%, nicméně 61% vyléčených pacientů přetrvávají neurologické potíže.\n\nV 10% případů encefalické formy se vytvoří abscesy v mozku.\n\n\nTěhotné ženy jsou zvláště vnímavé k listerióze, vyskytuje se u nich bakteriémie, ale encefalická forma je vzácná. Namísto toho se listérie koncentrují v pohlavních orgánech, napadají dělohu a fétus. U žen samotných probíhá infekce bez vnějších příznaků nebo se objeví symptomy připomínající chřipku, infekce ale způsobí zánět placenty a plodových obalů a infekci plodu, která může vést k potratu (hlavně v druhém a třetím trimestru) nebo vyvolá předčasný porod. Asi 22% případů končí intrauterinní smrtí nebo smrtí novorozence v důsledku celkové sepse, u dvou třetin přežívajících novorozenců se listerióza objeví až po porodu jako celková sepse nebo jako hnisavá meningitida.\n\n\nNovorozenci jsou také velmi vnímaví k infekci. K infekci může dojít už během porodu stykem s infikovanými vaginálními sekrety, má-li matka listeriózu, byly popsány i případy přenosu infikovaným materiálem na novorozeneckém oddělení. Průběh onemocnění závisí na tom, kdy se objeví první příznaky nemoci.\n\nOnemocnění novorozenců mladších 5 dnů se projevuje sepsí, horečkou, problémy s dýcháním a neurologickými poruchami. Může vést ke tvorbě granulomů ve všech vnitřních orgánech a ke smrti. Mortalita je v tomto případě vysoká, 20-30%.\n\nU starších novorozenců je typickým nálezem meningitida.\n\n\nEndokarditida, neboli zánět osrdečníku, se vyskytuje asi 7,5% případů listeriózy dospělých osob. U této formy je vysoké riziko vzniku sepse a má vysokou smrtnost (48%)\n\n\nZánět pobřišnice se může objevit zvláště u pacientů s cirhózou jater.\n\n\nKožní příznaky, jako je vyrážka nebo puchýře, někdy provázené horečnou nebo zimnicí, se mohou objevit u lidí, kteří přišli do styku s infekčním materiálem, jako jsou nemocní novorozenci nebo mrtvé plody. Dostane-li se větší množství bakterií do oka, mohou způsobit zánět spojivek. Další popsané projevy zahrnují septickou artritidu, osteomyelitidu nebo zápaly plic.\n\nK listerióze je vnímavých i mnoho druhů domácích i divoce žijící zvířata, z domácích zvířat jsou nejcitlivější přežvýkavci, zvláště skot a ovce. Typickým projevem je meningoencefalitida často končící úhynem nebo aborty a záněty dělohy. Nejčastěji se nakazí kontaminovanou siláží.\n\nNakažená zvířata vylučují původce výkaly i mlékem. V Česku se listerióza v chovech vyskytuje sporadicky jako enzootie.\n\nDiagnóza listeriózy je potvrzena kultivačním nálezem L.monocytogenes ve stolici, v krvi, mozkomíšním moku, v placentě a mrtvém plodu při potratu nebo ve vzorcích jater, ledvin nebo sleziny při pitvě pacientů se septickou formou, event. ve vzorcích mozkové tkáně při encefalické formě.\n\nL. monocytogenes je citlivá k penicilinu, ampicilinu, vancomycinu, ciprofloxacinu, linezolidům, azithromycinu a kotrimoxazolu. Betalaktamová antibiotika se používají v kombinaci s aminoglykosidy (např. Gentamicin). Léčba trvá 2-6 týdnů, v závislosti na typu nemoci.\n\nProti listerióze není očkování, jedinou prevencí je důkladná tepelná úprava potravin a dodržování hygienických opatření.\n\n"}
{"id": "167869", "url": "https://cs.wikipedia.org/wiki?curid=167869", "title": "Immanuel Wallerstein", "text": "Immanuel Wallerstein\n\nImmanuel Maurice Wallerstein (28. září 1930 New York – 31. srpna 2019) byl americký sociolog, historik a ekonom, autor teorie světového systému. Předpokládá, že zárodek dnešního hospodářského systému vznikl v 16. století v souvislosti s dělbou práce mezi merkantilistickými obchodními státy severozápadní Evropy (Nizozemsko, Anglie, severní Francie, Flandry) a obilnářskými oblastmi kolem Baltského moře (dnes severní Německo a Polsko). Teorie vychází z analýzy historicko-geografického vývoje (resp. předpokladů) a jejím základem jsou především obchodní (ekonomické) vztahy mezi státy, resp. zónami.\n\nProvádí klasifikaci civilizací do 3 kategorií:\n\n\n\n\nTechnologie a hlavně ideologie jsou v novém kontextu reinterpretovány (např. apokalypsa sv. Jana v Tichomoří – cargo kult). Obchod – především luxusní zboží.\n\nVýznamy, které se rodí v jádrové oblasti, mohou být na periferii zpochybněny a v marginální zóně nahrazeny významy zcela odlišného rázu.\n\nAutor vychází při analýze ekonomických faktorů globální politiky (dichotomie mezi prací a kapitálem) z Karla Marxe, zároveň však kritizuje Marxův postoj k filozofii dějin, dialektice či akumulaci kapitálu. Podle Immanuela Wallerstein je faktem, že dosavadní historické systémy byly nerovné a nedemokratické, což ale nedokazuje, že budoucí systém může být rovnostářský a demokratický. Výsledkem krize podle Wallerstein může, ale také nemusí být spravedlivější a demokratičtější společnost. Podle Wallerstein může být kapitalismus nahrazen socialistickou ekonomikou a to v důsledku zvětšování zisku, který skončí tehdy, když se míra zisku začne zmenšovat, náklady se podle Wallerstein zvyšují a tento trend dovede systém do kolapsu.\n\n\n"}
{"id": "167875", "url": "https://cs.wikipedia.org/wiki?curid=167875", "title": "Léopold Sédar Senghor", "text": "Léopold Sédar Senghor\n\nLéopold Sédar Senghor (9. října 1906, Joal, Senegal – 20. prosince 2001, Francie) byl básníkem a prvním prezidentem Senegalu.\n\nNarodil se v malé rybářské vesnici bohatému otci z kmene Serer a peulské matce. Sererové na počátku 20. století vyznávali směs animismu a křesťanství a jejich společnost byla značně matriarchální. Navštěvoval katolickou misijní školu, poté studoval v Dakaru a později v Paříži, kde roku 1932 získal francouzské občanství. Ve Francii několik let působil jako učitel. Podílel se na vytvoření konceptu literárního hnutí \"négritude\" spočívajícího v odmítnutí koloniálních hodnot a v oslavě africké minulosti a tradičního uspořádání africké společnosti. Négritude se výrazně projevuje v jeho básnické tvorbě plné takřka mýtických obrazů z africké minulost.\n\nPo vypuknutí 2. světové války vstoupil do francouzské armády, byl zajat a rok a půl strávil v zajateckém táboře. Po válce byl opakovaně zvolen jako zástupce Senegalu do francouzského Národního shromáždění.\n\nV dubnu 1959 se po vzniku Federace Mali stal předsedou jejího federálního shromáždění. Když se Senegal stal po krátkém životě Federace Mali 5. září 1960 nezávislým, Senghor se stal jeho prvním prezidentem.\n\nSenghorovy politické postoje byly blízké socialismu, nikdy však nebyl marxistou. Socialismus podle Senghora nebyl v Africe ničím novým, Senghor viděl jeho blízkost kolektivistickému uspořádání tradiční (předkoloniální) africké společnosti, tak opěvované konceptem négritude.\n\nRoku 1962 po odhaleném spiknutí vedeném předsedou vlády, převzal Senghor i tento úřad a nová ústava z března 1963 posílila prezidentské pravomoci. Senghorův Union progressiste sénégalaise (UPS – Senegalský pokrokový svaz) se roku 1966 stal jedinou povolenou politickou stranou.Blízká byla Senghorovi i myšlenka africké jednoty. Pod jeho vedením se stal Senegal roku 1974 zakládajícím členem ECOWAS – Západoafrického ekonomického společenství.\n\nPo studentských nepokojích v 70. letech byl Senghor nucen od politické monopolizace ustoupit. Uvolňování politického systému začalo povolením dalších dvou stran v roce 1976. Ekonomické problémy a další tlak na politické reformy však vedl k Senghorově rezignaci v prosinci 1980. To, že se Senghor dobrovolně vzdal moci, což byl v tehdejší Africe nevídaný jev, mu přineslo mezinárodní uznání a pověst demokrata. Po svém odchodu do politického důchodu pobýval střídavě v Dakaru, Paříži a v Normandii, odkud pocházela jeho druhá manželka. V roce 1983 byl zvolen členem Francouzské akademie.\n\nZemřel 20. prosince 2001 a Jacques Chirac po jeho smrti poznamenal: „Poezie ztratila mistra, Senegal státníka, Afrika vizionáře a Francie přítele.“\n\nČesky vyšly Senghorovy básnické sbírky Zpěvy stínu (1947) a Nokturna (1967).\n"}
{"id": "167876", "url": "https://cs.wikipedia.org/wiki?curid=167876", "title": "Max Lucado", "text": "Max Lucado\n\nMax Lupado (* 1955) je americký kazatel a autor knih s křesťanskou duchovní tematikou a knih pro děti. Působil jako misionář v Brazílii. V současnosti působí ve sboru \"Oak Hills Church of Christ\" v Texasu.\n\n\n"}
{"id": "167879", "url": "https://cs.wikipedia.org/wiki?curid=167879", "title": "José Ortega y Gasset", "text": "José Ortega y Gasset\n\nJosé Ortega y Gasset (9. května 1883 Madrid – 18. října 1955 Madrid) byl španělský filosof, sociolog a esejista, jeden z představitelů Generace 1914 a tzv. Novecentismu.\n\nV letech 1897 až 1898 studoval na Universidad de Deusto a mezi lety 1898 a 1904 Universidad Complutense de Madrid, kde získal doktorský titul z filosofie. Později pokračoval ve svém vzdělávání na řadě vysokých škol v Německu. V roce 1910 se stal profesorem metafyziky na Madridské univerzitě, kde působil až do roku 1936.\n\nOd roku 1931 působil jako republikánský poslanec. Po začátku občanské války ve Španělsku se uchýlil do exilu, ze kterého se vrátil v roce 1945.\n\nJeho nejznámějším dílem byla kniha Vzpoura davů (La rebelión de las masas), ve které kritizuje tzv. davového člověka.\n\n\n\n"}
{"id": "167882", "url": "https://cs.wikipedia.org/wiki?curid=167882", "title": "Mistrovství světa v orientačním běhu 1972", "text": "Mistrovství světa v orientačním běhu 1972\n\n4. Mistrovství světa v orientačním běhu proběhlo ve dnech 14. až 16. září roku 1972. Pořadatelskou zemí bylo Československo. Hlavním dějištěm závodů tehdy bylo rekreační centrum Staré Splavy na severovýchdním břehu Máchova jezera poblíž města Doksy. V mužích tu startovalo 77 závodníků a v ženách 49 závodnic ze 17 zemí světa. Ve štafetových závodech startovalo 8 mužských čtyřčlenných a 12 ženských tříčlenných štafet. Československo reprezentovali: Josef Borůvka, Eva Folprechtová, Anna Handzlová, Jaroslav Hořínek, Jaroslav Jašek, Zdeněk Lenhart, Naděžda Mertová, Petr Uher a Renata Vlachová. Československá výprava na tomto mistrovství získala historicky druhou bronzovou medaili. Vybojovaly ji ženy v závodě štafet ve složení Anna Handzlová, Renata Vlachová a Naděžda Mertová. Úspěšných výsledků v závodě jednotlivců dosáhli muži 5. a 8. místem.\n\nÚplná medailová tabulka:\n"}
{"id": "167885", "url": "https://cs.wikipedia.org/wiki?curid=167885", "title": "Mytikas (Olymp)", "text": "Mytikas (Olymp)\n\nMytikas ( ) je nejvyšší vrchol pohoří Olymp a současně nejvyšší hora Řecka. Dosahuje nadmořské výšky 2917 m a je tak nejvyšším ze sedmi vrcholů na hlavním olympském hřebeni. Název pochází ze slova \"Myt\", což znamená nos. Nachází se asi 30 km na západ od jihozápadního pobřeží Soluňského zálivu Egejského moře. Podle starých řeckých pověstí zde sídlí řečtí bohové.\n\n"}
{"id": "167890", "url": "https://cs.wikipedia.org/wiki?curid=167890", "title": "Nikola Šuhaj loupežník", "text": "Nikola Šuhaj loupežník\n\nNikola Šuhaj loupežník (1933) je románová balada českého spisovatele Ivana Olbrachta.\n\nPříběh se odehrává v Podkarpatské Rusi zejména po, ale z počátku i během první světové války.\n\nCelý příběh je vsazen do už zmíněné Podkarpatské Rusi. Tento kraj je zapomenutý, lidé jsou zde velmi chudí a jejich jedinou obživou jsou zdejší lesy, kde prý ještě žije Bůh a kde můžeme najít nejrůznější začarovaná místa, kam by nevkročil ani jelen, ani medvěd, ani člověk. Ivan Olbracht zde vytvořil dvě roviny – legenda Nikola a jeho skutečný život – které se vzájemně prolínají. Kniha má jako poslání vyjádřit oprávněné spravedlnosti lidí a touhu po svobodě.\n\nDěj knihy začíná za války, kdy mladý Nikola Šuhaj a jeho německý kamarád utekli z fronty a schovali se v chýši jedné ruské ženy. Ta jim namíchala lektvar, díky němuž se od nich budou odrážet všechny kulky a nebude je možno zastřelit (viz pověst Fekst). Na oplátku jí slíbili, že si vezmou její dvě hloupé a zablešené dcerky. Na druhý den však zjistili, že je to čarodějnice, a tak ji zabili a utekli. Poté se rozešli každý svou cestou a nikdy se už nespatřili. Po válce se Nikola vrací domů do rodné Koločavy, kde také bydlí jeho milá Eržika, se kterou se pravidelně schází, a kterou velmi miluje. Jenže po válce je Koločava v totální bídě, a tak její obyvatelé začínají řádit. Vyrabují místní notářství a židovské obchody, sesadí starostu a nastolí nový řád. To se ale nelíbí četníkům, tak na ně druhý den posílají ozbrojenou eskortu vojáků, kterou je chtějí přinutit k poslušnosti. V tuto chvíli se však Nikola stává obávaným loupežníkem a zároveň legendou. Bohatým bere a chudým dává a nikdy nikoho – mimo sebeobranu nebo ze spravedlivé msty – nezabije. Se svými kamarády a mladším bratrem Jurajem přepadává poštovní vozy, bohaté Židy, krade zboží a peníze, které pak dává lidem. Četníci se ho pořád pokouší lapit, ale nedaří se jim to, tak lapí Eržiku. Přestože všechny, co s ním kdy promluvili, bijí a pronásledují, nikdo nejde proti němu. Nakonec četníci spolu s Židy vypisují odměnu na jeho hlavu. Nikolovi kamarádi se odměnou nechají zlákat – zčásti i proto, že Jura, Nikolův mladší bratr, zabil otce jednoho z nich. Vylákají ho na louku, jeden z jeho kamarádů mu zatne zezadu sekyru do hlavy a Nikola umírá. Nakonec však stejně žádnou odměnu nedostanou. Eržika se po jeho smrti znovu vdá a porodí jeho dceru Anču. Nikola je pohřben na Koločavském hřbitově, bez náhrobku a bez rakve, ale jeho legenda žije dál v Koločavských lesích.\n\n„To vůbec nedělá Nikola!“\nKapitán zůstal na zlomek sekundy jakoby přimrazen. Neboť ten chlap zde vyslovil jen jeho nejtajnější podezření. Ale pak vyskočil.\n„Lžeš! Lžeš, pse!“ Sápal se mu na hrdlo. „Lžeš! Lžeš! Lžeš!“\nAle kapitánovo dupání se změnilo v prudké pobíhání školní světnicí.\n„Jak to víš?“ vykřikl, znova se u něho postaviv, a nečekaje na odpověď, dal se opět v běh třídou, z rohu do rohu.\nZnělo to nepravděpodobně, nemožně, a přece vyslovoval Derbak Derbačok jen jeho myšlenku. Neboť opravdu: narostla Šuhajovi křídla, že mohl ráno loupit zde a v noci sedmdesát kilometrů odtud? Ta rychlost mu byla dávno podezřelá. Ale pak někdo vraždí na Šuhajův účet!! Pak, hrůza! nemá co dělat s jedním banditou! Pak nemá co dělat ani s bandou zločinců! Pak má co dělat s celým okresem loupežných vrahů! Hrůza! Hrůza!\nS výslechem Derbaka započato nanovo.\nKapitán znova usedl za stůl.\n„Jak to víš?“\n„Nikola nikdy nevraždil.“ Ale hned se opravil. „Kromě četníků,“ dodal, jsa za to probodáván důstojnickým pohledem.\n\nZa tento román byl Olbracht v roce 1933 poctěn Státní cenou za literaturu. Udělení Státní ceny nebylo obecně schvalováno, ale vyvolalo i bouřlivý odpor, a to zvláště mezi četníky na tehdejší Podkarpatské Rusi. Některá periodika tvrdila, že „přiznání ceny v době, kdy 48 četníků bylo těmito individui sprovozeno ze světa, vzbudilo v řadách četnictva hluboké politování a udělení ceny stalo se patrně omylem\".\n\nSpisovatel reagoval na tyto negativní ohlasy článkem „\"Loupežník Šuhaj a ‚rozhořčení‘ četníci\"\", který uveřejnil v týdeníku „\"Čin\"\". Mimo jiné v něm napsal: \"„V Nikolaji Šuhajovi líčím poválečné poměry v karpatské vsi a také zuřivý boj mezi orgány státní moci a loupežníkem a jeho přáteli. Doba a kraj daly tomuto boji ráz, a z obou stran docházelo ke krutostem. Hledíme-li na postavu Šuhajovu staticky, zejména v době, kdy s ním měly co činiti úřady nově se tvořícího státu, a díváme-li se občansky, můžeme dáti četnickým orgánům klidně za pravdu, že Šuhaj byl bandita. Jenže literatura je něco jiného než bezpečnostní služba, oči umělcovy hledívají jinak než oči státních orgánů a Šuhaj z tvořící se legendy není Šuhajem z roku 1920 a 1921. Má kniha je román, a ne historická monografie, a rozumí se samo sebou, že věci v ní se neudály tak jako ve skutečnosti a osoby v knize vystupující že nejsou lidé opravdoví.\"\"\n\nKniha se stala motivem pro několikanásobné divadelní ztvárnění, existuje i několik filmových a televizních verzi příběhu.\n\n\n\n\n\n"}
{"id": "167898", "url": "https://cs.wikipedia.org/wiki?curid=167898", "title": "Pinatubo", "text": "Pinatubo\n\nPinatubo je sopka nacházející se v pohoří Zambaleské hory na Filipínách. Vulkán leží na jihozápadě ostrova Luzon. Kaldera nacházející se na vrcholu po výbuchu v roce 1991 má 2,5 km v průměru a je částečně vyplněna jezerem. Ještě před výbuchem byla udávaná výška sopky 1780 m. Posledních 300 metrů se propadlo do vrcholové kaldery.\n\nV červnu 1991 došlo k druhé nejprudší sopečné erupci 20. století. Do této doby byl komplex lávových dómů takřka neznámý. Tyto erupce byly pliniovského charakteru. Sopka vyvrhla do atmosféry asi 10 km³ hornin a popílku a množství sopečných plynů, ze kterých vzniklo okolo 30 megatun aerosolu kyseliny sírové. Výška kouřového sloupce dosáhla 40 km a dosáhla tak až do stratosféry. Pyroklastické proudy, ženoucí se po svazích sopky rychlostí až 80 km/h, vyplenily zem až 17 km od sopky a lahary zdevastovaly obce ležící až 60 km daleko. Současně s výbuchem napadal oblast \"tajfun Yuna\", který se také podepsal, spolu se sopkou, pod takřka 500 lidských životů zmařených bezprostředně po výbuchu. Popel vyvrhnutý do vzduchu zatemnil oblohu na několik dní a malé aerosolové částice putovaly kolem planety ještě měsíc po výbuchu a snížily tak globální teplotu. Výbuch také poškodil americkou leteckou základnu Clark, která byla poté následně uzavřena.\n"}
{"id": "167900", "url": "https://cs.wikipedia.org/wiki?curid=167900", "title": "Bong", "text": "Bong\n\nBong či bongo je speciální druh dýmky určený ke kouření především marihuany. Kouření přes bong se liší od obyčejného jointu nebo dýmky tím, že kouř nejprve prochází vodou (případně jinou neperlivou, avšak možno i přes perlivou tekutinou), čímž se ochladí a částečně vyčistí.\n\nJedná se o „trubku“, v níž je umístěna dutá tyčka. Ta ústí pod hladinu vody v rouře a na jejím opačném konci je našroubován tzv. \"kotel\" (místo pro marihuanu). Důležitou součástí bongu je též tzv. \"turbo\" (nebo také brzda, díra, pojistka). Turbo je vyvrtaná díra v rouře a bývá zpravidla umístěna ve spodní části bongu nad hladinou vody (aby nevytékala).\n\nV dnešní době existuje několik druhů bongů z nejrůznějších materiálů (akryl, sklo, keramika, kov, ale i třeba bambus) a s délkou „trubek“ od cca 15 cm do cca 1,5 m. Průměry trubek se také mohou lišit.\n\nTzv. Ice Bong je bong se zúženým hrdlem, do kterého se dá led a do baňky se dá voda (pro co nejvyšší čistotu samotného kouře) a led poté kouř ochlazuje na příjemnou teplotu.\n\nZákladními potřebami je tabák nebo bylina a voda. Voda se nalije do roury tak, aby nevytékala skrz turbo (její množství závisí na druhu bongu), do kotle se napěchuje kouřený materiál, prstem jedné ruky se zacpe turbo a druhou rukou se zapálí kotel. Nyní již kuřák může přiložit svá ústa k vrcholu a začít do sebe vtahovat kouř. Během tzv. \"kotlení\" (plnění roury kouřem) je nutné držet zacpané turbo a přitom pořádně „sát“. Jakmile je po intenzivním sání veškeré kuřivo spáleno a roura je plná kouře, kuřák turbo pustí a všechen kouř (nebo pokud možno co nejvíce) nasaje do plic. Bong se dá kouřit buď čistý, anebo s přidáním tabáku stejně jako joint, ovšem potom má bong trošku jiné účinky. Po vykouření bongu je možno pozorovat stav tzv. \"zbombení\", tj. stavu intenzivní intoxikace marihuanou.\n\nGravity bong, také \"bucket bong\" (popřípadě kýbl) je vzácnější forma bongu, kdy se kotel umístí na ústí nádoby (láhve), která je naplněná vodou a dole (pod hladinou) má dočasně ucpanou díru. Naráz se zapálí obsah kotle a pustí spodní díra, voda z bongu vytéká, čímž vzniká v láhvi podtlak a tím pádem sání vzduchu přes kotel zapálený a naplňování láhve kouřem místo vody. Když voda vyteče je možné inhalovat takto vzniklý kouř. Na rozdíl od klasického bongu zde nedochází k filtraci přes vodu.\n\n"}
{"id": "167909", "url": "https://cs.wikipedia.org/wiki?curid=167909", "title": "Faure Gnassingbé", "text": "Faure Gnassingbé\n\nFaure Gnassingbé Eyadéma (* 6. června 1966, Afagnan, Togo) je čtvrtým prezidentem Toga.\n\nV africkém Togu přešel v roce 2005 prezidentský úřad z otce na syna. Po smrti Gnassingbé Eyadémy, který vládl Togu 38 let, dosadila armáda na prezidentský post jeho syna Faurea.\n\nFaure se narodil jen rok před tím, než jeho otec stanul v čele Toga, a vyrůstal tak jako syn prezidenta. Mohl získat vzdělání na vybraných universitách – vystudoval ekonomické obory na pařížské Sorbonně a americké universitě George Washingtona (George Washington University). Po ukončení studia spravoval finanční záležitosti otcova rozsáhlého majetku uloženého v zahraničí.\nDo politiky vstoupil poměrně pozdě. Nejprve v červnu 2002 získal ve volbách křeslo v tožském parlamentu a brzy na to jej otec jmenoval ministrem telekomunikací a dolů. Přestože stárnoucí prezident prohlašoval, že svému lidu nehodlá vnutit svého nástupce, koncem roku 2002 vládní strana prosadila změnu ústavy, která snižovala požadovaný věk prezidentského kandidáta na 35 let.\n\nDlouholetý vládce Toga odešel 5. února 2005. Nebylo překvapením, že armáda vzápětí prohlásila prezidentem Faurea na úkor Fambary Ouattary Natchaby, předsedy parlamentu, na kterého postavení hlavy státu mělo přejít podle ústavy. EU v čele s Francií sice odsoudila převzetí moci synem zemřelého prezidenta Faurem Gnassingbém, avšak nepodnikla žádné další kroky k Natchabově podpoře. Prostředky k tomu Francie s jednotkami dlouhodobě rozmístěnými v Togu bezesporu měla. Prezident Chirac však spíše zdůrazňoval lítost nad odchodem svého osobního přítele. Postoj okolních afrických států vůči událostem v Togu byl ostřejší než postoj EU. Sousední země odmítly uznat nového prezidenta a události v Togu označily za vojenský převrat. Mezinárodní společenství požadovalo, aby se v Togu uspořádalo řádné prezidentské volby.\n\nFaure Gnassingbé sice pod tlakem ze zahraničí 25. února odstoupil, avšak měl dostatek času k tomu, aby konsolidoval svoji pozici před chystanými volbami, ve kterých se následně ucházel o prezidentský úřad. V dubnových volbách získal přesvědčivých 60,6 % hlasů. Vývoj v Togu tak vedl k situaci, kdy u moci zůstala skupina zapojená do francouzsko-afrických patronsko-klientských vztahů. Opozice volby zpochybnila a v nepokojích zahynulo několik set lidí. Volby byly přes protesty opozice mezinárodními pozorovateli z členských států ECOWAS označeny za spravedlivé. Někteří pozorovatelé však následně v soukromí vyjadřovali překvapení nad oficiálním výrokem a upozorňovali na závažná porušení pravidel voleb.\n\nFaure Gnassingbé premiérem jmenoval představitele umírněné opozice a opozice participuje i na dalších vládních postech. Klíčové pozice v nejsilnější straně Rassemblement du peuple togolais (RPT - Shromáždění tožského lidu) však patří Fauremu a jeho bratru Kaptchovi Gnassingbému, který zastává rovněž funkci ministra obrany.\n\nV pořadí čtvrtý tožský prezident je označován za tichého člověka, který málokdy mluví na veřejnosti a umí dobře naslouchat. Podobně jako jeho otec se politicky opírá o naprostou oddanou armádu.\n"}
{"id": "167910", "url": "https://cs.wikipedia.org/wiki?curid=167910", "title": "Lipý", "text": "Lipý\n\nHrad Lipý se nachází v centru České Lípy v Libereckém kraji. Původní gotický vodní hrad z 13. století byl v 17. století přestavěn na renesanční zámek, který byl po druhé světové válce z větší části zbourán. Po roce 1995 jsou zbytky původního hradu upravovány a areál vodního hradu Lipý je využíván pro kulturní akce města. Je chráněn jako kulturní památka České republiky, zapsaná do registru pod číslem 33047/5-2772.\n\nHrad založil zhruba v roce 1268 na ostrově mezi tehdejšími rameny řeky Ploučnice Chval z rodu Ronovců, nejspíše na místě strážného hrádku srbských Milčanů. V dostavbě dřevěného sídla pokračoval jeho syn Čeněk (možná byl zakladatelem on), který se jako první z rodu psal v roce 1277 „z Lipé“. Protože padl roku 1278 v bitvě na Moravském poli, hradním pánem se stal jeno syn Jindřich z Lipé, významný šlechtic králova dvora. Listiny, dosvědčující prodeje či převody hradu se z dob před rokem 1320 nedochovaly. Kolem hradu byly stavěny další budovy včetně kostela a v období mezi roky 1305 až 1319 Jindřich z Lipé zde založil městečko, dnešní Českou Lípu.\n\nPůvodní hrad byl tvořen dřevěnou obytnou stavbou na západní straně dispozice. Obehnána byla příkopem s vnějším valem, zakončeným s největší pravděpodobností dřevěnou palisádou. Krátce po založení hradu byla v severní části vybudována mohutná kamenná věž kruhového půdorysu o průměru 12,6 m (bergfrit), která sloužila nejen jako skladiště, ale byla hlavně posledním útočištěm obránců hradu. V místech dnešního vstupu na hrad stávala dřevěná obytná budova, z níž se dochovaly pouze základy pece.\n\nJiž zmíněný Jindřich z Lipé započal s prvními přestavbami, takže před rokem 1300 se z dřevěného stává Lipý hradem kamenným. Zboural dřevěné palisády i val a místo nich nechal postavit lomené kamenné hradby. V nich byla vstupní brána na východní straně a v jihozápadní části byl postaven kamenný, patrový podsklepený palác. Z něj se zachovaly viditelné základy. V průběhu 14. století došlo již s novými vlastníky k výstavbě nového paláce na jižní straně a záchodové věže, vysunuté do hradního příkopu, na severní straně. Součástí nového paláce byly sklepy s unikátními výstužnými žebry v klenbě.\n\nV roce 1319 se Jindřich rozhodl Lipý prodat Berkům z Dubé, svým příbuzným rozvětveného rodu Ronovců a odstěhoval se na Moravu. Prvním z řady nových vlastníků byl bohatý Hynek Berka, psaný z Dubé a Lipé, nejvyšší pražský purkrabí jako jeho otec, po jeho smrti v roce 1348 jeho syn, také Hynek. Když ten roku 1361 zemřel, hrad převzal bratr Jindřich a po něm synovec Hynek. Kolem roku 1400 je jako vlastník zmiňován jiný Hynek, přezdívaný Hlaváč.\n\nBerkové postavili dodnes stojící východní bránu a v části jižní další z paláců. Dnes z něj zůstaly základy a bytelné, vyztužené sklepy.\n\nV první etapě držení hradu rodem Berků zůstal přes sto let, do husitských válek. Dne 19. května 1426 jej i s okolím dobylo a vypálilo sirotčí husitské vojsko vedené Janem Roháčem z Dubé a udělalo z něj jednu ze svých základen. Po skončení husitských válek se jeho novým majitelem stal roku 1435 Zikmund Děčínský z Vartenberka, manžel vdovy po Hynkovi Hlaváčovi. Kvůli loupeživým výpravám jeho příbuzného Jana z Ralska v Lužici došlo k odvetné výpravě, při níž byl v roce 1444 hrad dobyt žoldnéřským vojskem lužického Šestiměstí. Pak byl vrácen Berkům z Dubé, Jindřichovi Berkovi z Lipé a na Milštejně.\n\nO několik desítek let později již v 16. století se Berkové pustili do přestavby hradu na zámek. Na severní straně postavili nový palác a také domek v renesančním stylu. Z roku 1591 je zachován zápis o prodeji i s popisem prodávané části Lipého. Koupí paní Kunhuta Berková získala zámek celý. V kupní listině je jmenován kamenný most u zámku Lipého s světnicemi, dvěma zdvihnutými mosty a dalším mostem vedoucím od mlýna, příkopy, sklepy.\n\nDruhá etapa držení hradu rodem Berků (1444–1607) započala zmíněným Jindřichem, po jehož smrti bylo panství i podíly na hradu i městečka děleny mezi jeho čtyři syny, o další dělení se roku 1502 postarali jeho vnuci. Ti pak své majetkové podíly postupně odprodali. Pak se zde vlastníci střídají, uváděni jsou např. Vartenberkové a další Berkové. Poslední z této rodové Adam z větve Berků zemřel roku 1607.\n\nPo rodu Berků se stal novým majitelem Jan Abraham ze Salhausenu, protože si za manželku vzal vdovu po zmíněném Adamovi Annu Berkovou, po jeho smrti roku 1616 jeho bratr Volf. Pak následovala bitva na Bílé hoře a konfiskace hradu. Novým majitelem panství i zámku \"Lyppy\" se stal koupí od české komory 19. prosince 1622 mocný Albrecht z Valdštejna. Ten ovšem sídlil na Novém zámku, (nyní zámek Zahrádky) a do hradu nastěhoval úředníky. Objekt začal chátrat. V roce 1636 byl Valdštejnům majetek zkonfiskován, takže jej získala Isabela z Harrachu. O sedm let později byl dobyt a vyrabován švédským vojskem. Tím definitivně skončila jeho sídelní funkce.\n\nPozději se hrad, v té době již chátrající zámek dostal na 200 let do vlastnictví rodu Kouniců. Na další zkáze se podílel i velký požár z května 1820, který zničil jak město, tak větší část zámku. Z roku 1778 se zachovala zpráva, že zde poobědval císař Josef II. se svými generály Laudonem a Lascym, takže zámek byl v té době ještě udržován.\n\nV roce 1867 jej Kounicové pronajali ( roku 1871 za 27 000 zlatých prodali) Salomonu Altschulovi a Josefu Mülleroví, kteří zde vybudovali cukrovar a stavebně zbytky zámku při stavbě rafinérie téměř zlikvidovali. Cukrovar zde fungoval do začátku I. světové války. Některé neobývané ruiny zámku sloužily jako divadlo, židovská i obecná škola, zvonařská dílna.\n\nAltschulovi zde i přes odpor úřadů v roce 1925 postavili řadu nouzových bytů a když jako židé emigrovali, objekty převzalo do své správy město Česká Lípa. V roce 1939 nechalo některé provizorní přístřešky zbourat. Během války zde byly sklady, úkryty, ubytovny pro vojsko i francouzské zajatce a deportované ruské dělníky.\n\nV roce 1957 bylo tehdejším vedením města (MěNV) rozhodnuto o odstranění jižního paláce. Ač státní prostředky byly určeny k částečné demolici bez trhavin a k zakonzervování zbytků, místní úředníci nechali zbytky v roce 1957 odstřelit. Z někdejšího hradu a zámku nezbylo téměř nic, na jejich místě byly postaveny různé přístřešky.\n\nV roce 1995–2003 proběhl kompletní archeologický průzkum hradu a postupně jsou části hradu renovovány. Náklady do konce roku 2008 byly vyčísleny na 35 milionů korun. Mobiliář do prostor hradu zapůjčil Národní památkový ústav, protože z původního nezbylo téměř nic.\n\nVe východní části někdejšího hradu je nyní umístěna stálá expozice, věnovaná někdejší židovské menšině a také existenci cukrovaru.\n\nDnes hrad kromě památkového využití slouží i jako místo konání mnoha kulturních a společenských akcí, např. pašijových her, či části programu Českolipských slavností. Jsou zde konány prohlídky s průvodcem.\n\nMěsto hrad svěřilo do péče své příspěvkové organizace \"Kulturní dům Crystal\". Na podzim 2010 pak zastupitelstvo města rozhodlo vytvořit od 1. ledna 2011 novou svou příspěvkovou organizaci \"Lipý Česká Lípa\", která se stará i v sousedství hradu nově budované historické Centrum textilního tisku. Tato historická expozice byla otevřena veřejnosti v polovině února 2011. Náklady na její vybudování byly 16 milionů Kč.\n\nPočátkem léta 2013 zde byla instalována výstava \"Kaleidoskop turistiky\", věnována historii turistiky na Českolipsku. Výstavu vytvořil odbor turistiky KČT Česká Lípa.\n\nNádvoří hradu je využíváno i jako improvizované letní kino. Veřejnost v létě 2014 představení hojně využívá.\n\nV letech 2003 až 2015 zde působil jako průvodce a správce Petr Brambor Nárovec.\n\n\n"}
{"id": "167913", "url": "https://cs.wikipedia.org/wiki?curid=167913", "title": "Chuck Yeager", "text": "Chuck Yeager\n\nCharles Elwood „Chuck“ Yeager (narozen 13. února 1923 v Západní Virginii, USA) je americký penzionovaný brigádní generál, veterán a zkušební pilot USAF.\n\nJe znám zejména jako první člověk, který překročil 14. října 1947 v experimentálním letadle Bell X-1 s raketovým motorem rychlost zvuku. Byl také členem komise vyšetřující havárii raketoplánu Challenger v roce 1986.\n"}
{"id": "167916", "url": "https://cs.wikipedia.org/wiki?curid=167916", "title": "Staré Sedlo (Teplá)", "text": "Staré Sedlo (Teplá)\n\nStaré Sedlo (něm. \"Altsattl\" či \"Alt Sattl\") je vesnice v současnosti patřící pod město Teplá, od kterého je vzdálena necelých 8 km jihovýchodním směrem. Jedná se o sídlo převážně liniového charakteru. V roce 2011 zde trvale žilo 22 obyvatel.\nPrvní písemná zmínka o obci pochází z roku 1183. Tehdy kníže Bedřich daroval řádu manětínských johanitů obce Staré Sedlo, Zblažím (Blažim), Ingnerovice (?), Krsy, Zahrádka, Skršice (?), Kajšovice (Kejšovice), Polono (Polínka), Polom (Políkno), Vjakošov (Vlkošov) a Otročín, „zahrnuv je v jeden újezd, jemuž dáno jméno Jerusalem“. Pod Staré Sedlo tehdy patřily obce Beroun, Zahrádka a Nezdice.\n\nEtymologie jména obce, které se v podobě „\"Ztare zedlo\"“ objevuje již v nejstarších písemných zmínkách, mohla vzniknout z kořene \"sed-\" dvěma možnými způsoby:\nanebo\n\nV případě Starého Sedla však v dochovaných písemných pramenech dochází v průběhu času k oboustrannému překladu mezi čes. \"sedlo\" („sídlo“) a něm. \"Sattel\" („sedlo“) a nelze tedy rozhodnout, které z nich je původní co do významu. S přihlédnutím k faktu, že obec navíc leží v prohybu zemského reliéfu, se otázka ještě více komplikuje. Na základě dřívějšího výskytu českého \"sedlo\" v písemných pramenech je však patrná původnost tohoto názvu. Jeho možným významem „Staré sídlo“ by pak byla naznačena možnost, že ke stálému osídlení těchto míst mohlo dojít již dávno před rokem 1183.\n\nK roku 1459 je v archivu kláštera Teplá zmiňováno \"Staresedlo (k Teplé)\". Roku 1680 se ani Starému Sedlu nevyhnula selská bouře, vyvrcholení feudálního útlaku, kdy někteří nevolníci položili své životy při ozbrojeném střetnutí na Ovčím vrchu (698 m n. m.) v blízkosti tehdy již opuštěného hradu Krasíkova. Seznam panství, na nichž se povstání konalo, je zapsán v kronice Chotěšovské.\n\nJiž koncem 16. a v průběhu 17. století docházelo v okolí města Teplé k masivní německé kolonizaci a ke germanizaci celého území. K roku 1788 je Staré Sedlo zmiňováno již jako \"Alt-Sattel\" patřící pod panství Teplá (\"Herrschaft Tepel\"). Roku 1838 je název obce psán \"Altsattl\".\n\nKatastrální výměra obce činila ve 2. polovině 19. století 398 ha. Z toho bylo 232 ha užitná plocha, 162 ha les a 5 ha veřejné cesty. Ze 162 ha lesa náleželo 63 ha soukromým vlastníkům, 3,4 ha obci a 95,6 klášteru Teplá. Příslušný poštovní úřad se nacházel v klášteře Teplá, později pak v Úterý; nejbližší telegraf se nacházel v Toužimi. Věřící ze Starého Sedla museli na bohoslužby docházet do farního kostela sv. Jana Křtitele v obci Úterý (tehdy Neumarkt). Mimo Staré Sedlo byly k Úterý přifařeny také obce Svahy (Hangendorf), Křivce (Krips) a blízké samoty. V přibližně 2,5 km vzdálených Křivcích se nacházel lokální kostel sv. Martina, v němž se ale bohoslužba konala jen v určené dny. V Křivcích byl také hřbitov pro místní i starosedelské obyvatele.\n\nV roce 1875 byla ve Starém Sedle zbudována školní budova i s bytem pro učitele, v níž byla umístěna jednotřídní lidová škola. Roku 1907 byl založen starosedelský dobrovolný požární sbor, jenž disponoval dvěma stříkačkami a nezbytným příslušenstvím. Obchod a řemeslo byly v obci zastoupeny zejména obchodem s koloniálním zbožím a obchodem s obuví, ke kterému patřila dílna pro opravu bot. Dále se zde nacházely obchody s nejrůznějšími potravinami, hostinec s řeznictvím a s pokoji pro pocestné, jakož i kovárna v obecním domě (dům čp. 9, pozdější budova MNV). Obživu zajišťovalo pro většinu obyvatel Starého Sedla zemědělství – pěstováno bylo žito, pšenice, pivovarský ječmen, oves a okopaniny. Choval se zde hovězí dobytek, koně a prasata, jejichž výkrm zajišťovaly rozlehlé okolní louky ležící ladem. V obci byla zastoupena i řemeslná zaměstnání, nejčastěji pak zedník, kameník, sochař či tesař. Častý výskyt kamenického řemesla byl dán blízkostí trachytového lomu Stěnská na úpatí vrchu Špičák. Honební katastr pro lov činil 302 ha a vykazoval vždy bohatý stav lovné zvěře.\n\nV první světové válce zahynulo nebo bylo pohřešováno osm mužů pocházejících z obce. Ve válce druhé zahynulo nebo bylo pohřešováno dvanáct místních mužů. Památku obětí první světové války připomínal kamenný pomník stojící před domem čp. 7, tzv. Páralovnou. Ten byl však patrně zničen v důsledku demolice statku čp. 7 a následnou výstavbou bytovek na jeho místě v 70. letech 20. století.\nPřed druhou světovou válkou bylo všech více než 200 obyvatel obce německé národnosti. Po Mnichovu 1938 připadlo celé území bývalého okresu Teplá pod Německou říši. Město Teplá bylo osvobozeno Američany 6. května 1945 a nedlouho po konci války začal odsun původního německého obyvatelstva. Poslední transporty ze Starého Sedla proběhly v srpnu roku 1946; vysídlenci byli posíláni do sběrného tábora v Teplé a odtud transportováni do Německa. Město bylo postupně dosídlováno a tento proces nebyl podle záznamů MNV ukončen ještě na konci roku 1952. Většina osídlenců pocházela z jižních Čech, zejména z Humpolce, Pelhřimova a Kamenice nad Lipou.\n\nMístní správní komise byla ustanovena již v létě 1945 a později také vznikl samostatný Místní národní výbor. Ten v obci fungoval až do 1. ledna 1975, kdy byl připojen k MěNV Teplá. Ke stejnému datu se Staré Sedlo stalo součástí města Teplá spadajícího k okresu Karlovy Vary až do roku 2003. Po zrušení okresních úřadů 1. ledna 2003 byla Teplá přiřazena pod správní obvod obce s rozšířenou působností Mariánské Lázně. Přesto ale ještě 4 roky zůstala v okrese Karlovy Vary. K 1. lednu 2007 byla ale podle působnosti vyhlášky č. 513/2006 Sb. přičleněna do okresu Cheb, aby byl sjednocen okres i správní obvod obce s rozšířenou působností.\n\nOd roku 1952 v obci bylo jednotné zemědělské družstvo. Nacházel se zde také obchod s potravinami provozovaný družstvem Jednota Toužim v domě čp. 10. Obchod však byl uzavřen po roce 1977 a do obce začala dojíždět pojízdná prodejna. Hospoda v domě čp. 36 byla v provozu také po válce, a to až do poloviny 50. let. Jednotřídní lidová škola se v Starém Sedle udržela do roku 1963. V roce 1974 bylo z iniciativy starosedelských a zahrádeckých obyvatel postaveno koupaliště poblíž osady Zahrádka. Ke konci roku 1974 MNV ještě schválil prodej některých chátrajících budov žadatelům pro rekreační účely. Od druhé poloviny 70. let začal v obci počet chalupářů narůstat. V současnosti se právě tehdejší generace chalupářů a chatařů ve Starém Sedle pomalu začíná usazovat natrvalo a tvoří tak novou vlnu stálých obyvatel obce.\n\nStaré Sedlo leží v údolí mezi vrchem Špičák (726 m n. m..) a Sedelskou rovinou na severu, a vrchem Kázek (653 m n. m..) a Klášterským lesem na jihu. Přibližně 0,5 km západně od obce, směrem na Zahrádku, teče Nezdický potok, jenž se později vlévá do potoka Úterského. 2,5 km západně od Starého Sedla, zhruba na půli cesty do Úterý, se nachází tzv. Reitenbergův pramen; 2 km východně nalezneme poblíž obce Zahrádka tzv. Zahrádeckou kyselku.\n\n1,5 km severně od Starého Sedla, poblíž silnice II. třídy číslo 210, se nalézá vrch Špičák (Spitzberg). Na jeho jižním úpatí se z lomu Stěnská již více než 800 let těží přírodní kámen vulkanického původu s převahou živců zvaný trachyt, jehož výskyt je v České republice poměrně vzácný. Z trachytu byl vybudován např. klášter Teplá, ale i celé Staré Sedlo a všechny okolní obce. Těžba trachytových bloků v lomu Stěnská je dnes prováděna pomocí řetězových a lanových pil. Dál za Stěnským lomem se nachází Stěnský rybník, jehož vodní plocha má rozlohu 4 ha. Tento starý klášterní rybník byl zbudován již v 17. století na Úterském potoce a v roce 2007 byl kompletně revitalizován.\n\nV obci se nachází jeden památný strom: 18,5 metru vysoký javor klen s 337centimetrovým obvodem kmene, pojmenovaný „Javor u brány“. Stojí před malebnou bránou domu čp. 12 na jižním okraji Starého Sedla. Nalezneme zde také jedna zachovalá boží muka (stojící u silnice na východním okraji obce) a dva památné kameny z konce 19. století, které jsou však oba značně poničeny: jeden (z roku 1889) leží povalený v poli pod osamělým stromem jihozápadně od vrchu Kázek, druhý (z roku 1870) ve škarpě u silnice na Křivce.\n\nDnes přes Staré Sedlo vede silnice III. třídy, která jej spojuje s obcemi Zahrádka, Křivce, Bezdružice a rovněž se silnicí II. třídy číslo 210 (spojující Teplou a Úterý). Přes obec je také vedena značená cyklotrasa IV. třídy s označením 2208 (Hanov – Pěkovice – Staré Sedlo – Bezdružice) v délce 21 km.\n\n"}
{"id": "167918", "url": "https://cs.wikipedia.org/wiki?curid=167918", "title": "Lichtenstein (zámek)", "text": "Lichtenstein (zámek)\n\nZámek Lichtenstein (německy \"Schloss Lichtenstein)\" je pohádkový zámek nacházející se blízko vesnice Honau v pohoří Švábská Alba v německé spolkové zemi Bádensko-Württembersko. Jeho název napovídá, že je postaven ze světlého kamene.\n\nKolem roku 1200 byl na jeho místě postaven hrad, který byl v pozdějších dobách dvakrát zničen. Poprvé při říšských válkách (něm. \"Reichskriegen\") roku 1311 a podruhé jej zničil blízký městský stát Reutlingen roku 1381. Hrad pak již nebyl obnoven a postupně se rozpadl.\n\nRoku 1802 se území dostalo do vlastnictví krále Friedricha I. Württemberského, který si zde postavil lovecký hrádek. Roku 1837 převzal vládu jeho synovec Vilém z Urachu, hrabě württemberský. Ten, inspirován románem Wilhelma Hauffa zvaným \"Lichtenstein\", nechal hrad v letech 1840–1842 přestavět podle romantického novogotického stylu. K tomuto úkolu si vybral architekta Karla Alexandra Heideloffa.\n\nHrad je dodnes majetkem vévodů z Urachu a je otevřen pro veřejnost o zimních víkendech.\n\n\n"}
{"id": "167919", "url": "https://cs.wikipedia.org/wiki?curid=167919", "title": "Mizóram", "text": "Mizóram\n\nMizórám je indický hornatý stát na hranicích s Barmou o rozloze 21 081 km. Je převážně pokrytý deštnými lesy. Obyvatelé patří k etnickým skupinám Mizó a Lušai. Živí se převážně pěstováním rýže.\n"}
{"id": "167921", "url": "https://cs.wikipedia.org/wiki?curid=167921", "title": "Okřehek", "text": "Okřehek\n\nOkřehek (\"Lemna\") je rod jednoděložných rostlin z čeledi árónovité (\"Araceae\"). Starší systémy ho řadí do samostatné čeledi okřehkovité (\"Lemnaceae\").\n\nJedná se o extrémně redukované vodní rostliny, které jsou volně plovoucí na hladině či ponořené. Jsou jednoleté, jednodomé s jednopohlavnými květy. Celá lodyha má „stélkovitý tvar“. „Stélka“ je drobná, široce vejčitá, podlouhlá, či obvejčitá, někdy vypouklá. Listy zcela chybí. Kořeny jsou ale přítomny. Na každou „stélku“ připadá jen jeden kořen. Někteří autoři však považují „stélku“ za list. Často převažuje vegetativní rozmnožování nad pohlavním a rostliny vytvářejí rozsáhlé kolonie.\n\nNěkteré druhy kvetou jen velmi vzácně. Květy jsou v redukovaných květenstvích obsahujících většinou tři květy. Květenství je uzavřeno v drobném toulcovitém membránovitém listenu. Okvětí chybí. Samčích květy jsou v květenství většinou dvě a jsou redukované na jednu tyčinku. Samičí květ redukován na gyneceum, které je zdánlivě složené z jednoho plodolistu, zdánlivě monomerické (snad by mohlo být interpretováno jako pseudomonomerické). Semeník je svrchní. Plod je suchý, nepukavý měchýřek a obsahuje 1–5 semen.\n\nJe známo asi 13 druhů, které jsou rozšířeny skoro po celém světě, snad kromě Arktidy a Antarktidy.\n\nV ČR jsou v současnosti známy 4 druhy. Velmi hojnou vodní rostlinou je okřehek menší (\"Lemna minor\"). V eutrofních vodách nižších poloh roste okřehek hrbatý (\"Lemna gibba\"). Okřehek trojbrázdý (\"Lemna trisulca\") má „lístky“ (kromě doby květu) zcela ponořené a je to také druh nižších poloh. Poměrně nedávno byl v ČR potvrzen výskyt druhu okřehek červený (\"Lemna turionifera\"). Očekává se i nález okřehku nejmenšího (\"Lemna minuta\").\n\n\n\n\n \n"}
{"id": "167922", "url": "https://cs.wikipedia.org/wiki?curid=167922", "title": "Gnassingbé Eyadéma", "text": "Gnassingbé Eyadéma\n\nGnassingbé Eyadéma (26. prosince 1935, Pya, Francouzské Togo, dnešní Togo — 5. února 2005) byl třetím prezidentem Toga.\n\nMuž, který 38 let zastával úřad tožského prezidenta, se narodil jako Étienne Eyadéma (křestní jména) Gnassingbé (rodové jméno) v rolnické protestantské rodině kmene Kabiyé na severu francouzské části bývalé německé kolonie Togoland. Již v mládí vynikal v tradičním domorodém způsobu boje a v 18 letech vstoupil do francouzské cizinecké legie. Jako veterán koloniálních válek v Indočíně a Alžírsku se roku 1962 vrátil zpět do Toga se skupinou vojáků, kteří chtěli získat postavení v nově formované tožské armádě. Protifrancouzské postoje prezidenta Sylvana Olympia tomu bránily.\n\nSeržant Étienne Gnassingbé se postavil do čela státního převratu a osobně se podílel na smrti prezidenta Olympia. Civilní hlavou státu se stal Nicolas Grunitzky. Gnassingbé se roku 1965 stal náčelníkem generálního štábu a přesně 4 roky po prvním převratu svrhl v dalším puči Grunizkého. 15. ledna 1967 se formálně stal třetím tožským prezidentem, předsedou vlády a ministrem obrany. Roku 1969 zakládá Rassemblement du peuple togolais (RPT, Shromáždění tožského lidu), jedinou povolenou politickou stranu v zemi. V roce 1972 byl ve volbách bez protivníka potvrzen ve své funkci (a stejně tak v letech 1979 a 1986). K poafričtění svého jména na Gnassingbé Eyadéma sáhl v roce 1974.\n\nV září 1986 došlo k pokusu o převrat a Eyadémovi se dostalo francouzské vojenské pomoci. Po krvavě potlačované vlně nepokojů a stávek a po nátlaku Françoise Mitterranda byl Eyadéma v demokratizační vlně počátku 90. let nucen přistoupit na vícestranický systém. Svolaná národní konference se pokusila Eyadému sesadit z jeho funkcí, avšak ten si své pozice za pomoci armádního násilí udržel.\n\nNová ústava dovolovala Eyadémovi pouze dvě další pětiletá funkční období. Ve zdánlivě demokratických avšak zmanipulovaných volbách v letech 1993 a 1998 své postavení udržel, přestože jej opozice obviňovala z politického násilí a v roce 1998 vyhlásila za vítěze kandidáta organizace Union des forces de changement (Unie sil změny) Gilchrista Olympia, syna prvního tožského prezidenta a dlouholetého vůdce opozice. Po opozičním bojkotu parlamentních voleb v roce 1999 téměř zcela ovládla zákonodárný sbor Eyadémova RPT a v roce 2002 tak mohlo dojít k zrušení omezení počtu funkčních období. Ve volbách následujícího roku tak byl Eyadéma znovu zvolen, poté co kandidatura Olympia nebyla připuštěna.\n\nPřestože Eyadéma neváhal použít násilí proti svým politickým protivníkům, těšil se na sklonku své dlouhé vlády jako doyen mezi hlavami afrických států značné úctě ze strany ostatních afrických představitelů.\n\nZemřel po 38 letech ve funkci tožského prezidenta na palubě svého vládního letounu, který jej po prodělaném srdečním infarktu převážel na léčení do Francie. Po Eyadémově smrti armáda prohlásila za hlavu státu jeho syna Faurea Gnassinbéa.\n\n"}
{"id": "167924", "url": "https://cs.wikipedia.org/wiki?curid=167924", "title": "Manípur", "text": "Manípur\n\nManípur (či Manipur, v manipurštině মনিপুর) je jeden z nejmenších indických spolkových států. Jde o kopcovitý stát, o rozloze 22 327 km², rozkládající se na východě Indie na samých hranicích s Barmou. V Manípuru žijí skoro 2 milióny obyvatel. Hlavním městem je Imphál, který se pyšní univerzitou a technickými školami. Většina obyvatel zachovává kmenový způsob života.\n\nManípur byl původně královstvím, stejně jako státy Džammú a Kašmír, Sikkim a Tripura, a spolu s nimi existuje i po svém připojení k Indii v nezměněných hranicích.\n"}
{"id": "167925", "url": "https://cs.wikipedia.org/wiki?curid=167925", "title": "George Abecassis", "text": "George Abecassis\n\nAčkoli je toto jméno pro mnohé milovníky automobilového sportu poměrně neznámé, George Abecassis se stal významnou postavou britského průmyslu a automobilismu. Tuto poctu si zasloužil nejen tím, že zvítězil v posledním předválečném a posléze i prvním poválečném závodě na území Velké Británie.\n\nAbecassis začal závodit v roce 1935 na upraveném voze Austin Seven, ale jméno si u Britského královského autoklubu vydobyl až v letech 1938 a 1939, kdy jezdil s vozem Alta. Během války byl pilotem královského letectva (Royal Air Force), později, už jako zkušený pilot, se stal členem tajné služby Moon Squadrons, která operovala především na území Francie ve službách Lysander aircraft.\nHned po skončení války znovu usedá do kokpitu závodního vozu, opět je to značka Alta. Tentokrát není jen ve funkci pilota, ale uplatňuje své bohaté technické zkušenosti při vývoji nového vozu Alta Grand Prix (GP1), který měl svou premiéru v roce 1948 při British Empire Trophy. Hned v úvodu této sportovní události, vůz řízený Georgem demonstroval svou rychlost, ale taky značnou nespolehlivost. Dříve než mohl dokončit druhé kolo, odstoupil pro poruchu převodovky. Život mladého George plyne nejen na závodních okruzích. Stává se partnerem Johna Heatha a spolumajitelem \"Hersham and Walton Motors Ltd\". Tato společnost začala vyrábět vozy HWM s motory Alta a byly to právě tyto vozy, s nimiž se Abecassis zúčastnil Velké ceny Švýcarska 1951. Příliš se mu nevedlo, v tréninku je téměř o půl minuty pomalejší než Alfy Romeo a tak startuje z předposledního místa. Ani v závodě samotném se mu nijak zvlášť dobře nevede a 24 kolo definitivně pohřbí všechny naděje na lepší umístění. Druhý HWM 51, pilotovaný Stirlingem Mossem dokázal dojet na slušném 8 místě. O rok později se znovu pokouší prosadit na stejné trati, tentokrát v novém HWM 52, ale ani 10. místo na startu nestačilo na dobré umístění. Ani jeden ze čtyř vozů HWM nedokončil závod. Mnohem větších úspěchů dosahuje při závodech sportovních vozů. V roce 1950 zvítězil s vozem Aston Martin ve slavném závodě v Le Mans. O dva roky později, společně s Reg Parnellem obsazují druhé místo v závodě 12 hodin v Sebringu.\n\nZlom v jeho kariéře závodníka nastává v roce 1956, kdy při Mille Miglia zahynul jeho přítel John Heath. Abecassis zanevřel na závody a veškerou svou aktivitu soustředil na fungování společnosti HWM. Stal se dovozcem Facel Vega do Velké Británie, ale největší pomoci na poli automobilového průmyslu se mu dostalo až sňatkem s Angelou, dcerou sira Davida Browna, prezidenta automobilky Aston Martin.\nGeorge Abecassis si plnými doušky užíval svého stáří a zemřel v klidu svého domu v roce 1991 ve věku 78 let.\n"}
{"id": "167932", "url": "https://cs.wikipedia.org/wiki?curid=167932", "title": "Zbudov", "text": "Zbudov\n\nNázev Zbudov má více sídel:\n"}
{"id": "167935", "url": "https://cs.wikipedia.org/wiki?curid=167935", "title": "Závitka", "text": "Závitka\n\nZávitka (\"Spirodela\") je rod jednoděložných rostlin z čeledi árónovité (\"Araceae\"). Starší systémy ji řadí do samostatné čeledi okřehkovité (\"Lemnaceae\").\n\nJedná se o extrémně redukované vodní rostliny, které jsou volně plovoucí na hladině, jsou jednoleté, jednodomé s jednopohlavnými květy. Celá lodyha má „stélkovitý tvar“, „stélka“ je drobná, široce vejčitá, podlouhlá, či obvejčitá, někdy trochu vypouklá. Listy zcela chybí, kořeny jsou přítomny, na každou „stélku“ připadá cca 2-18 kořenů (na rozdíl od rodu okřehek (\"Lemna\"), kdy je to většinou jen 1 kořen). Někteří autoři však považují „stélku“ za list. Často převažuje vegetativní rozmnožování nad pohlavním a rostliny vytvářejí rozsáhlé kolonie, některé druhy kvetou jen velmi vzácně. Květy jsou v redukovaných květenstvích obsahujících většinou 2-3 květy, květenství je uzavřeno v drobném toulcovitém membránovitém listenu. Okvětí chybí. Samčí květy jsou v květenství většinou 2 a každý je redukovaný na 1 tyčinku. Samičí květ je 1 a je redukován na gyneceum. Takto to udává většina autorů, např. Dostál (1989) nebo , někteří autoři, např. , udávají 1 samčí květ a 2 samičí v květenství. Gyneceum je složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1-5 semen.\n\nJsou známy asi 3 druhy, které jsou rozšířeny skoro po celém světě, snad kromě Arktidy a Antarktidy.\n\nV ČR i v celé Evropě roste a je původní jen 1 druh, a to závitka mnohokořenná (\"Spirodela polyrhiza\"). Jedná se o poměrně běžnou vodní rostlinu rozšířenou od nížin do podhůří.\n\n\n\n \n"}
{"id": "167939", "url": "https://cs.wikipedia.org/wiki?curid=167939", "title": "Casablanská konference", "text": "Casablanská konference\n\nCasablanská konference [kasablanská] bylo jednání nejvyšších představitelů USA F. D. Roosevelta a Velké Británie W. Churchilla 14.–26. 1. 1943 v Casablance (Maroko) o strategickém plánu dalších spojeneckých vojenských akcí v druhé světové válce.\n\nNa Rooseveltův návrh bylo vydáno prohlášení, že od mocností Osy (Německo, Itálie a Japonsko) bude přijata jen bezpodmínečná kapitulace. Důležitým závěrem byla také dohoda o odložení invaze do Francie na podzim roku 1943 a rozhodnutí o invazi na Sicílii v létě 1943 a zintenzívnění amerického bombardování Německa.\n\nV lednu 1943 se v na tajné konferenci v Casablance setkali americký prezident Franklin Delano Roosevelt a ministerský předseda Velké Británie Winston Churchill s dalšími vojenskými odborníky k projednání současné vojenské situace. Původně se měl účastnit i sovětský vůdce Josif Vissarionovič Stalin, který však účast odmítl z důvodu řízení vojenských operací, na kterých byla údajně jeho přítomnost v SSSR nezbytná.\n\nHlavním bodem jednání byla otázka otevření druhé fronty, kterou v té době požadovalo zejména sovětské vedení. I přes příslib amerického prezidenta sovětskému lidovému komisaři zahraničních věcí V. M. Molotovovi však k velkému zklamání Sovětů bylo vylodění ve Francii odloženo až na podzim roku 1943.\n\nProzatím bylo dohodnuto pouze vylodění Spojenců na Sicílii v červenci 1943 a upevnění daných pozic, popřípadě dokončení operací v severní Africe, což bylo především v zájmu W. Churchilla, který tak chtěl chránit britské pozice ve Středomoří před sovětským pronikáním.\n\nBěhem konference došlo z iniciativy obou hlavních představitelů k dočasnému usmíření mezi francouzskými generály de Gaullem a Giraudem soupeřícími o vedení v odboji. Zatímco de Gaulle měl svou základnu v Londýně, Giraud působil ve francouzské části Alžírska.\n\nNa závěr konference zveřejnil Roosevelt válečné cíle Spojenců, v nichž byl požadavek na bezpodmínečnou kapitulaci Německa, Itálie a Japonska a vyloučil příměří s jakoukoliv vládou, která by eventuálně nastoupila po Hitlerovi.\n\nChurchill nebyl s touto formulací dopředu seznámen a po jejím zveřejnění se právem obával, že požadavek bezpodmínečné kapitulace posílí postavení Adolfa Hitlera a vůli Němců k odporu.\n\nPoznámky prezidenta F. D. Roosevelta k tiskové konferenci v Casablance:\n\n\"„Prezident a ministerský předseda jsou na základě celkového vývoje války více než kdy jindy přesvědčeni o tom, že jen totální odstranění německé a japonské válečné mašinérie může světu přinést mír.\"\n\n\"To vede k jednoduché formulaci válečných cílů, jejichž obsahem je bezpodmínečná kapitulace Německa, Japonska a Itálie.\"\n\n\"Bezpodmínečná kapitulace těchto mocností může podle názoru všech zajistit na dlouhou dobu světový mír. Neznamená však zničení německého, japonského nebo italského obyvatelstva, nýbrž zničení jistého světového názoru v těchto zemích, jenž je založen na dobývání a podmaňování jiných národů.“\"\n\n\n"}
{"id": "167941", "url": "https://cs.wikipedia.org/wiki?curid=167941", "title": "Casablanca (film)", "text": "Casablanca (film)\n\nCasablanca je americký film z roku 1942, jehož děj se odehrává za druhé světové války především v marockém městě Casablanca. Toto místo je součástí formálně svobodné Vichistické Francie, fakticky pod značným vlivem Třetí říše a je centrem uprchlíků snažících se dostat z okupované části Evropy do portugalského Lisabonu a odtud dále do Ameriky.\n\nFilm režíroval Michael Curtiz a hlavními hvězdami jsou Humphrey Bogart (Rick Blaine) a Ingrid Bergmanová (Ilsa Lund).\n\nFilm se stal okamžitě hitem a velmi oblíbený zůstává dodnes. Filmoví kritici chválí především herecký výkon Humpreyho Bogarta a Ingrid Bergmanové, „jiskření“ mezi touto dvojicí, napínavou režii, vtipný scénář a emocionální sílu díla jako celku. Z celkem osmi nominací na Oscara získal tři (za nejlepší film, režii a scénář).\n\nFilm se odehrává za druhé světové války (1941). Francie byla poražena a částečně obsazena německou armádou, ne však francouzské Maroko, které patří k francouzské severní Africe spravované Vichistickým režimem. Mnoho lidí utíká do Casablancy a doufají, že odtud budou moci odjet do neutrálního Lisabonu, odkud by se mohli dostat do Ameriky. Většina uprchlíků se však z Casablancy nedostane. Zkorumpovaný francouzský policejní prefekt Louis Renault (Claude Rains), který spolupracuje s Němci, dává víza za úplatky. Ital Ugarte (Peter Lorre) zase víza prodává na černém trhu za vysoké sumy.\n\nVe městě má Američan Rick Blaine (Humphrey Bogart) noční bar, \"Rick's Café Américain\", ve kterém se scházejí emigranti. Rick ve 30. letech pašoval zbraně pro Etiopii napadenou Itálií a bojoval ve španělské občanské válce na straně republikánů. Stal se z něho cynik bez iluzí.\n\nJednoho dne jsou zabiti dva němečtí důstojníci a jsou jim ukradena tranzitní víza, která měli u sebe. V Casablance začíná pátrání po pachateli, kterým je Ugarte. Jeho zatčení má proběhnout v Rickově baru. Do Casablancy přijede německý major Strasser (Conrad Veidt), aby byl přítomen zatčení. Ugarte stačí schovat tranzitní víza u Ricka, který je ukryje v klavíru svého pianisty Sama (Dooley Wilson). Večer je Ugarte v baru Renaultovými lidmi zatčen a zanedlouho zabit. Víza se však policistům objevit nepodaří.\n\nOd Renaulta se Rick dozví, že do Casablancy míří známý a vlivný československý odbojář Viktor László (Paul Henreid). Podařilo se mu už vícekrát uniknout před nacisty a nyní se chce se svou partnerkou dostat do Ameriky, k čemuž potřebuje dvě tranzitní víza. László a jeho žena Ilsa Lund (Ingrid Bergman) přijdou do Rickova baru. Ilsa je Rickovou bývalou přítelkyní. Poznali se před rokem v Paříži a prožili vášnivý vztah. Ilsa pozná Sama a požádá ho, aby zahrál písničku \"As Time Goes By\", jak ji hrával v Paříži. Rick uslyší písničku a pak si všimne Ilsy, která mu tenkrát zlomila srdce. V noci zůstane vzhůru, opíjí se a vzpomíná na čas v Paříži. Když Němci napadli Francii, chtěli s Ilsou společně z Paříže odjet, ale ona nepřišla na smluvené místo. Nechala mu jen vzkaz, že s ním nemůže odjet.\n\nRáno se László snaží v Casablance sehnat tranzitní víza. Ptá se Ferrariho (Sydney Greenstreet), který ve městě vlastní bar. Ferrari mu sdělí své podezření, že víza má Rick. Zkusí to večer i u Ricka a nabízí mu za ně v baru 200 000 franků. Rick se zdráhá pomoci svému sokovi. Jejich jednání je přerušeno zpěvem německé vlastenecké písně majorem Strasserem a jeho lidmi. László požádá muzikanty, aby zahráli \"Marseillaisu\", francouzskou národní hymnu. Nejprve Lászlo zpívá sám, postupně se k němu přidávají hosté v baru. Poté major Strasser nařídí Renaultovi, aby nechal bar zavřít.\n\nRick víza nevydá ani Ilse, která je po něm požaduje s revolverem v ruce. Ilsa přizná Rickovi, že k němu stále něco cítí. Řekne Rickovi, že za Viktora byla provdaná už před rokem v Paříži, myslela si ale, že byl zabit nacisty. Když se dozvěděla, že žije, opustila Ricka a vrátila se ke svému muži.\n\nMezitím Renault zatkne Lászla za jeho účast na ilegální schůzi. Rick navrhne Renaultovi dohodu: Rick pomůže policii usvědčit Lászla z napomáhání vraždě kurýrů, když bude moci s Ilsou opustit zemi. Renault s návrhem souhlasí. K večeru dojde v Rickově baru k setkání Ricka s Ilsou a Lászlem. Když chce Rick Lászlovi předat víza, je László zatčen Renaultem. Rickův návrh však byl pouze trikem: Rick ohrožuje Renaulta zbraní. Všichni jedou na letiště. Zde trvá Rick na tom, aby Ilsa odjela s Lászlem, který ji více potřebuje. Ilsa zprvu váhá, pak nastoupí s Viktorem do letadla, které směřuje do bezpečí do Lisabonu. Na letiště přijíždí major Strasser, a když chce o odletu informovat kontrolní věž, je Rickem zastřelen. Příchozímu policistovi dá Renault příkaz \"„Zadržte obvyklé podezřelé!“\", a postaví se tak na Rickovu stranu. Doporučí Rickovi, aby odjel z Casablancy a přidal se k Free French v Brazzaville. Film končí Rickovými slovy: \"„Louisi, myslím, že tohle je začátek krásného přátelství.“\"\n\nMnoho citátů z filmu se stalo známých a často používaných.\n\nVedle Chaplinova \"Diktátora\", filmu Ernsta Lubitscheho \"Sein oder Nichtsein\" a sci-fi/hororové komedie \"Neviditelný agent\" je \"Casablanca\" čtvrtým známým hollywoodským filmem, jehož tématem byl nacionální socialismus a který přišel do kin počátkem 40. let. Zatímco tvůrci tří předchozích filmů zvolili komediální přístup, ukazuje \"Casablanca\" situaci uprchlíků jako drama.\n\n\"Casablanca\" je propagandistickým filmem proti nacistickému Německu. Lze to pozorovat ve scéně, kdy major Strasser zpívá se svými lidmi \"Wacht am Rhein\". Němci jsou však hosty v baru přehlušeni. Hosté na popud Lászla povstanou a zpívají \"Marseillaisu\". Němci přestanou zpívat. V jiné scéně, na konci filmu, policejní prefekt Renault vyhodí do odpadkového koše láhev od minerální vody z Vichy. Vichy bylo sídlem režimu maršála Pétaina, který kolaboroval s Němci.\n\nČeský odbojář měl předlohu ve skutečné postavě Jana Smudka a jeho proslavených útěcích před Gestapem.\n\n\n"}
{"id": "167942", "url": "https://cs.wikipedia.org/wiki?curid=167942", "title": "Onkogen", "text": "Onkogen\n\nOnkogen je gen, který způsobuje rakovinné bujení. V případě buněčných onkogenů dochází k poškození přirozeného, správně fungujícího protoonkogenu následkem určité mutace či jeho nesprávné exprese. Onkogeny mohou být i virového původu, například T antigen z opičího viru SV40. Viry, které kódují onkogeny, se nazývají onkoviry, do této skupiny se také řadí také retroviry způsobující rakovinu nepřímo, například tak, že při své integraci do genomu mohou často poškodit protoonkogen.\n\nObvykle platí, že onkogeny vznikají z naprosto normálních genů. Když však tyto geny zmutují, mohou se takové buňky změnit na nádorové – a proto se tyto potenciálně nebezpečné geny označují jako protoonkogeny. Je několik způsobů, jak může onkogen z protoonkogenu vzniknout:\n\nJe známo velké množství protoonkogenů včetně jejich fyziologických funkcí. Většina se dá rozdělit do jedné z těchto kategorií:\n\n"}
{"id": "167943", "url": "https://cs.wikipedia.org/wiki?curid=167943", "title": "Beringen", "text": "Beringen\n\nBeringen je město v Belgii. Nachází se ve Vlámském regionu v oblasti Kempen. Obec Beringen je po Hasseltu a Genku třetí největší obcí provincie Limburk a zahrnuje kromě vlastního Beringenu bývalé obce Beverlo, Koersel a Paal.\n\nBeringen byl osídlen již v dobách Keltů, jak roku 1995 prokázaly archeologické nálezy zlatých mincí a dalších artefaktů na jeho území.\nTyto nálezy pocházejí přibližně z roku 90 př. n. l. a představují nejseverněji nalezené zlaté předměty z pozdní doby železné v Evropě.\nV 8. století udělil svatý Adelárius oblast \"Beringe\" (tento název vešel ve známost ve 12. století) opatství v Corbie.\nPo většinu středověku byl Beringen součástí hrabství Loon, od kterého roku 1239 obdržel městskou listinu.\nMěsto bylo obklopeno vodními příkopy a hradbami.\nRoku 1366 bylo celé hrabství Loon připojeno k biskupství Lutych, které bylo po politické stránce knížectvím.\nBeringen se stal jedním z 23 nejvýznamnějších měst tohoto biskupství, označovaných jako „\"bonnes villes\"“, a zůstal jeho součástí až do roku 1795, kdy bylo anektováno Francií.\n\nRoku 1901 byla pod vedením Andrého Dumonta nalezena v oblasti Kempen ložiska uhlí, což vedlo k založení několika dolů.\nRoku 1919 se s těžbou uhlí začalo v Koerselu.\nZlaté období těžby začalo těsně po druhé světové válce a trvalo až do konce 50. let, kdy začaly být k dispozici levnější zdroje energie.\nPoslední uhelný důl v Beringenu byl zavřen 28. října 1989.\nV okolí města jsou stále patrné haldy a důlní budovy.\n\n\n\n\n"}
{"id": "167946", "url": "https://cs.wikipedia.org/wiki?curid=167946", "title": "Drobnička", "text": "Drobnička\n\nDrobnička (\"Wolffia\") je rod jednoděložných rostlin z čeledi árónovité (\"Araceae\"). Starší systémy ji řadí do samostatné čeledi okřehkovité (\"Lemnaceae\").\n\nJedná se o extrémně redukované vodní rostliny, které jsou volně plovoucí na hladině, patří k nejvíce redukovaným vyšším rostlinám na světě. Jsou jednoleté, jednodomé s jednopohlavnými květy. Celá lodyha má „stélkovitý tvar“, „stélka“ je drobná, okrouhlá, široce vejčitá či podlouhlá. Listy zcela chybí, kořeny chybí také. Někteří autoři však považují „stélku“ za list. Často převažuje vegetativní rozmnožování nad pohlavním a rostliny vytvářejí rozsáhlé kolonie, některé druhy kvetou jen velmi vzácně. Květy jsou v redukovaných chudokvětých květenstvích obsahujících většinou 2-3 květy, toulcovitý membránovitý listen chybí. Květenství je umístěno v dutině na horní straně „lístku“. Jedná se o nejmenší květy na světě. Okvětí chybí. Samčí květ je v květenství většinou 1 a je redukovaný na 1 tyčinku. Samičí květy je také jeden (některé zdroje však udávají 2 samičí květy) a je redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1 semeno.\n\nJe známo asi 11 druhů, které jsou rozšířeny skoro po celém světě, snad kromě Arktidy a Antarktidy.\n\nV Česku i v celé Evropě roste jen 1 druh, a to drobnička bezkořenná (\"Wolffia arrhiza\"). V Česku to je velmi vzácný a kriticky ohrožený druh (C1). S největší pravděpodobností se s ním můžeme setkat na Břeclavsku.\n\n\n\n \n"}
{"id": "167948", "url": "https://cs.wikipedia.org/wiki?curid=167948", "title": "Lehel tér (stanice metra v Budapešti)", "text": "Lehel tér (stanice metra v Budapešti)\n\nLehel tér (česky přeložitelné jako \"Lehelské náměstí\") je stanice metra v severní části Budapešti. Nachází se na lince M3, na jejím úseku II/B, jež byl otevřen 30. prosince 1981. Rozkládá se pod stejnojmenným náměstím. Jako jediná z tohoto provozního úseku je mělce založená, pouhých 9,3 m pod zemí. Ve směru z centra jsou za stanicí umstěny dvě kolejové spojky umožňující obracení vlaků (stanice byla do roku 1984 koncovou).\n\nJedná se o stanici podzemní, hloubenou, s ostrovním nástupištěm. Výstup je řešen podobně jako u stanice Smíchovské nádraží v Praze; z nástupiště vedou pevná schodiště na ochoz nad ním umístěné. Odsud pak vycházejí jednotlivé výstupy na uliční úroveň. Celé nástupiště patří k těm z mála v síti Budapešťského metra, která nejsou přímá, tj. nachází se v mírném oblouku.\n\nNa náměstí Lehel tér je umožněn přestup na tramvajovou linku č. 14 směřující severním směrem ke stanici metra Újpest-Központ a dále směrem na Káposztásmegyer\n\n"}
{"id": "167950", "url": "https://cs.wikipedia.org/wiki?curid=167950", "title": "Acquis communautaire", "text": "Acquis communautaire\n\nAcquis communautaire je francouzský termín pro právní řád Evropské unie. Označuje souhrn všech právních pravidel v jakékoliv formě (obecně závazných i individuálně závazných aktů) a dokonce i právně nezávazných dokumentů (deklarace, prohlášení, Bílé knihy, strategie atd.), které se vztahují k činnosti Evropské unie. Do češtiny pojem nebývá překládán. Odborné slovníky uvádějí český smyslový překlad \"„komunitární bohatství“\".\n\nPojem byl zaveden Maastrichtskou smlouvou a začal se následně v širokém měřítku užívat v odborném prostředí i v médiích jako ustálené slovní spojení.\n\nV roce 2001 odhadovala Evropská komise, že sekundární legislativa, která je součástí Acquis communautaire, má rozsah asi 80 000 stran s tím, že ročně se vytvoří zhruba 5000 stran legislativy. Jenom v Úředním věstníku vyšlo přes 30 000 právních předpisů, to znamená více než 100 000 stran.\n\nRozsah acquis communautaire kritizovali například v roce 2001 významní intelektuálové Jacques Rupnik a Timothy Garton Ash jako něco, co odrazuje středoevropské země od vstupu, hovoříce o „byrokratické strnulosti a gigantismu“. Zájmové sdružení obchodníků Open Europe zase cituje údaje o obsáhlosti evropského práva (které odhadují na 170 000 stran) jako doklad přehnané regulace a překážku rozvoji ekonomiky a volnému trhu.\n"}
{"id": "167951", "url": "https://cs.wikipedia.org/wiki?curid=167951", "title": "Vichistická Francie", "text": "Vichistická Francie\n\nVichistický režim (francouzsky \"Régime de Vichy\"), též Vichistická Francie, je pojem užívaný pro Francii – oficiálně Francouzský stát (francouzsky \"État Français\") v období druhé světové války od roku 1940 do roku 1944. Označuje se tak jednak v širším smyslu s Německem spolupracující vláda maršála Pétaina (1856-1951), v užším smyslu území, které tato vláda fakticky ovládala.\n\nV průběhu závěrečné fáze bitvy o Francii přesídlila vláda do lázeňského města Vichy ve střední Francii a 22. června 1940 podepsala kapitulaci. 10. července pak parlament schválil změnu ústavy, kterou dostala vláda v čele s Pétainem absolutní moc. Následující den, 11. července 1940, je dnem zániku Francouzské třetí republiky a vzniku Francouzského státu. Konec Vichistického režimu je datován na 25. srpna 1944, kdy byla osvobozena Paříž. Krátce ještě působila Vichistická vláda jako vláda v exilu v německém městě Sigmaringen.\nFormálně vláda ve Vichy vládla celé Francii, severní Francie včetně Paříže však byla pod přímou okupační správou Wehrmachtu. Jižní část Francie, ač kolaborantský a totalitní stát, byla víceméně suverénní. Vláda ve Vichy směla dokonce udržovat vlastní vojsko i loďstvo, ač značně omezené. 10. listopadu 1942, v reakci na spojenecké vylodění v severní Africe, obsadily německé jednotky i tuto část území a Vichistická vláda se stala jen skutečnou německou loutkou. Vichistickému režimu však byla loajální také většina kolonií, které pak sloužily nacistům. Roku 1941 podepsal Vichistický premiér François Darlan s německým vyslancem v Paříži Otto Abetzem tzv. Pařížský protokol, který mimo jiné umožňoval Luftwaffe využívat letiště v Sýrii pro podporu povstání Rašída Alího v Iráku, přístavu Bizerta pro zásobování Afrikakorpsu a Dakaru jako základny Kriegsmarine.\n\n\n\n"}
{"id": "167952", "url": "https://cs.wikipedia.org/wiki?curid=167952", "title": "Monkey Island 2: LeChuck's Revenge", "text": "Monkey Island 2: LeChuck's Revenge\n\nMonkey Island 2: LeChuck's Revenge je druhý díl série Monkey Island, počítačová hra typu Point and click adventura. Děj je zasazen do pirátského prostředí Karibského moře. Jako naprostá většina her od LucasArts je i tato obohacena silnou dávkou humoru\n\nDetailnější popis postav celé série naleznete na stránce Svět série Monkey Island\n\nHlavní hrdina. Hráčem ovládaná postavička po celý děj hry. Guybrush o něco zestárl a většinu života tráví vyprávěním historek z prvního dílu. Časem se však opakování příběhu ohraje a tak je na čase najít nové zážitky.\n\nZlý duch měl být zničen, ale místo toho se objevuje jako hnijící mrtvola, má pevné tělo a chce se pomstít za své utrpení.\n\nUsurpátor, který terorizuje Scabb Island, kde hra začíná a tedy i Guybrushe, který kvůli jeho embargu nemůže odcestovat z ostrova za novým dobrodružstvím.\n\nPříběh se odehrává od momentu, kdy Guybrush visí na laně v jakési jámě za jednu ruku a druhou drží velkou truhlici. V tom se do jámy na druhém laně spouští Elaine. I přes počáteční snahu se tomu vyhnout, jí Guybrush vypráví příběh, kterak se do jámy dostal.\n\nDěj vyprávění (a vlastně hry celé) začíná na Scabb Islandu. Guybrush Threepwood je už pirátem a jeden z večerů tráví opět vyprávěním, jak zničil hrozného LeChucka. Ostatní piráti jsou už příběhem, který slyší dokola, unaveni a ptají se po nějakém novém zážitku. Guybrush prozradí, že právě kvůli tomu je na Scabb Islandu - hledá nové dobrodružství a ne ledajaké. Rozhodl se, že najde legendární pirátský poklad BigWoop\n\nHned zpočátku se Guybrush dostává do problémů. Na \"Scabb Islandu\" potkává malého, ale zlého Larga. Ten \"strašlivého piráta\" Guybrushe okrade o všechno zlato a ještě mu oznámí, že na Scabb Island uvalil embargo - nikdo a nic nesmí ostrov opustit.\n\nPři prozkoumávání ostrova Guybrush narazí na \"hřbitov\", kapitána Dredda, \"přístav\", kde je známá trojice pirátů s velmi pokleslou morálkou a také Voodoo Lady, která Guybrushovi poradí, že Larga se může zbavit pomocí \"voodoo panenky\", ale potřebuje k tomu od Larga \"něco z hlavy\", \"něco z šatů\", \"něco z těla\" a \"něco ze smrti\".\n\nPo obstarání jednotlivých ingrediencí Voodoo Lady připraví Guybrushovi magickou voodoo panenku Larga. S panenkou Largo není problém, stačí několikrát bodnout. Pak se ovšem Guybrush prořekne, že je to on, kdo zničil mocného LeChucka a Largo jej požádá, aby mu ukázal trofej - LeChuckovy vlající vousy. V mžiku se jich Largo zmocní a získává tak potřebnou ingredienci pro znovuoživení zlého piráta.\n\nVoodoo Lady toto Guybrushovi potvrdí. Ačkoliv zničil LeChuckova ducha, jeho \"tělo\" stále někde existuje, tleje a je dosti kompostováno, ale stále jej lze oživit. S tím Guybrush už moc neudělá a tak se vrací k původnímu plánu - najít BigWoop. Najímá si loď kapitána Dredda a odplouvá z ostrova.\n\nKapitán Dredd zná pouze 3 destinace - Scabb Island, Booty Island a Phatt Island. V tomto souostroví se odehrává další díl hry.\n\nGuybrush potřebuje 4 kousky mapy, které jsou roztroušeny různě po tomto souostroví. \"Jeden má obchodník na Booty Islandu\", \"další se nachází ve vile guvernérky\" Marleyové na Phatt Islandu, \"třetí je na tomtéž ostrově\" v části, kam se dá dostat jenom tunelem pod vodopády a navíc \"nad úkrytem mapy má dům Rum Roggers senior\" se kterým se Guybrush bude muset utkat v pití rumu. \"Čtvrtý dílek mapy má Stanův předek\", který je ovšem už nějakou dobu pohřben na hřbitově na Scabb Islandu.\n\nZískání všech čtyř kousků není vůbec jednoduché. Pro první se musí potápět hodně hluboko, vyhrát soutěž v plivání. Druhý doprovází smůla, kdy se setká s Elaine. Ta mu mapku vyhodí z okna, pak jí unese vítr a když už jí získá z vysokého útesu, odnese jí racek na vysoký strom. K třetímu dílku mapy vede cesta skrz vodopád, který je nutno zastavit a následně porazit přeborníka v pití rumu. Pro poslední část musí Guybrush navštívit Stana v jeho prodejně rakví, zatlouct jej do předváděného modelu, oživit jeho předka a tomu ještě splnit přání pro klid duše - vypnout sporák v jeho kiosku, což před smrtí už nestihl.\n\nV závěru kapitoly Guybrush odnese kompletní mapu Wallymu, aby jako kartograf mapu rozluštil. Ten je však unesen LeChuckem a tak Guybrushovi zbývá jediné - nechá v bedně plné voodoo hadů adresované LeChuckovi naložit do nákladního auta a zaslat do LeChuckovi pevnosti.\n\nGuybrush zde najde Wallyho. K tomu aby jej osvobodil z cely potřebuje klíč, který visí v kanceláři. Je to ovšem past a Guybrush i Wally se objevují nad nádrží kyseliny. Jakmile svíčka přepálí provaz oba zahynou. Naštěstí je Guybrush ze stejné dílny jako Indiana Jones a tak se jim daří utéct. Když ve tmě zapálí sirku, zjistí, že jsou ve skladišti TNT a neúmyslně tak zničí LeChuckovu pevnost.\n\nZde se hlavní hrdina opět setkává s Hermanem, který je zde opět jako trosečník. Díky jeho papouškovi najde na ostrově velké \"X\", které nemůže znamenat nic jiného než velký poklad. Pro proražení použije dynamit. Výbuch zaslechne i guvernérka Elaine v jejím sídle a vydává se na \"Dinky Island\".\n\nMezitím Guybrush se dostává do výchozí pozice, tedy visí za provaze v propasti a v druhé ruce drží truhlu. Když příběh dopoví, lano praskne s padá do hlubin. Je v podzemních skladištích a je zde i LeChuck se speciální voodoo panenkou Guybrushe. Naštěstí mu nefunguje jak má a tak místo poslání Guybrushe do jiné dimenze jej vždy teleportuje akorát do vedlejší místnosti. Navíc Guybrushovi prozradí, že jsou bratři.\n\nGuybrush zkusí použít \"kořenové pivo\", které najde. To ale funguje jenom na duchy a nikoliv na tlející mrtvoly. Narychlo tedy posbírá potřebné ingredience a vytvoří voodoo panenku LeChucka. Když panence utrhne nožičku, LeChuck se složí a poprosí Guybrushe ať přistoupí blíže a sundá jeho masku, aby viděl svého bratra. Guybrush zjišťuje, že LeChcuk je jeho starší bratr Chuckie. V tom je vyruší údržbář a vyvede oba ven, kde je zábavní park a netrpělivě na ně čekají rodiče. Z obou dřívějších rivalů jsou kluci a celá rodinka odchází se pobavit na nějaké atrakce do zábavního parku s názvem BigWoop.\nJako snad v každé jiné i v tomto titulu si LucasArts dělají legraci ze sebe, z ostatních svých i cizích her a v neposlední řadě i z filmů LucasFilm.\n\n\"\"Guybrush, I´m your BROTHER!\"\" a \"\"Guybrush... -glack- Come over here. I want to you... -gag- ...take my mask off -choke- ...see the TRUE face of your brother\"\". To jsou fráze ze hry, které někomu mohou být dosti povědomé. Jde totiž o parodii na Star Wars, kdy Darth Vader sdělí Lukovi, že je jeho otec nebo chce aby mu Luke sundal masku, než zemře.\n\nV tomto dílu lze najít opravdu mnoho narážek na Indiana Jonese, zde je výčet některých z nich:\n\nPokračování proslulé série je zajímavé také tím, že v celé hře Monkey Island 2 se samotný \"Monkey Island\" vůbec nevyskytuje.\n\nV Česku vznikla parodie, nahrazující tento druhý díl série, pod názvem \"Tajemství Oslího ostrova\". Guybrush je zde stejně oblečen příběh stejně navazuje na první díl (\"The Secret of Monkey Island\"), ale česká verze vznikla až v roce 1994.\n\nStejně jako pro první díl i zde čerpal Ron Gilbert inspiraci u . Je tomu tak třeba ve scéně, kdy je Guybrush uvězněn a kostí musí nalákat hlídacího psa s klíčem.\n\n\n"}
{"id": "167963", "url": "https://cs.wikipedia.org/wiki?curid=167963", "title": "Roman Ingarden", "text": "Roman Ingarden\n\nRoman Ingarden (5. února 1893 Krakov – 14. června 1970 Krakov) byl polský fenomenologicky orientovaný filosof, estetik a literární teoretik, žák německého filozofa Edmunda Husserla.\n\nIngarden studoval matematiku a filosofii ve Lvově u Kazimierze Twardovského a od roku 1912 u Edmunda Husserla v Göttingenu, později ve Freiburgu, kde roku 1918 promoval. V Polsku učil na gymnáziích a roku 1924 se ve Lvově habilitoval. V letech 1925 – 1944 přednášel na univerzitě ve Lvově (od roku 1933 jako profesor), po válce v letech 1945 – 1950 na Jagellonské univerzitě v Krakově. Roku 1949 byl zcela nesmyslně obviněn z „idealismu“ a z univerzity musel odejít. Přednášel a pracoval v soukromí a teprve v letech 1956 – 1963 se mohl na univerzitu vrátit. Ingarden měl četné styky v zahraničí, byl členem Polské akademie věd a řady dalších společností.\n\nIngardenovo myšlení zůstalo vždy blízké Husserlovi, s nímž také udržoval velmi přátelské styky. Odmítal a kritizoval však jeho sklon k platónismu a byl naopak filosofickým realistou. Věnoval se Henrimu Bergsonovi a v předválečném období hlavně filosofii literatury a estetice. Tyto jeho německy psané spisy také vzbudily ohlas v zahraničí.\n\nNaproti tomu jeho poválečné dílo, psané polsky a věnované hlavně ontologii a epistemologii, zejména jeho \"opus magnum\", \"Spór o istnienie świata\" (Spor o existenci světa) (1947 a 1948) bylo přeloženo teprve později. Poslední část tohoto spisu, \"O kauzální struktuře reálného světa\", napsal opět německy. Vyšla až posmrtně roku 1974.\n\nKromě toho psal Ingarden i o teorii a filosofii malířství a hudby a ke konci života vydal velké dílo o odpovědnosti (\"Über die Verantwortung. Ihre ontischen Fundamente\". 1970). U nás se Ingardenovým dílem zabýval Jan Patočka.\n\nJeho žákyní byla např. americká filozofka polského původu Anna-Teresa Tymieniecka.\n\n\n\n"}
{"id": "167966", "url": "https://cs.wikipedia.org/wiki?curid=167966", "title": "Alexandr Stěpanovič Popov", "text": "Alexandr Stěpanovič Popov\n\nAlexandr Stěpanovič Popov (; 16. března 1859 – 13. ledna 1906) byl ruský fyzik a vynálezce, průkopník bezdrátové telegrafie, na niž později navázalo i rozhlasové vysílání.\n\nAlexander Sergejevič Popov se narodil v rodině duchovního a po studiu fyziky na Petrohradské univerzitě přednášel od roku 1883 v Torpédovém ústavu Ruské námořní školy v Kronštadtu u Petrohradu. Roku 1893 navštívil Kolumbovskou výstavu v Chicagu, kde se setkal s dalšími badateli v oboru a seznámil se s pracemi Olivera Lodge a Heinricha Hertze. \n\nPopov byl požádán, aby pro petrohradskou meteorologickou stanici zkonstruoval indikátor blesků. Později se ukázalo se, že jeho „bleskojev“ registroval nejen blesky, ale i umělé záblesky, krátké a dlouhé - telegrafické tečky a čárky. 7. května 1895 Popov předvedl svůj přístroj členům Ruské fyzikálně technické společnosti: bleskosvod jako anténa, koherer, telegrafní relé a elektrický zvonek. Palička zvonku zároveň klepala na koherer, aby se piliny vrátily do původního stavu, což se u jeho předchůdců muselo dělat ručně. V prosinci téhož roku oznámil dosažení pravidelného spojení, což 21. března 1896 veřejně předvedl na petrohradské univerzitě mezi budovami, vzdálenými od sebe 250 metrů.\n\nA. S. Popov si svůj vynález původně patentovat nedal, kdežto Guglielmo Marconi své zařízení patentoval dva měsíce po Popovových pokusech, o nichž nevěděl. Roku 1898 začal francouzský podnikatel Ducretet vyrábět zařízení pro bezdrátovou telegrafii podle Popovova vzoru. Roku 1899 se Popovovi podařilo bezdrátové spojení s lodí na vzdálenost téměř 50 km, ale teprve v únoru roku 1900 dostal britský patent číslo 2797 na “\"Zdokonalení kohereru pro telegrafní signalizaci\"”. Marconi a Braun dostali v roce 1909 Nobelovu cenu za „přínos k rozvoji bezdrátové telegrafie“.\n\nKoncem roku 1899 ztroskotala ruská válečná loď Admiral Apraksin u ostrova Hogland ve Finském zálivu. Posádka nebyla ohrožena a zůstala na lodi, na návrh A. S. Popova však postavila na ostrově bezdrátovou stanici, která mohla komunikovat s námořním velitelstvím v Kronštadtu (přes bezdrátovou stanici v Kotce). Nouzové signály z ostrova Hogland pomohly zachránit i 50 finských rybářů, kteří uvázli na ledové kře.\n\nV SSSR i v Rusku je Popov pokládán za vynálezce rozhlasu, na němž se ovšem podílela řada vynálezců. Vysokofrekvenční elektromagnetické vlny, které se šíří rychlostí světla, předpověděl britský fyzik James Clerk Maxwell a jejich existenci empiricky prokázal v letech 1886–1889 německý fyzik Heinrich Hertz, který zjistil a změřil jejich důležité vlastnosti, žádný praktický význam však svým výsledkům nepřikládal. Hertz používal jiskrový generátor a půlvlnný dipól s parabolickým reflektorem na vysílací i přijímací straně, jako detektor sloužilo malé jiskřiště. \n\nNa Hertzovy publikace navázala řada badatelů, například francouzský fyzik Édouard Branly, který 1890 vynalezl citlivější detektor (koherer), skleněnou trubičku naplněnou železnými pilinami, jejichž vodivost působením vysokofrekvenčního pole vzrostla. Dále britský fyzik Sir Oliver Lodge, který objevil význam naladění vysílače s přijímačem, německý fyzik Karl Ferdinand Braun, vynálezce laděného obvodu a krystalového detektoru, nebo italský vynálezce Guglielmo Marconi (1874–1937), který roku 1894 postavil indikátor blesků a pracoval na prakticky použitelných komunikačních zařízeních. Objevil význam antény a uzemnění a zdokonalil telegrafní klíč i zapisovač. Roku 1896 předvedl své zařízení britské vládě a brzy komunikoval na vzdálenosti v desítkách kilometrů.\n\nA. S. Popov byl vyznamenán vysokými ruskými řády sv. Anny a sv. Stanislava. Jeho vynález hrál později v sovětské propagandě značnou roli a den 7. května se slavil jako „Den rozhlasu“. Podle Popova se jmenovala a jmenuje řada vědeckých ústavů (například Tesla VÚST v Praze), planetka číslo 3075 dostala roku 1979 jméno Popov.\n\nNěkteří potomci A. S. Popova po roce 1917 emigrovali do USA, kde se jeho synovec Pavel stal vyhledávaným lékařem a prasynovec Jegor (1913-2001) byl profesorem na UC Berkeley.\n\n\n\n"}
{"id": "167989", "url": "https://cs.wikipedia.org/wiki?curid=167989", "title": "Prefektura Aiči", "text": "Prefektura Aiči\n\nPrefektura Aiči ( , \"Aiči-ken\") je jednou ze 47 prefektur Japonska. Nachází se v regionu Čúbu na ostrově Honšú a hlavním městem je Nagoja. Je to střed metropolitní oblasti Čúkjó. K 27. dubnu 2007 měla prefektura 7 341 000 obyvatel.\n\nPůvodně byl region rozdělen do tří provincií – Owari, Mikawa a Ho. Po skončení éry Taika se provincie Mikawa a Ho spojily v jednu. V roce 1871, po zrušení systému han, byla provincie Owari (s výjimkou poloostrova Čita) stanovena prefekturou Nagoja, zatímco Mikawa se s poloostrovem Čita spojila a vytvořila prefekturu Nukata. Prefektura Nagoja byla v dubnu 1872 přejmenována na prefekturu Aiči a 27. listopadu téhož roku se spojila s Nukatou.\n\nPrefektura Aiči leží blízko středu největšího japonského ostrova Honšú. Na jihu hraničí se zátokami \"Ise\" a \"Mikawa\", s prefekturou Šizuoka na východě, Nagano na severovýchodě, Gifu na severu a Mie na západě. Z východu na západ je dlouhá 106 km, z jihu na sever 94 km a tvoří podstatnou část pláně Nóbi. Svou rozlohou 5 153,81 km zaujímá přibližně 1,36 % celkové rozlohy povrchu Japonska. Nejvyšším bodem je Čausujama (1415 m nad mořem).\n\nZápadní části prefektury dominuje Nagoja, japonské čtvrté největší město, a jeho předměstí. Východní část je osídlena méně, ale stále se v ní nachází několik významných průmyslových center. Díky silné ekonomice mezi říjnem 2005 a 2006 bylo Aiči populačně nejrychleji rostoucí prefekturou, překonávajíc Tokio o 7,4 %.\n\nV prefektuře Aiči se nachází 38 velkých měst:\n"}
{"id": "168000", "url": "https://cs.wikipedia.org/wiki?curid=168000", "title": "Prefektura Aomori", "text": "Prefektura Aomori\n\nPrefektura Aomori (: 青森県, \"Aomori-ken\") je jednou ze 47 prefektur Japonska. Nachází se v regionu Tóhoku na ostrově Honšú. Hlavním městem je Aomori.\n\nPrefektura má rozlohu 9 606,26 km² a k 1. říjnu 2005 měla 1 436 6288 obyvatel.\n\nV prefektuře Aomori je 10 velkých měst (市, ši):\n\nDále je zde 8 okresů (郡, \"-gun\") a v nich následující městečka (町, \"-mači\", v případě Oirase, Nambu a Hašikami \"-čó\") a vsi (村. \"-mura\"):\n"}
{"id": "168001", "url": "https://cs.wikipedia.org/wiki?curid=168001", "title": "Prefektura Ehime", "text": "Prefektura Ehime\n\nPrefektura Ehime (: 愛媛県, \"Ehime-ken\") je jednou ze 47 prefektur Japonska. Nachází se na severozápadě ostrova Šikoku. Hlavním městem je Macujama.\n\nV prefektuře Ehime je 11 velkých měst (市, ši):\n"}
{"id": "168004", "url": "https://cs.wikipedia.org/wiki?curid=168004", "title": "Prefektura Čiba", "text": "Prefektura Čiba\n\nPrefektura Čiba (: 千葉県, \"Čiba-ken\") je jednou ze 47 prefektur Japonska. Nachází se v regionu Kantó na ostrově Honšú. Hlavním městem je Čiba.\n\nPrefektura má rozlohu 5 156,61 km² a k 1. červnu 2013 měla 6 192 785 obyvatel.\n\nV prefektuře Čiba je 36 velkých měst (市, ši):\n"}
{"id": "168006", "url": "https://cs.wikipedia.org/wiki?curid=168006", "title": "Otto Ville Kuusinen", "text": "Otto Ville Kuusinen\n\nOtto Ville (Wilhelm) Kuusinen ( , 4. října 1881, Laukaa, Finsko – 17. května 1964, Moskva) byl finský a sovětský politik, literární historik a básník.\n\nKuusinen byl jedním z hlavních vůdců radikálního křídla finských sociálních demokratů a jedním z vůdců rudého povstání, které vyústilo ve finskou občanskou válku. Po porážce povstání uprchl do Sovětského svazu, kde pak pokračoval v kariéře politika – stal se členem sekretariátu Kominterny. Za Velkého teroru ve druhé polovině 30. let posloužil Stalinovi při decimaci finské KS. \n\nPo přepadení Finska Sovětským svazem (30. listopadu 1939) vytvořil loutkovou demokratickou finskou vládu, tzv. vládu z Terijoki (dnes Zelenogorsk, Rusko), která spolupracovala se Stalinem a kterou Sovětský svaz prohlásil za jedinou jím uznávanou vládu Finska. Po vývoji války, který pro SSSR nebyl příliš zdařilý, byla však myšlenka této vlády opuštěna a Kuusinen pokračoval v kariéře sovětského politika jako předseda Nejvyššího sovětu Karelo-finské SSR (do roku 1956).\n\nPokud měl Kuusinen po občanské válce pověst zrádce jen v očích pravice, po Zimní válce už byl nenáviděn prakticky všemi Finy jakožto neoddiskutovatelný zrádce národa. I když byla po válce na nátlak SSSR ve Finsku znovu povolena komunistická strana, Kuusinenovi nebylo dovoleno vrátit se domů a převzít její vedení, neboť s ním v čele by strana nemohla doufat ve slušný výsledek ve volbách. Stranu namísto něj řídila jeho dcera Hertta. Kuusinen sám pokračoval i nadále v kariéře komunistického politika a v letech 1952 a 1957 byl zvolen do Nejvyššího sovětu SSSR.\n\n"}
{"id": "168012", "url": "https://cs.wikipedia.org/wiki?curid=168012", "title": "Prefektura Fukui", "text": "Prefektura Fukui\n\nPrefektura Fukui (: 福井県, \"Fukui-ken\") je jednou ze 47 prefektur Japonska. Nachází se v regionu Čúbu na ostrově Honšú. Hlavním městem je Fukui.\n\nPrefektura má rozlohu 4 188,99 km² a v roce 2005 měla 821 589 obyvatel.\n\nOd 90. let minulého století je tato prefektura místem bohatým na objevy dinosauřích zkamenělin. Tomu odpovídají i názvy odtud popsaných taxonů, jako je \"Fukuiraptor\", \"Fukuivenator\", \"Fukuititan\" apod.\n\nV prefektuře Fukui je 9 velkých měst (市, ši):\n"}
{"id": "168013", "url": "https://cs.wikipedia.org/wiki?curid=168013", "title": "Kirill Afanasjevič Mereckov", "text": "Kirill Afanasjevič Mereckov\n\nKirill Afanasjevič Mereckov (; – 30. prosince 1968) byl sovětský vojenský velitel, maršál Sovětského svazu (od října 1944) a Hrdina Sovětského svazu. Pocházel z rolnické rodiny a v ruské občanské válce bojoval na straně rudých, byl raněn a několikráte vyznamenán za statečnost. Zúčastnil se i španělské občanské války (1936-1937), poté se vrátil do SSSR, kde převzal funkci velitele Leningradského vojenského okruhu. \n\nMěl hlavní podíl na plánování katastrofální invaze do Finska, což přispělo k jeho přechodné degradaci. Krátce po nemastném vítězství nad Finskem se však stal náčelníkem generálního štábu. O tuto funkci přišel po nevydařených hrách Generálního štábu, kde jeho jednotky vedené zastaralými metodami nedokázaly vzdorovat protistraně vedené Georgijem Konstantinovičem Žukovem. Zůstal však poměrně vlivným členem STAVKY. V červnu 1941 byl zatčen pro údajnou zradu a nějakou dobu vězněn a mučen, avšak asi po měsíci byl propuštěn, neboť Stalin dospěl k závěru, že jej potřebuje. \n\nPostupně získal pověst specialisty na vedení bojů v obzvlášť obtížném terénu. Hrál významnou roli v bojích okolo Leningradu a posléze v Karelii v bojích vedených severně od Ladožského jezera. Navzdory tomu, že jeho ofenzíva proti Finsku z léta 1944 neuspěla, obdržel hodnost maršála SSSR a pokračoval v bojích proti Němcům v Laponsku, což se mu již dařilo mnohem lépe. Po skončení války v Evropě se podílel na invazi do Mandžuska. Po válce pokračoval v kariéře vojáka až do konce života, od roku 1964 zastával spíše prestižní a ceremoniální funkci generálního inspektora ministerstva obrany.\n\nŠvédský autor Jonas Jonasson Maršála Mereckova použil ve svém románu Stoletý stařík, který vylezl z okna a zmizel. V kladném světle, jako oběť Stalinových čistek.\n"}
{"id": "168017", "url": "https://cs.wikipedia.org/wiki?curid=168017", "title": "Schlieffenův plán", "text": "Schlieffenův plán\n\nSchlieffenův plán je označení německé útočné strategie, která měla v případě konfliktu na dvou frontách (s Ruskem a Francií) zajistit rychlé vítězství na západní frontě a uvolnit tak německou armádu pro akci na východě, kde se kvůli ruské rozloze očekával vleklý konflikt. Tento strategický koncept se od svého vzniku radikálně měnil.\n\nPřed sjednocením Německa v roce 1871 vedla pruská armáda tři vítězné krátké války proti Dánsku (druhá šlesvická válka), Rakousku (prusko-rakouská válka) a Francii (prusko-francouzská válka). Tyto úspěchy vedly k vysoké reputaci německé armády a německý generální štáb byl široce obdivován a často nazýván Mekkou militarismu.\n\nNavzdory vítězným válkám měl Helmuth von Moltke starší, náčelník generálního štábu během sjednocení Německa, silné obavy, jestli budoucí války budou moci být vedeny stejným způsobem, tedy důrazem na ofenzivní (útočnou) akci.\n\nPreventivní války byly v očích Moltkeho a většiny starších důstojníků německé armády nejlepším způsobem zajištění německé prosperity a úspěchu. Německo věřilo, že je jako mladý stát obklíčeno nepřáteli a čelilo hrozbě vedení války na dvou frontách. Vzhledem k síle těchto nepřátel bylo podle většiny německých důstojníků jedinou nadějí porazit alespoň jednoho nepřítele rychlou ofenzivní akcí, než obrátí pozornost na druhého.\n\nNejvětší otázkou a výzvou bylo, jak vést úspěšnou ofenzivní válku v době, kdy palebná síla a mobilita jednotek, zejména díky železnici, tak moc favorizovala obránce. Palebná síla pěchoty v kombinaci s jen základním opevněním dokázala zastavit skoro jakýkoliv útok, zatímco železnice, pokud byly navrženy k umožnění rychlého pohybu vojsk, umožňovaly obránci přesunout jednotky do ohroženého sektoru dříve, než tam útočník stačil napochodovat pěšky.\n\nNa rozdíl od francouzských a ruských důstojníků neměli němečtí důstojníci tolik víry v drahé frontální útoky a namísto toho Moltke a další navrhovali, že hlavním cílem by mělo být protivníka obejít a napadnout silně opevněnou pozici z týlu nebo se jí úplně vyhnout. Pokud se nepřítel nacházel v připravené defenzivní (obranné) pozici, na armádní i sborové úrovni měl vždy být učiněn pokus takovou pozici obejít.\n\nNejnebezpečnější kombinací německých nepřátel byla francouzsko-ruská aliance. Po prusko-francouzské válce navrhl v případě takové války Moltke st. rychlou kampaň proti Francii s tím, že dosažení stejného úspěchu proti Rusku by bylo složitější. Počítal s pravděpodobností, že by se ruské armády stáhly na východ stejně jako v případě Napoleonova tažení.\n\nV roce 1879 se Moltkeho úvaha změnila. Francouzská opevnění podél společné hranice šanci na rychlé, rozhodné vítězství značně snížily. Rovněž ruská vojenská přítomnost v Polsku byla značně posílena, což umožňovalo rozsáhlý ruský útok do Německa ve chvíli, kdy by německá armáda dobývala Francii. Ruská koncentrace v Polsku ale rovněž vytvořila pro Němce lákavý cíl. V důsledku toho Moltke nyní favorizoval defenzivní postavení na západě, zatímco německé jednotky obklíčí a zničí ruské jednotky v oblasti Varšavy.\n\nAvšak s narůstající ruskou vojenskou přítomností kolem Varšavy v nadcházeních letech se i šance na tento úspěch radikálně snížila. Moltke nyní dále favorizoval útok do Ruska, zatímco omezené německé síly zadrží Francouze, avšak připustil, že pro dosažení rozhodného zničení ruských vojsk v Polsku bude potřeba hlubšího postupu na východ. To bude samozřejmě trvat déle, což zvyšovalo nebezpečí francouzského vítězství na západě.\n\nMoltke starší odešel v roce 1888 do výslužby a byl nahrazen jeho zástupcem Aflredem von Walderseenem, zarytým zastáncem preemptivních válek. Po mnoha slovních roztržkách s císařem Vilémem II. učinil Waldersee tu chybu, že během cvičení císařova vojska porazil, za což byl okamžitě z postu náčelníka generálního štábu odvolán. Jeho nástupcem se stal Alfred von Schlieffen.\n\nPadesátiletý Schlieffen rovněž sdílel názor, že je Německo obklíčeno nepřáteli, a že Británie, Francie, Itálie a Rusko připravují koncentrovaný útok na Centrální mocnosti. Za jediný přijatelný výsledek jakékoliv války považoval jen absolutní vítězství, neboť jen částečný úspěch by podle něj vedl k budoucím válkám. Takové absolutní vítězství by bylo defenzivním postavením nedosáhnutelné a tak podle něj měla německá armáda plánovat a provádět velké ofenzivní akce s cílem vynutit si rychlý, rozhodný výsledek. Odmítal užití diplomacie jako nástroje pro řešení problémů a například předpokládal, že britské síly budou skoro jistě použity proti Německu v případě německé války proti Francii.\n\nSchlieffen stejně jako Moltke věřil, že nižší důstojníci mají na nastalou situaci reagovat nezávisle na svých nadřízených, avšak na rozdíl od Moltkeho se pro všechny předvídatelné problémy snažil najít standardizovaná řešení, aby starší důstojníci mohli předvídat, jak nižší velitelé zareagují.\n\nNěmecká snaha vést rozhodné ofenzivní války, obejít a obklíčit nepřítele a vyhnout se opevněným místům však učinila německé plány předvídatelné. Francouzská opevnění v Alsasku a Lotrinsku byla prakticky neproniknutelná a budou muset být obejita. Jedinou možností takového obchvatu bude postup přes Belgii a možná Nizozemsko. I když takové jednání možná přivede do války Británii, britská účast byla podle Schlieffena stejně nevyhnutelná, takže respektování belgické neutrality nepřikládal žádnou váhu.\n\nSchlieffen vyvodil, že kvůli síle francouzských opevnění budou muset Němci nechat Francouze přejít do útoku, aby byli vylákáni ze silných defenzivních pozic, zatímco německá armáda dosáhne rychlého vítězství proti Rusku v oblasti Varšavy, jak plánoval Moltke st. Avšak jak síla ruských opevnění kolem Varšavy sílila, Schlieffen tento postup zavrhl.\n\nV domnění, že Francouzi provedou stejný obchvatný manévr, vyvodil, že francouzské jednotky v budoucí válce využijí belgického území pro obejití německých defenzivních pozic. V kombinaci s vlastní touhou vést rychlou obkličovací válku začal Schlieffen pracovat na plánu útoku skrze Belgii. Na východě se budou německé jednotky bránit jakémukoliv ruskému útoku do chvíle, než z Francie dorazí čerstvé posily. Jinými slovy byla priorita z Ruska převedena na Francii.\n\nSám Schlieffen však uznal, že německá armáda nebyla na provedení plánu dostatečně velká, a že belgické cesty byly pro potřebnou rychlost pochodu nevyhovující. Navzdory tomu neměl kvůli francouzsko-ruské alianci Schlieffen jinou šanci, než pro takový útok položit základy.\n\nHlavním cílem Schlieffenova plánu bylo prorazit přes Nizozemsko, Belgii a Lucembursko do severní Francie, odkud se měla vojska stočit na jih, dobýt Paříž a vpadnout do zad francouzské armádě na francouzsko-německé hranici. Postup měl být učiněn co nejrychleji, jakékoliv velké překážky měly být okamžitě obejity a veškerá opozice rychle a rozhodně poražena. Pravé křídlo útoku (v Nizozemsku) mělo být sedmkrát silnější než levé a po dosažení severní Francie mělo \"spadnout na nepřítele na jihu jako kladivo.\" \n\nSchlieffen odešel do výslužby v roce 1906 a jeho nástupcem se stal Helmuth von Moltke mladší. Ten stejně jako jeho předchůdci sdílel strach z obklíčení nepřáteli a byl velkým podporovatelem preemptivních válek. Moltke opakovaně naléhal na zahájení takové války s odůvodněním, že čím později k válce dojde, tím budou němečtí nepřátelé silnější, a tím menší šanci na vítězství Německo bude mít. Moltke mladší stejně jako Schlieffen zavrhl možnost rychlého vítězství proti Rusku a soustředil hlavní útok na Francii. Navzdory tomu počítaly německé plány s rozmístěním silných uskupení proti Rusku až do roku 1913, kdy byly změněny na rozmístění většiny armády proti Francii. Jen německá 8. armáda o síle devíti divizí, která bude později posílena na třináct pěších divizí a jednu jízdní divizi, bude nasazena ve východním Prusku.\n\nMoltke rovněž počítal s možností ruské neutrality a v takovém případě by byla 8. armáda přesměrována na západ do bojů proti Francii. Důležitější však je, že nebyly navrženy žádné plány pro válku proti Rusku bez rozmístění většiny jednotek proti Francii. Jinými slovy Moltke nepočítal s možností, že by v případě německo-ruské války zůstala Francie neutrální.\n\nHelmuth von Moltke mladší vyloučil v případě postupu do Belgie útok přes Nizozemsko v obavě, že by se nizozemská armáda mohla bez boje stáhnout na severozápad k moři a odtamtud ohrožovat křídlo postupujících německých armád. Namísto toho bylo posíleno levé křídlo rozmístěné ve Francii, což Moltke považoval kvůli rostoucí síle francouzské armády za nezbytné.  \n\nSíla plně mobilizované německé armády v roce 1914 čítala 1 191 praporů, z niž měla být drtivá většina nasazena proti Francii. Německá 8. armáda měla šest bojových divizí a dvě záložní. K nim dostala tři divize rezervistů ve věku nad třicet let a dvě brigády týlových sil, které měly jen minimální výcvik.\n\nStandardní německá divize se skládala ze dvou pěších brigád z nichž každá měla dva pěší pluky. Každý pluk měl tři pěší prapory. K tomu měla divize dělostřeleckou brigádu, která se skládala ze dvou dělostřeleckých pluků. Během míru měla rovněž jízdní brigádu složenou ze dvou jízdních pluků, avšak při vyhlášení mobilizace byly tyto brigády od pěší divize staženy a zformovaly se do samostatné jízdní divize.\n\nTřináct pěších a jedna jízdní divize ve východním Prusku měly k dispozici 774 kusů dělostřelectva. Toto uskupení tvořilo 8. armádu, která byla rozdělena do třech armádních sborů, které byly rozmístěny v Gdaňsku, Královci a Olštýnu (Danzig, Konigsberg a Allenstein). Tři armádní sbory 8. armády měly 158 pěších praporů a 78 jízdních skvader. Velitelem 8. armády byl generálplukovník Maximilian von Prittwitz. I. sboru v Královci velel generál Hermann von Francois. XVII. sboru v Gdaňsku velel generál August von Mackensen a XX. sboru v Olštýnu velel generál Friedrich von Scholtz.\n\nK opevněním kolem Mazurských jezer, která efektivně rozdělovaly frontu vedví, vystavěli Prusové řadu pevností kolem Královce, které byly v posledních letech modernizovány. Další pevnosti byly přítomny na řece Visle. Spolu s flexibilitou poskytnutou německými železnicemi vstupovala německá 8. armáda do války s vysokým sebevědomým. Díky tomu, že Rusové nesoustředili všechny své síly proti východnímu Prusku, ale proti Rakousko-Uherské říši, 8. armáda měla být schopna zadržet do porážky Francie jakýkoliv ruský útok bez toho, aniž by ztratila příliš území. \n"}
{"id": "168020", "url": "https://cs.wikipedia.org/wiki?curid=168020", "title": "Bitva o Atlantik", "text": "Bitva o Atlantik\n\nBitva o Atlantik je pojem který může označovat řadu konfliktů a kampaní. Nejznámější jsou kampaně během první a druhé světové války:\n\n"}
{"id": "168024", "url": "https://cs.wikipedia.org/wiki?curid=168024", "title": "Šódžo kakumei Utena", "text": "Šódžo kakumei Utena\n\nŠódžo kakumei Utena ( 少女革命ウテナ, v přibližném překladu \"Malá revolucionářka Utena\") je manga od Čiho Saitó, podle níž vzniklo později anime režírované Kunihiko Ikuharou. Manga se začala vydávat v časopise Ciao od června 1996, anime bylo odvysíláno v roce 1997. Film \"Adolescence mokuširoku\" ( 少女革命ウテナ～アドゥレセンス黙示録, \"Šódžo kakumei Utena – Aduresensu mokuširoku\", v doslovném překladu \"Dospívající apokalypsa\"), měla v kinech premiéru v roce 1999. Manga se v polovině roku 1990 dočkala také muzikálové verze. Muzikál \"Comedie Musicale Utena la fillette révolutionnaire\" byl zinscenován ve stylu Takarazuky (všechny role jsou hrány ženami).\n\nHlavní postavou je dospívající dívka Utena Tendžó (ウテナ 天上), která v dětství potkala prince, jehož milé způsoby jí natolik okouzlily, že se sama rozhodla stát princem. Toto přání reprezentuje její styl oblékání a chování. Utena je přijmuta na Akademii Ótori, kde se potkává se studentkou jménem Anthy Himemija, která se nachází v ponižujícím vztahu s jiným studentem. Utena se rozhodne bojovat, aby Anthy ochránila, díky čemuž je vtažena do řady šermířských soubojů se členy Studentské rady. Anthy je nazývána „Nevěstou růže\" a náleží tomu, kdo se stane vítězem souboje. Důvod, proč je Utena Tendžó neustále vyzývána k duelům, je ale významnější. Nadchází čas jakési blíže nedefinované Revoluce světa a ten, kdo vlastní Nevěstu růže, má právo revoluci podstoupit a dočkat se tak zázraku.\n\n\n"}
{"id": "168027", "url": "https://cs.wikipedia.org/wiki?curid=168027", "title": "Gerlachov (okres Poprad)", "text": "Gerlachov (okres Poprad)\n\nGerlachov je obec na Slovensku v okresu Poprad vzdálená 2,5 km od Tatranské Polianky a 6 km od Starého Smokovce.\n\nPrvní písemná zmínka o obci pochází z roku 1326. Obec založili zlatokopové; proto jsou ve znaku obce zobrazena kladívka. Na znaku je i Gerlachovský štít – nejvyšší vrchol Vysokých Tater i celých Karpat pojmenovaný podle obce.\n\nNejvýznamnější historickou stavbou je věž románského kostela z 13. století. V obci též vyvěrají termální prameny.\n\n"}
{"id": "168029", "url": "https://cs.wikipedia.org/wiki?curid=168029", "title": "Prefektura Fukuoka", "text": "Prefektura Fukuoka\n\nPrefektura Fukuoka (: 福岡県, \"Fukuoka-ken\") je jednou ze 47 prefektur Japonska. Nachází se na ostrově Kjúšú v Japonsku. Hlavní město je Fukuoka.\n\nÚzemí prefektury Fukuoka tvořily až do reforem Meidži provincie Čikugo, Čikuzen a Buzen.\n\nPrefektura Fukuoka je ze tří stran obklopena mořem. Pozemní hranice má s prefekturami Saga, Óita a Kumamoto. Na severu na protější straně průlivu Kanmon leží prefektura Jamaguči.\n\nV prefektuře Fukuoka leží 33 velkých měst (市, ši):\n\n"}
{"id": "168031", "url": "https://cs.wikipedia.org/wiki?curid=168031", "title": "Nicolas Grunitzky", "text": "Nicolas Grunitzky\n\nNicolas Grunitzky (1913, Atakpamé, Togoland, dnešní Togo – 1969, Paříž, Francie) byl druhým prezidentem Toga.\n\nNicolas Grunitzky se narodil německému otci polského původu a tožské matce v předvečer 1. světové války.\n\nNěmecký protektorát Togoland byl okupován spojenými anglo-francouzskými silami a roku 1919 se stal mandátním územím Společnosti národů, kde správa větší východní části byla svěřena Francii, zatímco západní části Velké Británii.\n\nNicolas Grunitzky získal ve Francii inženýrský diplom v oboru veřejné správy. Během svých studií začal zastávat jasně profrancouzské postoje a po návratu do vlasti pracoval pro koloniální správu. Brzy však své místo opustil, rozhodl se podnikat a současně byl aktivní v politice. Roku 1944 se stal generálním tajemníkem hnutí Combat (Boj), jehož cílem byla podpora užší spolupráce s Francií. Roku 1946 založil s přispěním koloniálních úřadů stranu Parti togolais du progrès (PTP - Tožská pokroková strana), za kterou byl roku 1951 zvolen delegátem do Tožského územního shromáždění.\n\nTožská politická scéna byla v období mezi 2. světovou válkou a získáním nezávislosti jasně rozdělená do dvou táborů. Proti Grunitzkému stál Sylvanus Olympio se svým Comité de l’union togolaise (CUT - Výbor tožské jednoty). Olympio se profiloval nacionalisticky, tedy protifrancouzsky. Shodou okolností byli tito nejvýznamnější představitelé tožské politiky švagry. Jejich strany se opakovaně utkávaly ve volbách, neměly však stejné podmínky. Koalice vedené Grunitzkého profrancouzskou PTP měly vždy zajištěnu podporu koloniálních úřadů a opakovaně vyhrávaly do značné míry zmanipulované volby. Francouzská část Togolandu se stala v roce 1956 autonomní republikou v rámci Francouzského společenství. Od 12. září 1956 do 16. května 1958 byl Grunitzky prvním ministerským předsedou Tožské autonomní republiky.\n\nVolby roku 1958 však byly organizované pod dohledem OSN a byly mnohem spravedlivější než veškeré předchozí. Jasně vyhrála koalice vedená CUT a Grunitzky jen těsně uhájil vlastní poslanecký mandát.\n\n27. dubna 1960 získává Togo nezávislost a prvním prezidentem se stal Sylvanus Olympio. Grunitzky raději opustil zemi a usídlil se v dahomském Cotonou, v dnešním Beninu.\n\nOlympiovu vládu i život ukončil vojenský převrat z ledna roku 1963 vedený seržantem Eyadémou. Grunitzky, který byl do příprav převratu zasvěcen, byl povolán z exilu, aby se 15. ledna stal výkonným prezidentem země. Jako řádný prezident byl oficiálně zvolen 5. května téhož roku. Během své vlády se neúspěšně snažil v zemi utlumit rozpory mezi severní a jižní částí, zavést ústavní vládu a systém více stran. Další, tentokrát nekrvavý Eyadémův převrat v lednu 1967 vedl k rozpuštění parlamentu a zrušení ústavy. Grunitzky byl nucen odejít do francouzského exilu, kde o dva roky později zemřel při automobilové nehodě.\n"}
{"id": "168032", "url": "https://cs.wikipedia.org/wiki?curid=168032", "title": "Prefektura Fukušima", "text": "Prefektura Fukušima\n\nPrefektura Fukušima (: 福島県, \"Fukušima-ken\") je jednou ze 47 prefektur Japonska. Nachází se v regionu Tóhoku na ostrově Honšú. Hlavním městem je Fukušima.\n\nPrefektura má rozlohu 13 782,54 km² a k 1. lednu 2003 měla 2 119 218 obyvatel.\n\nV prefektuře Fukušima se nachází jeden z největších jaderně-energetických komplexů - dvě elektrárny Fukušima Dajiči (I) a Fukušima Dajini (II), které jsou od sebe vzdáleny 12 kilometrů. Po zemětřesení 11. března 2011 byly obě elektrárny poškozeny.\n\nV prefektuře Fukušima se nachází 13 velkých měst (市, ši):\n\n"}
{"id": "168033", "url": "https://cs.wikipedia.org/wiki?curid=168033", "title": "Boo (programovací jazyk)", "text": "Boo (programovací jazyk)\n\nBoo je objektově orientovaný, staticky typovaný programovací jazyk. Jeho vývoj začal v roce 2003 v souvislosti se vznikem Common Language Infrastructure. Snaží se o využití podpory Unicode, možností tvorby vícejazyčných aplikací (internationalization) a webových aplikací. Jeho syntaxe byla inspirována jazykem Python a zaměřuje se navíc na rozšiřitelnost jazyka a překladače.\n\nMezi základní rysy jazyka patří:\n\nOpen source licence ve stylu MIT/BSD.\n\nBoo může být použit na platformách Microsoft .NET nebo Mono.\n\n"}
{"id": "168034", "url": "https://cs.wikipedia.org/wiki?curid=168034", "title": "Sylvanus Olympio", "text": "Sylvanus Olympio\n\nSylvanus Epiphanio Olympio (6. září 1902 Lomé, Togoland, dnešní Togo – 13. ledna 1963, Togo) byl prvním prezidentem nezávislého Toga.\n\nNarodil se ve vlivné rodině, která se do Lomé přistěhovala v polovině 19. století z Brazílie. Navštěvoval místní školy a poté vystudoval obchod na Londýnské ekonomické škole. Roku 1926 začal pracovat pro velkou obchodní společnost. Mluvil šesti jazyky. Po druhé světové válce se stal významným politickým vůdcem. Jeho Comité de l’union togolaise (CUT – Výbor tožské jednoty) vystupoval jasně protikoloniálně a snažil se dosáhnout sjednocení významného kmene Ewe, který obýval území rozdělené mezi Francouzský Togoland, Britský Togoland a britskou kolonii Zlaté pobřeží.\nBritský Togoland byl na základě plebiscitu roku 1956 připojen k britské kolonii Zlaté pobřeží, dnešní Ghaně. Francouzský Togoland se stal autonomní republikou v rámci Francouzského společenství. \nPo vyhraných volbách roku 1958 se stal po Nicolasi Grunitzkém druhým premiérem Tožské autonomní republiky a zároveň ministrem financí a spravedlnosti. Pod jeho vedením získalo Togo 27. dubna 1960 nezávislost a Olympio byl 12. dubna 1961 zvolen jeho prvním prezidentem. Jeho politickým cílem bylo omezit ekonomickou závislost Toga na Francii a orientovat Togo na Velkou Británii, USA a Německo. Mj. hodlal nahradit frank CFA samostatnou měnou vázanou na německou marku. \nJeho negativní postoj vůči vojákům demobilizovaným z francouzské armády po alžírské válce, kteří chtěli získat pozice v armádě mladého Toga, vyvolal první státní převrat v moderních dějinách nezávislých států subsaharské Afriky.\nOlympio byl zastřelen při převratu v noci z 12. na 13. ledna 1963 osobně vůdcem puče seržantem Eyadémou. \nOlympiův syn Gilchrist se stal významným opozičním vůdcem, za Eyadémovy vlády byl in absentia odsouzen k smrti a po Eyadémově smrti roku 2005 se snažil dosáhnout vládních pozic.\n"}
{"id": "168035", "url": "https://cs.wikipedia.org/wiki?curid=168035", "title": "Syndrom karpálního tunelu", "text": "Syndrom karpálního tunelu\n\nSyndrom karpálního tunelu () je útlakový syndrom způsobený postižením středního nervu (\"\") v karpálním tunelu. Tlakové poškození může vzniknout např. po úrazu zápěstí, zánětu šlach a vazů v této oblasti nebo poslední dobou častým chronickým přetížením zápěstí při nevhodné ergonomii práce s počítačem (viz RSI). Jako příčina vzniku jsou uváděny také hormonální změny v organizmu, jako je užívání antikoncepce, těhotenství či menopauza.\n\nProjevuje se častěji u žen. Mezi příznaky patří oslabená citlivost, mravenčení, pálení, trnutí a bolesti prstů rukou, které často bolí i v klidovém stavu. Postižení uvádějí, že největší bolesti pociťují v noci. Syndrom lze klinicky diagnostikovat např. vyšetřením nervového vedení či metodou EMG.\n\nPři dlouhodobé manuální činnosti se pro úlevu doporučuje činit pravidelné přestávky, jemně si mnout oblast zápěstí, třepat rukama, mýt si ruce studenou vodou či si v pravidelných intervalech přikládat na zápěstí led. Toto tlumí bolest a urychluje hojení zánětu. Z výživového hlediska se doporučuje zvýšení příjmu vitamínu B.\n\nLéčba je možná několika způsoby. V počáteční fázi je syndrom přístupný manuální fyzioterapii\n\nKarpální tunel je průchod, kterým se některé nervy, drobné cévy a šlachy svalů dostávají z předloktí do dlaně. Ohraničen je ze stran vyvýšeninami zápěstních kostí (eminentita carpi ulnaris et radialis), zadní stěna je tvořena zápěstními kůstkami a ze předu je kryt zápěstním poutkem ohýbačů (retinaculum musculorum flexorum). \n\nSpolu s mnoha dalšími strukturami zde prochází i nervus medianus, který v této oblasti může být tlačen okolními strukturami na tuhé stěny tvořené zápěstními kůstkami, což vede k následné symptomatologii syndromu karpálního tunelu.\n\nPři operativním řešení je důležité brát v potaz možnou variabilitu průběhu větví nervu medianu, jejichž přetětí je jednou z nejčastějších komplikací otevřených zákroků.\n\n"}
{"id": "168037", "url": "https://cs.wikipedia.org/wiki?curid=168037", "title": "Karpální tunel", "text": "Karpální tunel\n\nU člověka je karpální tunel (: ) topografická anatomická oblast propojující předloktí a zápěstí, kterou prochází nervy, drobné cévy a šlachy ohybačů (flexorů). Ohraničen je ze stran vyvýšeninami zápěstních kostí (\"eminentita carpi ulnaris et radialis\"), zadní stěna je tvořena zápěstními kůstkami a ze předu je kryt zápěstním poutkem ohýbačů (\"retinaculum musculorum flexorum\").\n\nKarpální tunel je rozdělen vazivovou přepážkou na dvě části - ulnární oddíl (na malíkové straně) a menší radiální oddíl (na palcové straně).\n\nObsah ulnárního oddílu:\n\n1) Středový nerv (\"nervus medianus\")\n\n2) Hluboký ohýbač prstů (\"musculus flexor digitorum profundus\") - čtyři šlachy\n\n3) Povrchový ohýbač prstů (\"musculus flexor digitorum superficialis\") - čtyři šlachy\n\n4) Dlouhý ohýbač palce (\"musculus flexor pollicis longus\") - jedna šlacha\n\nObsah radiálního oddílu:\n\n5) Vřetenní ohýbač zápěstí (\"musculus flexor carpi radialis\") - jedna šlacha\n\n\n"}
{"id": "168038", "url": "https://cs.wikipedia.org/wiki?curid=168038", "title": "EUNIS", "text": "EUNIS\n\nEUNIS () je evropská nezávislá akademická organizace, která sdružuje právnické osoby zabývající se vývojem, zaváděním a údržbou informačních systémů na evropských vysokých školách.\n\nEUNIS byla založena 14. a 15. října 1993 v Paříži, když se konala ustavující schůze. Zakládajícími členy byly zástupci především vysokých škol z 8 evropských zemí: Belgie,Dánska, Finska, Francie, Německa, Irska, Nizozemska, Spojeného království.\n\nOd roku 1999 se obvykle každoročně uděluje prestižní cena , v celém znění . Tedy ocenění za nejlepší implementaci informačního systému na některé z vysokých škol v Evropě. Cena se vyhlašuje a předává vždy na výroční konferenci členů.\n\nPro udělení ocenění se hodnotí především:\n\nCenu \"EUNIS Elite Award\" získaly:\n\nČeské univerzity se však do této soutěže zapojují již mnoho let, např.:\n\n"}
{"id": "168040", "url": "https://cs.wikipedia.org/wiki?curid=168040", "title": "Common Language Infrastructure", "text": "Common Language Infrastructure\n\nPojem Common Language Infrastructure (CLI) (dalo by se přeložit jako \"společná infrastruktura programovacích jazyků\", ale nepřekládá se) je otevřená specifikace vyvinutá nejen firmou Microsoft. Popisuje vlastnosti proveditelného kódu a prostředí pro jeho běh (runtime environment), které tvoří jádro Microsoft .NET Framework. Specifikace definuje prostředí, které umožňuje používání více vysokoúrovňových programovacích jazyků na různých počítačových platformách, aniž by bylo nutné přepisovat jejich překladače s ohledem na zvláštnosti konkrétní architektury.\n\nZdůrazněme ještě jednou, že CLI je \"specifikace\", a nikoliv \"implementace\". Často se totiž zaměňuje s implementací Common Language Runtime (CLR), která zahrnuje detaily přesahující rámec specifikace CLI.\n\nSpecifikace CLI mimo jiné popisuje následující čtyři aspekty:\n\n\nVšechny kompatibilní jazyky jsou překládány do společného mezijazyka (v žargonu Microsoftu \"mezilehlého jazyka\"), označovaného jako Common Intermediate Language (CIL). Ten je nezávislý na hardwarové platformě. Při vlastním provádění kódu zajistí VES kompilaci CIL do strojového kódu, který je závislý na konkrétním hardware.\n\nNa vzniku standardu ECMA-335 se podílely následující organizace: Borland, Fujitsu, Hewlett-Packard, Intel Corporation, International Business Machines, ISE, IT University Copenhagen, Microsoft Corporation, Monash University, Netscape, Novell Corporation, OpenWave, Plum Hall, Sun Microsystems a University of Canterbury New Zealand.\n\n"}
{"id": "168042", "url": "https://cs.wikipedia.org/wiki?curid=168042", "title": "Polská pošta", "text": "Polská pošta\n\nPolská pošta (Poczta Polska) je polský státní úřad (přesněji státní podnik veřejných služeb) zabývající se poskytováním poštovních služeb (doručováním zásilek, zpráv, neadresních tiskovin apod.), peněžních služeb (platby na účet a pod.), bankovních služeb (pro Poštovní banku) a některých telekomunikačních služeb.\n\nPolská pošta je veřejným poštovním operátorem, což znamená, že je ze zákona povinna poskytovat tzv. všeobecné poštovní služby. Znamená to, že má povinnost na celém území státu poskytovat služby spočívající v přijímání a doručování:\n\n\nNavíc musí umožnit na přání odesílatele odeslání dopisu doporučeně, dopisu či balíku jako cenné zásilky a musí vystavit potvrzení o doručení a odeslání zásilky na poste restante.\n\nPolská pošta je povinna umožnit všem občanům Polska využívat všech základních poštovních služeb (a to i tam, kde jsou tyto služby ztrátové). Polská pošta má povinnost udržovat předepsanou síť pošt (minimálně jedna pošta na každých 7 tis. obyvatel a minimálně jedna pošta na každých 65 km² venkovských oblastí) a také dodržovat ustálené minimální standardy kvality. Veřejný operátor (poskytovatel služeb) nemůže nikomu odmítnout provést běžnou/veřejnou poštovní službu, pokud se ten někdo řídí podmínkami Řádu poskytování těchto služeb. Pokud poskytování základních poštovních služeb přináší poště ztráty, existuje možnost dotovat je ze státního rozpočtu.\n\nPolská pošta považuje za datum svého založení 18. října 1558, kdy ji ustanovil polský král Zikmund II. August a jejím vedením a organizací pověřil Itala Prospera Provanu.\n\nPolská pošta byla po druhé světové válce obnovena v roce 1944, kdy byl uvedl do provozu poštovní úřad v Lublinu. V roce 1991 se ze struktury státního podniku \"Polská pošta, telegraf a telefon\" oddělila část, která se zabývá telekomunikačními službami a vznikl tak podnik Telekomunikacja Polska (Polské telekomunikace).\n\nK 1. lednu 2006 zavedla Polská pošta službu zásilky na dobírku a tím ukončila vázání služby dobírky na jiné služby (listovní zásilka, balík). \n\nMuzeum pošty a telekomunikací se nachází ve Vratislavi, Muzeum Polské pošty v Gdaňsku.\n\n\n"}
{"id": "168044", "url": "https://cs.wikipedia.org/wiki?curid=168044", "title": "José Eduardo dos Santos", "text": "José Eduardo dos Santos\n\nJosé Eduardo dos Santos (* 28. srpna 1942 Luanda) byl angolský politik, druhý prezident Angoly.\nNarodil v rodině příslušníků kmene Mbundu. Po luandské základní škole studoval na Lyceu Salvadora Correiy a už jako student se zapojoval do ilegálního politického boje za nezávislou Angolu a působil v Movimento Popular de Libertação de Angola (MPLA, Lidové hnutí za osvobození Angoly).\n\nPoté, co ozbrojené povstání roku 1961 vyvolalo silné portugalské represe, odešel do Konga a v 20 letech se stal reprezentantem MPLA v Brazzaville. O rok později se připojil k partyzánským oddílům tohoto hnutí. SSSR, který aktivně podporoval MPLA, mu v roce 1963 poskytl stipendium na Petrochemickém institutu v Baku, kde dos Santos v roce 1969 získal inženýrský titul v oboru ropného průmyslu. Následoval několikaměsíční vojenský výcvik a tak mohl po návratu do Afriky působit jako vysoký velitel v ozbrojených oddílech MPLA.\n\nPo vzniku nezávislé Angoly pod vládou MPLA se stal ministrem zahraničí, později zastával i funkce vicepremiéra a ministra plánování. Po smrti A. A. Neta převzal v září 1979 jeho funkci předsedy MPLA i prezidentský úřad a koncentroval ve svých rukách diktátorské pravomoci. V situaci dlouhotrvající občanské války se choval pragmaticky. Přes vládní marxisticko-leninskou ideologii navázal kontakty se západními petrolejářskými společnostmi, aby z prodeje angolské ropy mohl financovat válku MPLA proti opoziční UNITA vedené Jonasem Savimbim. V podmínkách rozvráceného hospodářství se čelným představitelům MPLA dařilo zabezpečit si blahobytný život.\n\nPo skončení studené války a ztrátě sovětské podpory se musel v roce 1992 postavit v relativně svobodných volbách pod dohledem OSN Savimbimu ze strany UNITA. V prvním kole obdržel téměř 50 % hlasů. Jonas Savimbi obdržel lehce přes 40 % hlasů. Savimbiho podporovatelé volby zpochybnili a započali demonstrovat proti jejich výsledkům. Tyto protesty nařídil dos Santos krvavě potlačit ozbrojenými složkami. Tyto události vešly ve známost jako takzvaný Halloweenský masakr a zahynulo při nich okolo deseti tisíc lidí, převážně neozbrojených demonstrantů. V reakci na tento zločin se UNITA vrátila k násilnému boji, který trval až do roku 2002, kdy byla 4. dubna podepsána dohoda mezi angolskou vládou a opozičním hnutím UNITA a zahájen mírový proces. Ten byl prakticky ukončen v roce 2002, kdy byl Jonas Savimbi zabit.\n\nSvé pozice si Santos uhájil i po skončení občanské války v roce 2002. Opozicí i řadovými Angolany byl spolu s dalšími vládními představiteli obviňován z nezákonného obohacování se z angolských příjmů z ropy.\n\nPřes jeho občasné sliby se v Angole od roku 1992 nekonaly dalších 20 let další volby, a to přes to, že byly opakovaně plánovány a odkládány. Nakonec se uskutečnily až v srpnu roku 2012. Volby vyhrála opět vládní strana MPLA (poměr 71,8 % většiny proti 18,7 % hlasům opoziční organizace UNITA) a prezidentem se opět stal jako její předseda dos Santos.\n\nByl jedním z nejdéle vládnoucích prezidentů světa (38 let). V březnu 2016 oznámil, že hodlá odejít do penze po prezidentských volbách, které proběhly v srpnu 2017. Jeho nástupcem se stal João Lourenço, který dne 26. září 2017 složil slib jako třetí prezident Angoly.\n\nRodinný život\n\nPodle oficiálního životopisu se rád věnuje sportu, hraje na kytaru a bubny a čte angolské autory. Byl třikrát ženatý, má 6 dětí, z toho 1 nemanželské. Současnou manželkou je bývalá modelka Ana Paula dos Santos.\n\nJeho dcerou je úspěšná podnikatelka Isabel dos Santosová, nejbohatší žena na africkém kontinentu s odhadovaným majetkem přes tři miliardy amerických dolarů. Vzhledem k rodinnému zázemí bývá často obviňována, že svého bohatství dosáhla korupcí, nepotismem a zejména perzekucí a vydíráním obchodních konkurentů a partnerů. Angola proto často bývá udávána za příklad kleptokracie.\n\n"}
{"id": "168048", "url": "https://cs.wikipedia.org/wiki?curid=168048", "title": "António Agostinho Neto", "text": "António Agostinho Neto\n\nAntónio Agostinho Neto (17. září 1922, Catete, Angola – 10. září 1979, Moskva, SSSR), byl prvním prezidentem Angoly. Známá je rovněž jeho básnická tvorba.\n\nVůdce Movimento Popular de Libertação de Angola (MPLA – Lidové hnutí za osvobození Angoly) a první angolský prezident se narodil v rodině metodistického kněze a učitelky ve školce. Vyrůstal v Luandě a jako jeden z mála Afričanů mohl studovat na kvalitní střední škole – Lyceu Salvadora Correiy. Byl tichý, odměřený, schopný a dobrý student. Přes svou účast v národním hnutí se mu podařilo vystudovat medicínu v Lisabonu. Po návratu do vlasti však začal být trnem v oku koloniálním úřadům a byl uvězněn. Podařilo se mu prchnout do Maroka a následně řídit protikoloniální boj marxisticky orientované MPLA z exilu – postupně z Conakry, Léopoldvillu a Brazzavillu.\n\nPo pádu diktatury v Portugalsku se i Angola mohla těšit na samostatnost. Vyhlášení nezávislé Angoly bylo s Portugalci domluveno na 11. listopad 1975. Konkurenční osvobozenecká hnutí, UNITA a FNLA, se snažila obsadit hlavní město. MPLA jej za pomoci sovětských raketometů obsluhovaných Kubánci uhájila, a tak to mohl být Neto, kdo vyhlásil nezávislost Angolské lidové republiky a stát se jejím prvním prezidentem.\n\nVláda MPLA měla přes vojenské úspěchy velké obtíže. Infrastruktura byla válkou poničena, v zemi bylo mnoho vnitřních uprchlíků a opustily ji portugalské kvalifikované pracovní síly. Opoziční hnutí stále bojovala proti MPLA a ovládala značnou část venkovských oblastí. V MPLA došlo k rozkolu, který stál život 30 tisíc lidí a ze kterého vyšlo vítězně prosovětské Netovo křídlo. Nekvalifikovaná správa země a drastický znárodňovací program rychle přivodil kolaps ekonomiky. Angola se tak stala závislá na pomoci spřátelených komunistických států.\n\nV září 1979 zemřel Neto v nemocnici v Moskvě a jeho místo ve straně i prezidentský post zaujal pragmaticky orientovaný José Eduardo dos Santos.\n\nČesky vyšla Netova sbírka veršů Posvátná naděje (1983).\n"}
{"id": "168049", "url": "https://cs.wikipedia.org/wiki?curid=168049", "title": "Eugène Bourdon", "text": "Eugène Bourdon\n\nEugène Bourdon (8. dubna 1808 Paříž, Francie – 29. září 1884) byl francouzský fyzik, hodinář a inženýr. V roce 1849 zkonstruoval dodnes používané zařízení pro měření tlaku, tzv. Bourdonova trubice.\n\nBourdon založil společnost \"Bourdon Sedeme Company\" vyrábějící jeho vynález. Americká patentová práva v roce 1852 koupil Edward Ashcroft.\n"}
{"id": "168050", "url": "https://cs.wikipedia.org/wiki?curid=168050", "title": "Útok na Tarent", "text": "Útok na Tarent\n\nÚtok na Tarent (alias Operace Judgement) se uskutečnil v noci z 11. na 12. listopad 1940. Britské královské námořnictvo provedlo letecký útok z letadlové lodě na italskou flotilu zakotvenou v Tarentu, což byla první námořní operace svého druhu.\n\nPoté, co Itálie vstoupila do druhé světové války, začala svojí poměrně silnou flotilou ohrožovat britské vojenské konvoje plující ve Středozemním moři. Italští admirálové se sice s těžkými loděmi neradi pouštěli do boje, ale už sama existence těchto lodí musela britské velení znepokojovat. Proto se britské velení rozhodlo uskutečnit dlouho připravovaný plán leteckého útoku na italskou válečnou základnu v Tarentu. Plán vypracoval v roce 1938 námořní kapitán Lumley Lyster, tehdy velitel letadlové lodi HMS \"Glorious\", v době útoku kontradmirál a velitel divize letadlových lodí Středomořského loďstva. Původně měly být použity dvě letadlové lodě, ale na HMS \"Eagle\" došlo těsně před akcí k havárii lodní strojovny. Proto byla k akci použita pouze letadlová loď HMS \"Illustrious\" (nám. kap. Denis Boyd).\n\nDne 6. listopadu vyplulo Středomořské loďstvo z Alexandrie, aby provedlo \"operaci Judgement\". Admirál Cunningham rozdělil své síly na tři skupiny:\n\nÚdernou skupinu, které velel kontradmirál Lumley Lyster. Ta byla složena z letadlové lodi \"Illustrious\" (24 Swordfishů, 14 Fulmarů a 4 Gladiátory), křižníků HMS \"York\" a HMS \"Gloucester\" a 4 torpédoborců.\n\nKrycí skupinu, které velel admirál Cunningham. Ta byla složena z bitevních lodí HMS \"Warspite\", HMS \"Valiant\", HMS \"Malaya\" a 12 torpédoborců.\n\nDiverzní skupinu, které velel viceadmirál Pridham-Wippel. Ta byla složena z křižníků HMS \"Orion\", HMS \"Ajax\", HMAS \"Sydney\" a torpédoborců HMS \"Nubian\" a HMS \"Mohawk\".\n\nSoučasně z Gibraltaru vyplula bitevní loď HMS \"Barham\" a křižníky HMS \"Berwick\" a HMS \"Glasgow\" jako doprovod konvoje na Maltu. Ty se setkaly východně od Malty s Cunninghamovou flotilou. Cunningham přidělil \"Barham\" krycí skupině a \"Berwick\" a \"Glasgow\" k úderné skupině.\n\nKdyž připlula úderná skupina do vzdálenosti 170 mil od Tarentu, odstartovala z \"Illustrious\" první vlna složená z 10 \"Swordfishů\" a 2 \"Fulmarů\". Této vlně velel korvetní kapitán K. Williamson. Druhá vlna odstartovala půl hodiny po první a byla složena ze 7 \"Swordfishů\" a 2 \"Fulmarů\". Této vlně velel korvetní kapitán J. W. Hale. V Tarentském přístavu, kde kotvilo tou dobou 6 bitevních lodí, 14 křižníků a 27 torpédoborců, se britským bombardérům podařilo zasáhnout bitevní lodě \"Conte di Cavour\", \"Littorio\", \"Caio Duilio\", křižník \"Trento\" a torpédoborec \"Libeccio\". Kromě toho byly zasaženy zásobníky ropy a hangáry hydroplánů. Mimo dvou letounů se všem ostatním podařilo vrátit a 12. listopadu v 1:30 už byly všechny zbývající letouny zpět na palubě letadlové lodě \"Illustrious\".\n\nBitevní loď \"Conte di Cavour\" se už do konce války nepodařilo opravit. Bitevní lodě \"Littorio\" a \"Caio Duilio\" byly opravovány 6 měsíců. Italské velení přemístilo zbylé bitevní lodě do Neapole a těžké křižníky do Messiny. Britské loďstvo se stalo pánem v centrální části Středozemního moře a nemuselo se tak obávat italských těžkých lodí při konvojových akcích. To vše způsobila taktická novinka v námořní válce – útok letounů z letadlové lodi na silnou námořní základnu.\n\nAkce měla ale i nečekaný dopad na vývoj situace na druhé straně světa, kde japonské císařské námořnictvo pod dojmem britského úspěchu použilo stejnou taktiku při útoku na americkou základnu v Pearl Harboru.\n\n"}
{"id": "168053", "url": "https://cs.wikipedia.org/wiki?curid=168053", "title": "Šest stupňů odloučení", "text": "Šest stupňů odloučení\n\nŠest stupňů odloučení (v angličtině ) je název teorie, která předpokládá, že každý člověk je spojený s každým člověkem prostřednictvím řetězce šesti sobě navzájem známých lidí. Jeden stupeň odloučení se definuje jako jeden známý, který člověka odděluje od dalšího. \n\nAčkoliv není přesně jisté, jaký opravdu je nejvyšší stupeň separace, obecně se předpokládá, že je to číslo relativně malé. Tuto teorii podporuje řada výzkumů. Především experimenty amerického sociálního psychologa Stanleyho Milgrama, který v roce 1967 provedl výzkum týkající se fenoménu tzv. „malého světa“. Pokus spočíval v tom, že napsal velké množství dopisů a rozdal je svým známým, aby se je pokusili předat dál svým známým tak, aby byly doručeny jeho příteli v Bostonu. Milgram zjistil, že průměrný počet „předání“ mezi známými jeho známých byl šest. Milgramovi je také připisován i název této teorie, zároveň se však traduje, že Milgram tento termín nikdy nepoužil. \n\nPrvenství v uvažování o sociálních sítích tímto způsobem však zaujímá maďarský spisovatel Frigyes Karinthy, jenž ve 30. letech 20. století publikoval povídku „Řetěz“, ve které se zabýval fenoménem „zmenšování světa“ (shrinking world) prostřednictvím neustále se rozšiřující sítě společenských vztahů. Postavy v povídce věřily, že jakékoliv dvě bytosti na Zemi mohou být navzájem propojeny prostřednictvím nanejvýš pěti známostí. \n\n\n"}
{"id": "168055", "url": "https://cs.wikipedia.org/wiki?curid=168055", "title": "Dave Cousins", "text": "Dave Cousins\n\nDave Cousins (narozen jako David Joseph Hindson 7. ledna 1945) je vedoucí, zpěvák a nejaktivnější skladatel britské skupiny Strawbs od roku 1967.\n\nStrawbs byli původně známi jako Strawberry Hill Boys a hráli bluegrass, ale časem inklinovali k jiným stylům jako folk, folk rock, progresivní rock.\n\nCousins též vystupoval jako akustické duo Cousins-Willoughby s kytaristou Strawbs Brianem Willoughbym a jako Acoustic Strawbs s Willoughbym (do srpna 2004), Davem Lambertem a Chasem Cronkem (od září 2004).\n\nAkademického vzdělání dosáhl ve statistice a matematice na universitě v Leicesteru a také působil v rozhlase. Byl producentem pro stanici Denmark Radio (1969–1979), pak působil ve stanici Radio Tees (1980–1982) a jako ředitel stanice Devon Air v Devonu (1982–1990). Od roku 1991 pracoval Cousins pro společnost St. David's Research, kde se uplatnil v několika úspěšných obchodních operacích pro britské lokální radiostanice. Provozoval též Witchwood Records, nezávislou nahrávací společnost.\n\nDave Cousins je stále velmi aktivní a podniká každý rok několikaměsíční turné po Evropě a Severní Americe.\n\nV roce 2014 Cousins vydal svou autobiografii \"Exorcising ghosts Strawbs & other lives\" u nakladatelství Witchwood Media Limited.\n\n\n"}
{"id": "168058", "url": "https://cs.wikipedia.org/wiki?curid=168058", "title": "Angolská válka za nezávislost", "text": "Angolská válka za nezávislost\n\nAngolská válka za nezávislost na Portugalsku probíhala v letech 1961 – 1975.\n\nNacionalistická hnutí v Angole byla od samého počátku rozštěpená etnicky i regionálně, jednotlivé organizace vystupovaly jako nesmiřitelní protivníci a každá zakládala své výcvikové tábory pro protikoloniální bojovníky.\n\nTrvalá protikoloniální válka začala v únoru 1961 útokem sil MPLA na věznici a administrativní budovy v Luandě. V té době žilo v Luandě přes 40 tisíc bělochů, kteří se v reakci na útok Afričanů ozbrojili a začali se mstít. Holden Roberto a jeho FNLA rozpoutali násilí na severu země a začali brutálně vraždit bělochy i černé katolíky. Násilí se rozšířilo i na další nekonžské obyvatelstvo a všechny osoby podezřelé z kolaborace s koloniální správou.\n\nPortugalci v reakci nasadili armádu. Mezinárodní společenství stranilo Afričanům, SSSR i USA se postavily proti Salazarovu Portugalsku. SSSR začal materiálně podporovat MPLA, výraznější však byla podpora z Kuby.\n\nMPLA a FNLA bojovaly mezi sebou, v obou hnutích navíc soupeřily různé frakce. Organizace africké jednoty se rozhodla podpořit exilovou vládu FNLA. FNLA měla jasnou územní převahu do té doby, než se v sousedním Kongu (Brazzaville) dostal k moci režim Alphonse Massamby-Débata podporující MPLA.\n\nV červenci 1964 se od FNLA odtrhlo křídlo tvořené téměř výhradně Ovimbundy a vedené Jonasem Savimbim. Rozkol ve FNLA vedl Organizaci africké jednoty k tomu, že 25. listopadu 1964 uznala jako legitimního představitele angolského lidu MPLA.\n\nPod Savimbiho vedením vzniká 25. prosince 1966 UNITA. Od té doby probíhala angolská „válka za nezávislost“ tak, že každá ze čtyř armád (koloniální portugalská, UNITA, MPLA, FNLA) bojovala čas od času proti zbývajícím třem. Portugalské armádě se postupně podařilo nejednotnou antikoloniální opozici dostat do značné míry pod kontrolu. V roce 1973 byla vojenská akceschopnost MPLA téměř nulová, FNLA byla vojensky poražena a UNITA bojovala jen sporadicky.\n\nDalší vývoj byl ovlivněn událostmi v samotném Portugalsku. Dubnový nekrvavý převrat přivedl k moci levicovou vládu, která byla ochotna portugalské koloniální impérium rozpustit. Portugalsko však stálo před problémem, komu Angolu předat. Nakonec bylo nuceno jednat o zastavení bojů s každou organizací zvlášť. UNITA souhlasila se zastavením bojů proti Portugalcům v červenci 1974, FNLA a MPLA až v říjnu téhož roku.\n\nAngolští běloši, kterých bylo v zemi přes 350 tisíc (oproti 6 milionům Afričanů), se obávali, že situace povede k masakrům podobným událostem z roku 1961 a 23. října se pokusili o převrat, který však byl zlikvidován spojeným úsilím portugalské armády a partyzánských sil. Teprve koncem roku se podařilo zastavit ozbrojené střety mezi jednotlivými hnutími. Nejumírněněji v této době vystupovala UNITA, nejhorší střety probíhaly mezi MPLA a FNLA. Situaci zkomplikovala FLEC, která zahájila svůj ozbrojený boj za nezávislou Cabindu.\n\nV lednu 1975 se konečně podařilo uspořádat v Portugalsku setkání tří hnutí s portugalskými zástupci. Byl smluven vznik společné přechodné vlády a jako datum předání správy země Angolanům byl stanoven 11. listopad 1975.\n\nBrzy však opět začaly násilnosti. MPLA ovládla Luandu, na kterou od severu útočily síly FNLA, zatímco UNITA, jež vytvořila s FNLA křehkou koalici, ovládla náhorní planiny ve středu a na západě země. Většina představitelů portugalské správy podporovala MPLA.\nZ Angolských přístavů rychle odjížděly poslední zbytky bílých Angolanů, a naopak začali přijíždět první Kubánci, aby podpořili MPLA.\n\nV srpnu se do bojů zapojily jihoafrické síly, které se postavily na stranu koalice UNITA-FNLA. Vstup Jižní Afriky do Angolského konfliktu vyústil v urychlení sovětské materiální a kubánské personální podpory MPLA. Aliance UNITA-FNLA s rasistickým režimem JAR však naopak znamenala omezení mezinárodní podpory této straně konfliktu. Obzvláště dosavadní africké spojence spolupráce s JAR rozlítila.\n\nObě strany chtěly ovládat Luandu 11. listopadu, aby právě jim byla Portugalci předána vláda nad Angolou. MPLA uhájila hlavní město za pomoci sovětských raketometů obsluhovaných kubánskými speciálními jednotkami.\nSoučasně v druhém největším městě Angoly, Huambu, FNLA a UNITA vyhlásily Angolskou lidovou a demokratickou republiku. V zemi tak existovaly dvě soupeřící státní správy.\n\nPočátkem roku 1976 posílili Kubánci svůj kontingent v Angole a SSSR dodal MPLA zbraně odhadem za 200 mil. USD. Došlo k podpisu Smlouvy o přátelství a spolupráci mezi Angolou a Sovětským svazem, která umožňovala SSSR používat angolská letiště a přístavy k vojenským účelům. Počátkem roku 1976 byla FNLA téměř zničena, JAR byla mezinárodním tlakem donucena ke stažení z Angoly, UNITA byla vytlačena z Huamba a rozhodla se pro dlouhodobý partyzánský boj.\n\n"}
{"id": "168061", "url": "https://cs.wikipedia.org/wiki?curid=168061", "title": "Záviš (zpěvák)", "text": "Záviš (zpěvák)\n\nZáviš, vlastním jménem Milan Smrčka (27. září 1956, Znojmo) je český zpěvák, písničkář a básník. Záviš bývá nazýván \"Knížetem pornofolku\" a jeho tvorba je označována jako „pornofolk“.\n\nJeho tvorba má autobiografické prvky. Na své rodné město odkazuje zejména ve svých písních \"Znojemské vlakové nádraží\" a \"Červený most\" a postavu svého otce – vojáka z povolání ztělesnil v písni \"Já na vojnu nepudu\". S otevřeností prezentuje i sebe sama, například v písni \"Úděl šumařů\".\n\nS jeho jménem se pojí výraz „pornofolk“, kterým bývají jeho písničky, obsahující často sprostá slova, označovány. Pornofolk jako hudební žánr již má i vlastní festival Pornofest, kde se jeho přední představitelé každoročně scházejí.\n\nV roce 2006 brněnské rádio Hey vyzvalo k hlasování pro Záviše v anketě Český slavík, později se ale od akce distancovalo, protože se „Záviš nelíbil sponzorům“. Popularita Záviše od té doby stoupala.\n\nVystupuje pravidelně po celé České republice – stálé scény má ve dvou pražských klubech (Vagon, Nad Viktorkou) a v brněnském klubu Melodka (každý měsíc). V roce 2005 vystoupil v České televizi v rámci benefičního koncertu pro konto Paraple. Příležitostně účinkuje s dalšími interprety, jakými jsou Dáša Vokatá, Hever & Vazelína, Visací zámek, Josef Klíč nebo Tři sestry.\n\nZáviš se stal hlavním motivem filmu známého českého dokumentaristy Karla Vachka, který byl v roce 2006 natočen pod názvem \"Záviš, kníže pornofolku\". Jeho tvorbu pozitivně hodnotil např. i Karel Gott.\n\n\n\n\n\n"}
{"id": "168066", "url": "https://cs.wikipedia.org/wiki?curid=168066", "title": "Lorenzo Ghiberti", "text": "Lorenzo Ghiberti\n\nLorenzo Ghiberti (1378 - 1. prosince 1455 ve Florencii) byl italský renesanční sochař.\n\nGhiberti přivedl lineární gotické vzory umění Florencie do nového rozměru renesance. Ve svých reliéfech a sochách byl inspirován uměním antiky, kterou dokázal napodobit a vyvést se zručností a technickou dovedností. Ve svých reliéfech dosáhl hloubky využitím formálních principů perspektivy.\n\nFlorentská raná renesance začala sochařskou soutěží na severní bronzové dveře baptistéria roku 1401, v níž zvítězil Lorenzo Ghiberti (spolu s Filippem Brunelleschim), který reliéfy s náměty ze Starého zákona (obětování Izáka) dokončil roku 1424. V kompozici i v plastickém pojetí navázal na první bronzové dveře Andrey Pisana, ale jejich gotický styl proměnil v renesanční realismus, usilující o plný objem a o výraz životní energie. Zdůraznil přitom krásu pohybu, která vyvolává v lidech nové city a dává jim důstojnoust i půvab.\n\nV letech 1425 - 1452 vytvořil Ghiberti východní dveře baptistéria naproti dómu, jež se staly pýchou města a které Michelangelo Buonarroti nazval \"Rajskou bránou\" (v 19. století Rodina inspirovaly k Bráně pekel). Jejich program navrhl humanista Leonardo Bruni, jenž výjevy ze Starého zákona seřadil z hlediska lidského pokroku. Ghiberti zredukoval reliéfy na deset a scény pojal jako perspektivně konstruované plastické obrazy, využil hry světla a stínu. Reliéf jakoby překročil hranici sochařského umění a usiloval o malířské efekty. V živých scénách s početným komparsem se Ghibertimu podařilo vyjádřit italský smysl pro graciézní pohyb a slavnost chvíle. V některých reliéfech zhustil děj do několika epizod, v posledním Šalamounově setkání s královnou ze Saby vytvořil prostorově i časově jednotnou scénu. Rám dveří ozdobil postavičkami v drobných nikách a bustami v medailonech (v jednom umístil autoportrét se signaturou), vnější kamenné orámování motivy toskánské flóry a fauny. Monumentálními bronzovými sochami světců vyplnil Ghiberti výklenky florentského oratoria Or San Michele. Postavou sv. Matouše (1419 - 1422) inspirovanou antickou sochu Sofokla, předjímal dramatičností Donatella a Michelangela, v měkkém zřasení vlněné látky sv. Štěpána (1426), patrona nejbohatšího florentského cechu arte di lana (soukeníci), dosáhl mistrovské dokonalosti.\n\nV posledních letech svého života Ghiberti napsal svůj životopis, který je nejstarším zachovaným životopisem umělce vůbec.\n"}
{"id": "168067", "url": "https://cs.wikipedia.org/wiki?curid=168067", "title": "Transpozice (hudba)", "text": "Transpozice (hudba)\n\nTranspozice je, v hudební nauce, převedení skladby či její části z jedné tóniny do jiné při zachování vztahů (intervalů) mezi jednotlivými tóny skladby.\n\n\nZadání:\n\nPřevedení na stupně durové stupnice C dur:\n\nPřevedení z obecných stupňů na konkrétní stupně durové stupnice Des dur:\n\nPoznámka: V lidové a populární hudbě (také například v jazzu) se v případě temperovaného ladění zápis výsledku transpozice někdy neformálně zjednodušuje - například místo dvojzmenšených a dvojzvětšených tónů je použit normální tón stejné výšky (f místo geses, d místo cisis). Dokonce je pro zjednodušení (například při akordovém doprovodu) možné použít e místo fes, c místo his.\n\nV případě akordových značek postačí převedení základního tónu akordu, ostatní symboly zůstávají nezměněné. Například akord formula_1 lze z As dur do C dur transponovat na formula_2 - vše až na základní tón (který se transponuje stejně jako každý jiný tón) zůstává neměnné.\n\nVýjimkou jsou zlomkové akordové značky obratů, kde je třeba převést jak základní tón akordu v čitateli, tak vyznačený basový tón obratu ve jmenovateli zlomku: akord formula_3 v F dur odpovídá po transpozici do C dur akordu formula_4\n\n\n"}
{"id": "168070", "url": "https://cs.wikipedia.org/wiki?curid=168070", "title": "Záviš", "text": "Záviš\n\nZáviš je jméno nejistého původu – buďto pochází ze slovanského jazyka, nebo z německého \"Neidhard\". Význam jména se vykládá jako „závistivý“. V současném občanském českém kalendáři se již neuvádí, dříve byl uváděn 13. ledna, který je stále považován za jeho jmeniny.\n\n\n"}
{"id": "168079", "url": "https://cs.wikipedia.org/wiki?curid=168079", "title": "Národní park Cañón del Sumidero", "text": "Národní park Cañón del Sumidero\n\nNárodní park Cañón del Sumidero se nachází v mexickém státě Chiapas, nedaleko hlavního města Tuxtly Gutiérrez. Předmětem ochrany je geologický útvar samotného kaňonu řeky Grijalva, kdy jeho příkré srázy stoupají až do výšky 700 m. Kaňón se táhne od městečka Chiapa de Corzo až k přehradní nádrži Manuel Moreno Tores. Celý park byl vyhlášen v roce 1980 a má rozlohu 21 789 ha . Turisticky zajímavý je menší vodopád „Vánoční stromeček“, kde voda padá z výšky a modeluje příkrou stěnu pod sebou. Ta následně obrůstá zelenými řasami a zdáli tvoří vzhled smrku. \n"}
{"id": "168082", "url": "https://cs.wikipedia.org/wiki?curid=168082", "title": "Luisel Ramos", "text": "Luisel Ramos\n\nLuisel Ramos (12. dubna 1987 Montevideo – 2. srpna 2006 Montevideo) byla uruguayská modelka, která zemřela během přehlídky na následky anorexie.\n\nDne 2. srpna 2006 ve 21:15 zemřela na módní přehlídce během módního týdne v Montevideu, Uruguay. Nevolnost pocítila po chůzi na molu a omdlela na cestě do šatny. Zemřela ve věku 19 let na selhání srdce způsobené mentální anorexií.\n\nJejí otec řekl policii, že žila „několik dnů“ bez jakéhokoliv jídla. Ona sama prohlásila, že celé tři měsíce (před svou smrtí) držela velmi tvrdou dietu složenou výhradně z hlávkového salátu a dietní Coca-Coly. V době své smrti měla index tělesné hmotnosti (BMI) asi jen 14,5. Světová zdravotnická organizace přitom považuje za hranici podvýživy (hladovění) hodnotu BMI 16.\n\nMnoho významných módních návrhářů dnes stále vyžaduje \"ultra tenké modelky\" (velikost 0, BMI 16) jako „pěkné“. Návrhář Giorgio Armani následně zakázal ultra tenké modelky na svých módních přehlídkách.\n\n"}
{"id": "168087", "url": "https://cs.wikipedia.org/wiki?curid=168087", "title": "Ivan Fjodorovič Kruzenštern", "text": "Ivan Fjodorovič Kruzenštern\n\nIvan Fjodorovič Kruzenštern (; 19. listopadu 1770, Hagudi, Estonská gubernie, Ruské impérium – 24. srpna 1846, Kiltsi, tamtéž), vlastně Adam Johann von Krusenstern, byl ruský mořeplavec, později admirál, čestný člen Ruské akademie věd a řádný člen Královské švédské akademie věd. Proslavil se provedením první úspěšné ruské plavby kolem světa, při níž vyvrátil některé domněnky o neexistujících ostrovech.\n\nKruzenštern pocházel z rodu baltskoněmecké šlechty švédského původu (von Krusenstjerna), mající své statky v Estonsku. Rodina zůstala na svém panství i po zabrání Pobaltí Ruskem (1721) a vstoupila do carských služeb. Kariéra mladého Ivana/Adama postupovala obvyklou cestou: od kadeta přes gardového námořníka až po poručíka, kteroužto hodnost si vysloužil ve válce se Švédy. Roku 1793 byl vyslán „na praxi“ do Anglie a na britských lodích poznal postupně severoamerické pobřeží i Karibské moře a dostal se až do Indie a Číny.\n\nVýprava měla na lodích \"Něva\" a \"Naděžda\" měla dopravit na Aljašku zboží a potraviny a na zpáteční cestě prodat v Číně americké kožešiny. Kromě toho byla pověřena i dalšími politickými a vědeckými úkoly. S pomocí nejmodernějších navigačních a astronomických přístrojů měla zkoumat splavnost moří a provádět oceánografické pozorování, popsat břehy Sachalinu i ústí Amuru a pořídit sbírky minerálů a rostlinstva zemí, které navštíví. Přestože nešlo o vojenskou expedici, byly obě lodi v době, kdy se v Evropě nepřetržitě válčilo, pro každý případ poměrně silně vyzbrojeny.\n\nKruzenšternův druh Jurij Lisjanskij (1773–1837), velitel 350tunové \"Něvy\", byl rovněž ostřílený námořní důstojník. Vyznal se výtečně v astronomii, kartografii i matematice a jeho dosavadní dráha se téměř do detailu podobala Kruzenšternově.\n\nPrvní křest prodělaly obě lodi v silné bouři cestou do Anglie. Dalším cílem po týdenní zastávce na Kanárských ostrovech byla už Jižní Amerika. Díky čerstvé stravě, hlavně citronům a tykvím, které dal Kruzenštern opatřit, neonemocněl během plavby jediný námořník kurdějemi. Nutné opravy na \"Něvě\" zdržely výpravu šest neděl u ostrova Sv. Kateřiny poblíž brazilského Santa Cruzu. Tohoto času však bohatě využili přírodovědci. Při obeplouvání mysu Hoorn museli ruští námořníci bojovat s celou sérií těžkých bouří a Tichý oceán je poté přivítal pošmourným počasím a silným větrem. Dne 24. března oddělila obě lodi od sebe další bouře a mlha. Setkaly se až po sedmitýdenním odloučení u největšího z Markézských ostrovů, Nuku Hivy. Od Markéz zamířily ruské lodi k Havajským ostrovům, kde se jejich cesty rozdělily: \"Něva\" se vydala k aljašským břehům, \"Naděžda\" ke Kamčatce. Kruzenštern učinil cestou ještě jeden pokus nalézt jihovýchodně od Japonska legendární „ostrovy zlata a stříbra“. Dopadl však stejně jako jeho předchůdci.\n\nV polovině července roku 1804 spustila \"Naděžda\" kotvy v petropavlovském přístavu. Po vyložení nákladu a doplnění zásob ji čekal nový důležitý úkol – počátkem září vyplula k japonským břehům. Cesta k jihu podél východního pobřeží japonských ostrovů byla málo známá, ztěžovaly ji lijáky a husté mlhy a jednou ohrožoval loď dokonce tajfun. Teprve po měsíci dorazila do nagasackého přístavu. Japonci se tvářili jako uctiví a vlídní hostitelé, ale s ruskou posádkou zacházeli jako ze zajatci. Po půlročním ponižujícím čekání odmítl císař pověřující listiny i dary ruského vyslance a přísně zakázal dalším ruským lodím plavbu v japonských vodách.\n\nZpáteční cestu podnikl Kruzenštern neznámým mořem podél západních japonských břehů, zmapoval přitom pobřeží Honšú a Hokkaida, La Pérousovým průlivem pronikl k jižnímu okraji Sachalinu a poblíž Kurilských ostrovů málem ztroskotal na podmořských útesech.\n\nZatímco čekal v Petropavlovsku na loď Konstantin s nákladem amerických kožešin, rozhodl se využít volného času k dořešení dvou otázek, jejichž zodpovězení přenechal La Pérouse svým následovníkům: je-li Sachalin spojen nějakou šíjí s pevninou a kudy vtéká Amur do moře a jak by bylo možno využít tohoto veletoku pro spojení sibiřských končin s Tichým oceánem. Kruzenštern začal průzkumem a mapováním východního pobřeží Sachalinu. V úzkém a mělkém Tatarském průlivu musel bojovat se silným proudem téměř sladké vody, z čehož usoudil, že ústí Amuru není daleko a za ním je zřejmě písečná šíje, spojující Sachalin s asijským břehem. Vinou nedostatečného průzkumu se dopustil hrubého omylu a jeho domněnka o poloostrovním charakteru Sachalinu přežívala ještě několik desetiletí. Teprve roku 1849 ji vyvrátil další ruský kapitán Gennadij Ivanovič Něvelskoj.\n\nPo návratu z Ochotského moře se \"Naděžda\" s nákladem kožešin vydala k čínským břehům, přičemž se jejímu kapitánovi podařilo „smazat z mapy“ několik ostrovů, pouhých výplodů bujné fantazie španělských a portugalských mořeplavců. Dne 20. listopadu 1805 zakotvila v portugalském Macau, kam o dva týdny později dorazila i \"Něva\". Ruské lodi vyměnily v Macau a Kantonu své kožešiny za čaj, porcelán a jiné čínské zboží a vydaly se přes Jihočínské moře a Sundský průliv do Indického oceánu. Poblíž mysu Dobré naděje se ztratily jedna druhé v mlze a do Ruska se proto vrátily odděleně. Kruzenštern se objevil v Kronštadtu po třech letech a dvanácti dnech 19. srpna 1806, o celých čtrnáct dní později než Lisjanskij, jehož cesta je pozoruhodná především tím, že z Číny až do Anglie doplul jako první kapitán v dějinách námořní plavby bez jediného mezipřistání.\n\nPrvní ruská plavba kolem světa otevřela novou námořní cestu z baltského Kronštadtu přes Indii a Čínu do vzdálené „ruské Ameriky“ a stala se cennou životní školou pro budoucí velké ruské mořeplavce, například pro Bellingshausena či Kotzebueho. Na vrcholu své kariéry velel Kruzenštern sboru námořních kadetů, stál u zrodu Ruské geografické společnosti a na základě dostupných poznatků o Tichomoří sestavil detailní atlas Oceánie. Ivan Fjodorovič Kruzenštern zemřel 24. srpna 1846 na malárii.\n\n\n"}
{"id": "168089", "url": "https://cs.wikipedia.org/wiki?curid=168089", "title": "Škoda 25Tr Irisbus", "text": "Škoda 25Tr Irisbus\n\nŠkoda 25Tr Irisbus je dvoučlánkový nízkopodlažní trolejbus odvozený ze standardního typu Škoda 24Tr Irisbus. V letech 2004–2014 byl vyráběn firmami Škoda Electric (elektrická výzbroj vozů a konečná montáž) a Irisbus (mechanická část).\n\nTrolejbusy 25Tr (stejně jako standardní verze 24Tr) využívají upravených autobusových karoserií vozů Citybus 18M a Citelis 18M. Vůz 25Tr je třínápravový trolejbus se samonosnou karoserií. Interiér vozu je nízkopodlažní, pouze sedačky jsou umístěny na vyvýšených stupních. Trolejbus má rovněž možnost tzv. kneelingu (schopnost vypustit vzduch z pravé strany vypružení), díky němuž lze nástupní výšku do vozidla ještě snížit. V pravé bočnici se nacházejí čtvery dvoukřídlé dveře, které mají zabudováno poptávkové otevírání.\n\nElektrická výzbroj na bázi IGBT tranzistorů je co možno nejvíce unifikovaná se standardní verzí 24Tr. Na rozdíl od svého předchůdce 22Tr, je vůz 25Tr pouze jednomotorový se zadní hnací nápravou. Na přání zákazníka lze rovněž do vozu zabudovat pomocný naftový agregát nebo trakční akumulátorovou NiCd baterii, což umožňuje jízdu trolejbusu mimo trolejové vedení.\n\nPrvní vyrobený vůz 25Tr má karoserii z autobusu Citybus (prototypový zlínský vůz ev. č. 401), vozy vyráběné od konce roku 2005 využívají skříň autobusu Citelis. Do konce roku 2007 byly přitom využívány karoserie s označením Citelis 1A, od té doby jsou používány upravené skříně Citelis 1B. Oproti typu 1A s přední tuhou nápravou disponují přední výkyvnou polonápravou, což umožnilo rozšířit uličku mezi prvními a druhými dveřmi, dalším rozdílem je nízkopodlažnost i zadního článku (snížená podlaha bez schodů), odlišné kloubové spojení a další úpravy. Vozy s touto karoserií, někdy označované jako 25TrBT, také mají upravenou elektrickou výzbroj a odlišnou zástavbu střechy s plastovými kryty. Vozy s pomocným dieselovým agregátem mají zabudovaný motor splňující normu EURO 4. První vyrobeným vozem Citelis 1B (včetně dieselagregátu) se stal zlínský trolejbus evidenčního čísla 407.\n\nPrototyp trolejbusu 25Tr byl odborné veřejnosti představen 15. července 2004. V následujících měsících byl prezentován a zkoušen (i v provozu s cestujícími) v Plzni, Ústí nad Labem, Českých Budějovicích, Brně a ve Zlíně, kde rovněž svoji okružní jízdu po Česku skončil. Obdržel zde evidenční číslo 401 a byl zařazen do pravidelného provozu. Už jako zlínský vůz 401 byl poprvé nasazen do provozu 1. května 2005. V listopadu 2019 byl pro špatný stav odstaven.\n\nVýroba trolejbusů 25Tr probíhala v letech 2005–2014.\n\n"}
{"id": "168094", "url": "https://cs.wikipedia.org/wiki?curid=168094", "title": "Svatý Petr (rozcestník)", "text": "Svatý Petr (rozcestník)\n\nJméno Petr neslo více světců:\n\n"}
{"id": "168097", "url": "https://cs.wikipedia.org/wiki?curid=168097", "title": "Inigo Campioni", "text": "Inigo Campioni\n\nInigo Campioni (14. listopadu 1878 - 24. května 1944) byl italský admirál.\n\nNarodil se ve Viareggiu, Provincie Lucca v Toskánsku. Velel několika svazům italské Regia Marina během druhé světové války a dosáhl hodnosti Ammiraglio di Squadra (viceadmirála). Později byl jmenován guvernérem italských Dodekanés, kde byl i během italské kapitulace 8. září 1943.\n\nJako velitel se zúčastnil námořních bitev u Punta Stilo, u Cape Spada, u Spartiventa a u Matapanu.\n\nPo německé okupaci Itálie odmítl kolaborovat s fašistickou vládou Mussoliniho Italské sociální republiky. Po návratu do Itálie byl odsouzen za velezradu vojenským tribunálem v Parmě a 24. května 1944 byl popraven zastřelením.\n\nPozději získal Zlatou medaili za chrabrost v boji.\n"}
{"id": "168099", "url": "https://cs.wikipedia.org/wiki?curid=168099", "title": "MTAB", "text": "MTAB\n\nMalmtrafik i Kiruna AB (VKM: MTAB) je železniční dopravce, který provozuje své vlaky na území Švédska a prostřednictvím své sesterské firmy Malmtrafikk AS (VKM: MTAS) také v Norsku. Obě firmy jsou dceřinými společnostmi těžební firmy LKAB.\n\nDopravu železné rudy pro LKAB zajišťovaly vždy státní dráhy – ve Švédsku Statens Järnvägar (SJ) a v Norsku Norges Statsbaner (NSB). Od 1. ledna 1993 pak LKAB získala licenci pro provozování drážní dopravy na švédském území, ale zatím této možnosti nevyužívala. V roce 1995 pak LKAB založila dceřiné firmy MTAB a MTAS, do kterých v roce 1996 majetkově vstoupily obě státní železnice (SJ do MTAB a NSB do MTAS), čímž MTAB/MTAS získala potřebný park vozidel a od 1. července 1996 začaly zajišťovat železniční dopravu na Malmbanan. LKAB poté vykoupila podíly SJ a NSB v MTAB/MTAS a od začátku roku 2000 je LKAB stoprocentním vlastníkem těchto firem.\n\nVlaky MTAB, resp. MTAS operují na trati zvané Malmbanan, která spojuje přístavy Narvik a Luleå. Výrazně převažují vlaky, které přepravují upravenou železnou rudu (zpravidla ve formě pelet) z úpraven Kiruna a Svappavaara do Narviku a z úpravny Malmberget do Luleå. Dále přepravují surovou rudu z dolu Kiruna do úpravny Svappavaara a z přístavů Luleå a Narvik pak přepravují suroviny potřebné v jednotlivých úpravnách železné rudy.\n\nPři majetkovém vstupu v roce 1996 vložila železnice SJ do MTAB elektrické lokomotivy řady Dm3 a dieselové posunovací lokomotivy (řady T46 a Motala). MTAS pak vstupem NSB získala elektrické lokomotivy řady El15 a dieselové lokomotivy (T44 a Motala).\n\nOd srpna 2000 začala firma ADtranz (od roku 2001 Bombardier Transportation) dodávat pro MTAB/MTAS dvoudílné elektrické lokomotivy řady IORE (zkratka z „iron ore“ – anglického výrazu pro železnou rudu). Celkem bylo dodáno devět kusů těchto lokomotiv. Lokomotivy byly označeny čísly od 101 do 118 a každý díl mé vedle čísla přiděleno i jméno podle míst v okolí své domovské trati. V roce 2010 by mělo být dodáno další čtyři kusy (tj. osm dílů) lokomotiv IORE.\n\nV souvislosti s dodávkou nových lokomotiv byly zrušeny lokomotivy řady Dm3 starších sérií a v provozu zůstalo jen 12 kusů (stav k roku 2006) těchto lokomotiv z poslední série. Úplné vyřazení lokomotiv Dm3 z provozu přinese až druhá dodávka lokomotiv IORE v roce 2010. Již v roce 2003 byl zcela ukončen provoz lokomotiv řady El15 u MTAS. Poslední vlak MTAB/MTAS tažený dvojicí lokomotiv El15 jel na trati Kiruna – Narvik 30. listopadu 2003. V roce 2004 byly všechny stroje této řady prodány švédskému dopravci Hector Rail AB, který je označil čísly 161.101 až 106.\n\nSvoji činnost zahájila MTAB/MTAS s vozy pro přepravu rudy řad Uad a Uadp, které získala od SJ (asi 600 vozů) a NSB (asi 300 vozů).\n\nPozději bylo pořízeno ještě 110 vozů řady Uadk, které mají stejně jako starší vozy Uad a Uadp ložnou hmotnost 80 tun. Poté již firma nakupovala pouze vozy s ložnou hmotností 100 tun. Nejprve bylo zakoupeno 70 vozů řady UNO z Jižní Afriky, další vozy však jsou nakupovány přímo ve Švédsku. Jde o vozy řady Fanoo (tovární typ F040) a Fammoorr (tovární typ F050), které vyrábějí firmy Kockums Industrier AB a Kiruna Wagon. První 70 vozů řady Fanoo bylo dáno do provozu v roce 2006.\n\nVšechny vozy pro přepravu železné rudy u MTAB/MTAS jsou vybaveny automatickými spřáhly SA-3.\n\n\n"}
{"id": "168103", "url": "https://cs.wikipedia.org/wiki?curid=168103", "title": "Toy Story: Příběh hraček", "text": "Toy Story: Příběh hraček\n\nToy Story: Příběh hraček (v anglickém originále Toy Story) je americký animovaný film z roku 1995 režiséra Johna Lassetera, produkovaný společnostmi Walt Disney Pictures a Pixar Animation Studios. Jednalo se o vůbec první celovečerní snímek vyrobený kompletně pomocí počítačové animace. Film měl v USA premiéru 22. listopadu 1995, v Česku byl v kinech promítán od 11. dubna 1996.\n\nV roce 1996 byl nominován na Oscara ve třech kategoriích (hudba pro muzikál nebo komedii, původní píseň, scénář) a režisér John Lasseter obdržel speciální cenu za mimořádný příspěvek do kinematografie. Roku byl 2005 snímek zařazen do amerického Národního filmového registru.\n\nPokračování snímku \"\" bylo uvedeno v roce 1999, další pokračování \"\" mělo premiéru v roce 2010.\n\nAndy je malý chlapec, který si rád hraje se svými hračkami. Má panáčka s bramborovou hlavou, umělohmotného dinosaura Rexe, ale jeho neoblíbenější hračkou je figurka kovboje jménem Woody. Když Andy není ve svém pokoji, jeho hračky ožívají. Když se v domě chystá oslava dalších Andyho narozenin, hračky mají strach, že Andy dostane nějakou novou hračku, která zaujme jejich místo. Jako velké překvapení k těmto narozeninám Andy dostane figurku Buzze Rakeťáka, kterého si však ostatní hračky brzy oblíbí. Nemá ho rád jenom Woody, protože Buzz se místo něho stane Andyho nejoblíbenější hračkou. Buzz však neví, že je jenom hračka, myslí si, že je skutečný, a chce se vrátit na svoji planetu.\n\nWoody Buzze ve vhodném okamžiku srazí z okna, čímž si ale znepřátelí ostatní hračky, které ho dokonce chtějí zabít. K tomu však nedojde, protože si Andy Woodyho vezme s sebou do restaurace. Cestou při zastávce na benzínové stanici se Woody pustí do Buzze, který před jejich odjezdem skočil na dodávku. Navzájem se srazí z dodávky a zatímco se perou, dodávka odjede. Buzz si stále neuvědomuje, že je jen hračka. Nechá se ale přesvědčit, aby vylezli na jiné auto, pomocí kterého se dostanou do restaurace za Andym. Buzz se stále chce vrátit na svoji planetu a vyšplhá na automat s hračkami. Když jde Woody za ním, obě hračky si vezme a odnese Sid, který bydlí v domě vedle Andyho a o kterém je známo, že hračky jen pro zábavu mučí a ničí. Odnese si je domů, kde Sid Woodymu popálí čelo. Obě hračky se v době Sidovy nepřítomnosti snaží z jeho domu uprchnout a při jejich pokusu je po domě honí Sidův pes Scud, který je trénovaný na ničení hraček. Buzz se také z televizní reklamy dozví, že je jen hračka. Je zdrcený a pokusí se jako blázen vyletět z okna, ale spadne a ulomí se mu jedna ruka. Woody se pokusí přejít do sousedního domu po drátech s vánočními světly, ale ostatní Andyho hračky světla shodí dolů, protože kovboje mezi sebou nechtějí. Sid si domů přinese raketu na odpálení, kterou připevní k Buzzovi a se kterou ho chce vypustit. Woody se o Buzze, který se stal jeho jediným kamarádem, bojí, přesvědčí Sidovy strašidelné hračky a spolu s nimi Buzze zachrání. Andyho rodina se ze sousedství stěhuje a Buzzovi a Woodymu se společně podaří dostat se na jejich stěhovací vůz, Woody znovu získá důvěru a přátelství ostatních hraček a všechny jsou šťastné v novém domě.\n\n"}
{"id": "168119", "url": "https://cs.wikipedia.org/wiki?curid=168119", "title": "Julské Alpy", "text": "Julské Alpy\n\nJulské Alpy (slovinsky Julijske Alpe; italsky Alpi Giulie) leží z větší části na území Slovinska. Do Itálie zasahují pouze svou menší západní částí. \"Julské Alpy\" jsou zároveň nejvyšším pohořím Slovinska. Geologicky patří k soustavě Jižních vápencových Alp. Základním stavebním kamenem je triasový vápenec s výraznou vertikální modelací. Dělí se na dvě skupiny:\n\n\nŘeka Sáva Dolinka odděluje na severu \"Východní Julské Alpy\" od hřebene pohoří Karavanky, na východě pak Lublaňská kotlina od Savinjských a Kamnických Alp. Jižní hranice \"Východních Julských Alp\" přechází nijak jednoznačně do pohoří Kras, který tvoří rozsáhlý labyrint menších, v mnoha případech na \"Julské Alpy\" navazujících pohoří.\nNa území Julských Alp pramení dvě významné Slovinské řeky:\nZ hlediska horopisného dělíme \"Východní Julské Alpy\" na několik samostatných skupin a horských celků. Nejzápadnější skupinou je oblast Mangart - Jalovec, která přímo sousedí s italskou částí \"Julských Alp\". Tuto skupinu vymezují dvě významná sedla - Predel a Vršič. Na severu ji ohraničuje údolí Sávy Dolinky, která zde pramení. Kromě obou vrcholů dávající celé skupině jméno zde najdeme ještě další významné vrcholy Mojstrovka a Bavški Grintavec. Na jihu na tuto horskou část navazuje skupina Monte Canin. Najdeme ji na jihozápadě území a představuje v kontextu \"Julských Alp\" svérázné území s vysoko položenou krasovou a pustou planinou a s jediným opravdovým ledovcem Julských Alp (na italské straně masivu). Oblast je dobře dostupná vybudovanou lanovkou z města Bovec. Východně od sedla Vršič se zvedá skupina Razor - Prisojnik. Tvoří ji několik mohutných vrcholů, které jsou mezi sebou pospojovány sítí velmi odvážně vedených zajištěných cest. Na tuto oblast přímo navazuje druhá nejvyšší část \"Východních Julských Alp\", skupina Škrlatica - Martuljek. Leží na sever od sedla Luknja a končí v údolí Sávy Dolinky. Na malé ploše najdeme asi největší koncentraci vysokých skalnatých štítů. Většina je turisticky nepřístupná. Na jih od této horské skupiny se na dolinou Vrata tyčí nejvyšší oblast celých \"Julských Alp\" - skupina Triglav. Na jih klesají hory mírně do údolí Triglavských jezer. Na východ se pozvolna narovnávají až přejdou v Lublaňskou kotlinu.\n\nNa severu jsou odděleny tokem říčky Rio Bianco od pohraničních Karavanek, později k jihu se točící řeka Fella dělí \"Západní Julské Alpy\" od masivu Karnských Alp. Jižní hranice není ničím výrazně tvořena, hory se pozvolna snižují do furlanských rovin.\nTato část \"Julských Alp\" je poměrně chudá na vodu. Najdeme zde jen dvě významnější jezera – Laghi di Fusine a Lago del Predil.\nNa severovýchodě území leží skupina Mangart. Údolí řeky Rio Grande ji odděluje od nejvyšší skupiny \"Západních Julských Alp\" – skupiny Montasio - Fuart. Hluboká soutěska řeky Dogna dělí tuto část hor od podstatně nižšího hřebene Jof di Dogna - Due Pizzi. Na jih od řeky Rio del Lago a Raccolana leží poslední významná skupina Canin. Jižní rozsochy pohoří již nemají vysokohorský charakter a dělí se na několik nevýznamných celků.\n\n\n\"Julské Alpy\" jsou jedním z mála pohoří, které dostalo své jméno již v dávné minulosti. Jsou pojmenovány podle římské osady Forum Iulii, kde vládl rod Juliovců (tato osada se rozkládala v místě dnešního města Cividale). Novodobá historie je spojena s těžkými boji v období 1. světové války a s obdobím národně osvobozeneckého boje během 2. světové války. \"Julské Alpy\" jsou nerozlučně spjaty se jménem pionýra horolezectví a nadšeného propagátora krásy těchto hor, Dr. Julia Kugyho. Jeho osobnost připomíná socha v dolině Trenta pod sedlem Vršič.\n\nNa území \"Julských Alp\" se nachází Triglavský národní park. Svou plochou patří mezi největší chráněné území v Alpách. Rozloha parku je 84 805 ha, což jsou 4 % území celého Slovinska.\n\nFauna Julských je bohatá na druhy. Kromě obvyklých volně žijících alpských živočichů jako je kozorožec, kamzík, jelen či tetřev se občas oblastí potuluje Medvěd hnědý; rys tu dokonce i žije. Ve vzduchu je viditelný orel skalní. Z hadů stojí za zmínku zmije růžkatá a zmije obecná. Z četných endemických druhů je to např. lososovitá ryba \"Salmo marmoratus\", která se vyskytuje v řece Soča a některých dalších řekách tekoucích do Jaderského moře.\n\nPohoří je neobyčejně bohaté na rostlinstvo. Ve vysokých polohách roste mnoho velmi odolných rostlin - lomikámen, netřesk, několik druhů hořců, julský mák a plesnivec alpský. Některé druhy rostlin nenajdeme nikde jinde, než na území \"Julských Alp\", např. zvonek Zoissův.\n\nOblast Julských Alp na slovinském území je od roku 2003 zapsána na seznamu biosférických rezervací UNESCO.\n\nTuristika v \"Julských Alpách\" je velmi rozvinutá a má bohatou historii. Ve všech horských skupinách je dostatek horských chat a bivaků. Značené cesty vedou na všechny významnější vrcholy včetně té nejvyšší - Triglavu. Mnohé vrcholy jsou zpřístupněny zajištěnými cestami - tzv. via ferratami. \"Julské Alpy\" jsou mezi turisty z České republiky oblíbenou a také nejvíce navštěvovanou skupinou celých Alp. Přispívá k tomu dobrá dostupnost a blízkost obou jazyků.\n\n\n"}
{"id": "168125", "url": "https://cs.wikipedia.org/wiki?curid=168125", "title": "Občanská válka v Angole", "text": "Občanská válka v Angole\n\nObčanská válka v Angole, trvající téměř 27 let (1975–2002), bezprostředně souvisela s angolskou válkou za nezávislost, neboť jednotlivé znepřátelené strany již během osvobozeneckého boje spolu bojovaly o to, pod čí kontrolou získá Angola svoji nezávislost na Portugalsku.\n\nÚstřední vláda nezávislé Angoly byla od roku 1975 v rukou organizace MPLA (Lidové hnutí za osvobození Angoly) pod vedením Agostinha Neta. Významné části země však kontroloval Národní svaz za úplnou nezávislost Angoly (UNITA) či Národní fronta pro osvobození Angoly (FNLA), které se snažily vládnoucí levicovou MPLA svrhnout.\n\nEskalace studenoválečného konfliktu přilila olej i do angolského ohně. Spojené státy americké začaly podporovat UNITA. Jonas Savimbi přestal mluvit o africkém socialismu a jako hlavní cíl si vytyčil vyhnání Kubánců z Angoly, což bylo zcela v souladu s americkými zájmy.\n\nV říjnu 1984 MPLA zničila zbytky sil FNLA, která se nepříliš úspěšně snažila pokračovat ve svém boji ze zahraničních základen. Angolský konflikt se tak zpřehlednil na boj dvou stran: MPLA, podporované Kubou a SSSR a podporující Africký národní kongres a SWAPO, proti UNITA, podporované Jihoafrickou republikou a USA.\n\nMPLA v době Gorbačovových reforem v SSSR, které se projevovaly i sníženou aktivitou v třetím světě, začala polevovat v marxisticko-leninském dogmatismu a zahájila jednání se Světovou bankou a Mezinárodním měnovým fondem ve snaze získat prostředky na obnovu poničené ekonomiky.\n\nV situaci uvolněného napětí studené války dopomohlo spojené úsilí USA a SSSR k zahájení diplomatických jednání mezi intervenujícími státy.\n\nUSA nepřestávaly ve své diplomatické snaze vyřešit společně otázky zahraničních intervencí v Angole a nezávislosti Namibie. Po sérii jednání se sešly zástupci angažovaných stran v New Yorku a došlo k uzavření bilaterální dohody mezi Angolou a Kubou a trojstranné dohody mezi Angolou, Kubou a JAR.\n\nTyto dohody, které byly v zásadě dodrženy, vyřešily mnohé mezinárodněpolitické otázky spojené s angolskou občanskou válkou, avšak neměly bezprostřední dopad na vnitroangolské záležitosti – MPLA stále bojovala s UNITA. Sílící mezinárodní tlak na urovnání konfliktu však přece jen vyvolal snahy o jednání, dohody však byly takřka okamžitě porušovány.\n\nTeprve dohoda podepsaná v portugalském Bicesse u Estorilu 1. května 1991 vypadala nadějně. MPLA vyměnila marxisticko-leninskou ideologii za sociálnědemokratickou a přislíbila zavedení tržní ekonomiky. Byly též legalizovány politické strany.\n\nV srpnu 1992 byla změněna ústava, Angolská lidová republika se stala Angolskou republikou. Země směřovala k volbám na konci září 1992, ze kterých měl vzejít jak nový parlament, tak nový prezident. Demobilizace sil UNITA probíhala pomaleji, než bylo dohodnuto.\n\nV období před volbami byl patrný nárůst napětí. Jak UNITA, tak MPLA vystupovaly ostře proti nově vznikajícím stranám. Mezi prezidentskými kandidáty byli José Eduardo dos Santos – v letech 1979 až 2017 prezident i Savimbi.\n\nVolby samotné proběhly 29. a 30. září 1992 za vysoké účasti přes 90 % registrovaných voličů a mezinárodními pozorovateli byly označeny za svobodné a spravedlivé. Předběžné výsledky naznačovaly, že MPLA získá většinu křesel v novém Národním shromáždění. Savimbi začal výsledky voleb zpochybňovat.\n\nPoslanci za UNITA se svých funkcí neujali. Po vyhlášení výsledků vypuklo mezi MPLA a UNITA opět násilí, které se rychle rozšířilo po celé zemi. UNITA ovládla většinu venkova i některá velká města jako Huambo. Boje ničily zemi, miliony Angolanů musely opustit domovy a tisíce z nich padly za oběť minám, jejichž použití se v této fázi konfliktu masově rozšířilo na obou stranách. Obě strany byly Amnesty International obviněny z opakovaného porušování lidských práv.\n\nPoté, co se Savimbi ukázal jako notorický rušitel veškerých snah o mírové řešení, navázaly USA vztahy s MPLA.\n\nZačátkem května 1995 se osobně sešli dos Santos a Savimbi, aby podepsali dohodu. Savimbi uznal dos Santose jako hlavu státu, dos Santos nabídl Savimbimu funkci vicepresidenta. Plnění dohod však bylo obtížné a pomalé, neustále se musely řešit průtahy a neshody. Demobilizace sil UNITA začala v listopadu 1995, zároveň však došlo k bojům mezi MPLA a UNITA v oblasti těžby diamantů.\n\nV březnu 1996 se dos Santos a Savimbi sešli v gabonském Librevillu, aby dojednali vytvoření „vlády národní jednoty a usmíření“. Savimbi vznesl požadavek, aby ve vládě byly zastoupeny i další opoziční strany. V květnu Savimbi vznesl další požadavky ohledně kontroly UNITA nad těžbou diamantů na severovýchodě Angoly.\n\nPo celý rok 1996 probíhalo dohadování o podrobnostech rozdělení postů v nové vládě, katastrofální situace v zemi nebyla v této atmosféře téměř vůbec řešena.\n\n11. dubna 1997 se konečně Vláda národní jednoty a usmíření ujala své funkce, a to včetně zástupců UNITA. Savimbi, který odmítal stát se vicepresidentem, zaujal zvláštní post „vůdce opozice“. Přesto boje v zemi zcela neustávaly. V říjnu 1997 Rada bezpečnosti OSN uvalila sankce na UNITA.\n\nV neutěšené situaci se obě strany začaly vnitřně štěpit. Část UNITA s podporou ve venkovských oblastech přitom pokračoval v bojích. V MPLA se vytvořilo radikální křídlo válečných veteránů, které odmítalo relativně smířlivou dos Santosovu politiku. Sankce OSN uvalené na UNITA se ukázaly neúčinné.\n\nV druhé polovině roku 1999 dosáhla vládní vojska výrazných úspěchů a ovládla přes 90 % angolského území. Boje pokračovaly i v letech 2000 a 2001, krátkodobě se přesouvaly i na zambijské a namibijské území. Pozice UNITA byly stále oslabovány. Její přístup k diamantům byl omezován, zatímco vláda mohla financovat válku prodejem ropy. Koncem roku 2001 přešla angolská armáda na drastickou, avšak účinnou taktiku spálené země, kdy byli venkované násilně stěhováni do měst, což oslabovalo tradiční pozice UNITA v zemědělských oblastech.\n\nPočátkem roku 2002 se z konfliktu stal hon vládních sil na Savimbiho, který byl 22. února zabit. Savimbiho smrt přivodila další rozkol uvnitř UNITA, nicméně většina jejích sil souhlasila s příměřím, které vstoupilo v platnost 30. března 2002.\n\nDefinitivní mírová dohoda byla podepsána 4. dubna 2002. Z jednání byli vyloučeni téměř všichni zahraniční pozorovatelé, což bylo odrazem chladného postoje dos Santosovy vlády k mezinárodnímu společenství. Podle angolské vlády totiž především OSN, a také USA, Rusko a Portugalsko svým postojem umožnily znovuvyzbrojení UNITA poté, co měla být podle Lusackých dohod v roce 1995 odzbrojena.\n\nV červenci 2002 se UNITA opět sjednotila v čele s Paulem Gatem a proběhla její transformace do politické strany. Od srpna pak probíhala rychlá demobilizace sil UNITA, pouze 5000 mužů bylo integrováno do angolské armády. V červnu 2003 se novým předsedou UNITA stal Isaias Samakuva, dlouholetý zástupce UNITA v Londýně.\n\n\n"}
{"id": "168126", "url": "https://cs.wikipedia.org/wiki?curid=168126", "title": "Čambal", "text": "Čambal\n\nČambal ( , ) je řeka v Indii (státy Rádžasthán, Madhjapradéš, Uttarpradéš). Je 830 km dlouhá. Povodí má rozlohu 135 000 km².\n\nPramení na severu Dekánské pahorkatiny v horách Vindhja. Protéká směrem k severoseverovýchodu přes planinu Malva ve státě Madhjapradéš Zde byla roku 1960 dokončena první přehrada na řece, Gandhi Sagar dam. Řeka krátce protíná stát Rádžasthán, následně tvoří hranici mezi oběma těmito státy a obrací svůj tok k jihovýchodu. Dolní tok leží v Indoganžské nížině. Ústí zprava do Jamuny ve státě Uttarpradéš.\n\nŘeka vykazuje dešťový (pluviální) odtokový režim. Vysoký vodní stav je v létě. Průměrný průtok činí přibližně 600 m³/s a maximální 20 000 m³/s.\n\nNa řece byl vybudován velký hydroenergetický komplex, který zahrnuje tři hydroelektrárny a zavlažovací systém pro 4400 km². Tím byl zregulovaný průtok, což zmenšilo erozi břehů, která v těchto místech dosahovala katastrofálních rozměrů. Lodní doprava je rozvinutá na oddělených úsecích. Na řece leží město Kota. Přežívá zde jedna z posledních kolonií kriticky ohroženého krokodýla gaviála indického.\n"}
{"id": "168132", "url": "https://cs.wikipedia.org/wiki?curid=168132", "title": "François Achille Bazaine", "text": "François Achille Bazaine\n\nFrançois Achille Bazaine (13. února 1811 Versailles – 23. září 1888 Madrid) byl francouzský maršál.\n\nNarodil se v roce 1811. Do francouzské armády se přihlásil v roce 1831 a v roce 1835 se stal poručíkem. Bojoval v krymské válce. Zúčastnil se mexického tažení kdy francouzská armáda podporovala mexického císaře Maxmiliána I. proti republikánské vládě. Maršálem se stal v roce 1864. V roce 1870 velel ve prusko-francouzské válce Lotrinské armádě a byl zajat. Po návratu ze zajetí byl postaven před válečný soud a odsouzen k trestu smrti za kapitulaci před nepřítelem bez vyčerpání všech možností obrany, který mu byl po milosti změněn na dvacet let vězení. V roce 1874 z něj uprchl do Madridu, kde 1888 zemřel.\n"}
{"id": "168134", "url": "https://cs.wikipedia.org/wiki?curid=168134", "title": "MPLA", "text": "MPLA\n\nMovimento Popular de Libertação de Angola – Partido do Trabalho (MPLA-PT ; : Angolské Lidové hnutí za osvobození Angoly – Strana práce) je angolská politická strana, která představuje hlavní politickou sílu v zemi. Je vládnoucí stranou již od získání nezávislosti na Portugalsku v roce 1975 a jde tak o nejstarší z protikoloniálních angolských hnutí. Vznikla ještě jako \"Movimento Popular de Libertação de Angola\" (MPLA; Lidové hnutí za osvobození Angoly), bojovala proti portugalské nadvládě ve válce za nezávislost v letech 1961–1975 a poté proti opozičním stranám UNITA a FNLA v občanské válce ničící zemi v období 1975–2002.\n\nSílící odpor proti portugalské kolonizaci zformoval v roce 1953 stranu PLUA (Partido da Luta Unida dos Africanos de Angola, Party of the United Struggle of Africans of Angola), která se o tři roky později, v roce 1956 sloučila s Angolskou komunistickou stranou (PCA – Partido Comunista Angolano) a tímto aktem vznikla MPLA. Generálním tajemníkem nově vzniklé strany se stal prezident PCA, Viriato da Cruz. V průběhu dalších let byla do MPLA včleněna další hnutí, např. Hnutí za národní nezávislost Angoly (Movement for the National Independence of Angola – MINA) a také Demokratická fronta pro osvobození Angoly (Democratic Front for the Liberation of Angola – FDLA). Neklidné období po vzniku nové strany provázela vlna zatýkání a perzekuce, kulminující v březnu 1959, kdy byl zatčen velký počet představitelů MPLA. Poté stranické ústředí přesídlilo do guinejského hl. města Conakry. V této době se také strana pod vedením Mária de Andrade (první vůdce MPLA) začala profilovat i jinak, než jen bojem za nezávislost – reprezentovala totiž v první řadě zájmy etnika Mbundu (úzká skupina intelektuálů žijících v hlavním městě, také assimilados, tj. evropeizovaných Angolanů, kterým bylo uděleno portugalské občanství, a mestiços, tj. míšenců) a většinové venkovské obyvatelstvo – indígenas – stálo až na druhém místě. Ideologický rámec strany vycházel z přání odstranit kolonialismus a vytvořit moderní společnost bez předsudků, čehož by mělo být dosaženo revolučním bojem, toto levicové zaměření strany přitahovalo pozornost SSSR a Číny, který v MPLA viděl cestu k prosazování svých zájmů v oblasti. Ideologie MPLA na přelomu 50. a 60. let 20. století ostře kontrastovala s vyhraněným přístupem jejího tehdejšího politického rivala, strany FNLA, která se striktně držela pouze nacionalistické linie a žádné další otázky neřešila. MPLA byla naopak už od počátků byla silně levicově orientovaná, napojená na Portugalskou komunistickou stranu, což umožňovalo získávat materiální podporu právě od zemí sovětského bloku. V rámci MPLA bylo také vytvořeno ozbrojené křídlo – Ozbrojené síly za osvobození Angoly (Armed Forces for the Liberation of Angola – FAPLA), které se později integrovalo do oficiálních obranných složek země. V roce 1960 se MPLA spojila s PAIGC, bratrskou stranou fungující v Guinea-Bissau a na Kapverdech ke společnému boji proti portugalskému impériu v Africe.\n\nV průběhu 60. let byla založena ústředí MPLA v Zairu, Zambii a Kongu, odkud byly řízeny další protikoloniální aktivity. Tato roztroušenost ale logicky vyústila v první problém, strana byla nejednotná, neorganizovaná, představy stranických lídrů o fungování strany, jejích cílech a vůbec o základní ideologické linii se v jednotlivých ústředích značně lišily. Během války za nezávislost tak měla stále podporu především v okolí hlavního města Luandy a mezi příslušníky etnika Mbundu. Pro své ukotvení v hlavním městě bylo hnutí silně vystaveno portugalským represím. Vedení MPLA bylo nuceno odejít do exilu a zahájilo partyzánské útoky vedené ze sousedního Konga (Brazzaville). Podpora hnutí výrazně vzrostla poté, co se roku 1962 stal jeho prezidentem António Agostinho Neto, Mbundu, assimilado a bývalý politický vězeň.\n\nProbíhající guerillová válka proti Portugalcům ke stabilizaci strany rozhodně nepřispívala, díky vazbám na komunistický blok a z toho plynoucí dodávce zbraní a techniky se podařilo MPLA v roce 1965 otevřít východní frontu v Angole. V roce 1966 se do boje za nezávislost zapojila třetí strana, UNITA. Levicové smýšlení vůdců MPLA si tedy získalo sympatie stejně orientované části světa a i díky tomu získala strana převahu nad FNLA, vnitrostranickou situaci to ovšem neuklidnilo. V roce 1973 došlo v důsledku osobních a ideologických rozporů mezi stranickými lídry k povstání (někdy nazývané Východní povstání), které vedl Daniel Chipenda. Chipenda protestoval proti přílišnému sovětskému vměšování se do angolských záležitostí a především proti převaze mestiços ve vedení strany. Revolta byla potlačena a Chipenda se svými příznivci byl vyloučen ze strany, později se připojil k FNLA. Nejednota MPLA se dále prohlubovala, v roce 1974 vzniklo ve stranických strukturách opoziční hnutí, známé pod názvem Active Revolt a protestující proti tehdejšímu lídrovi strany, Agostinho Netovi.\n\nV důsledku Karafiátové revoluce v Portugalsku v roce 1974 a s tím spojených změn došlo k přehodnocení koloniální politiky a snaze portugalské vlády předat moc v Angole do rukou stabilní a silné koalice tří stran – MPLA, FNLA a UNITY. Alvorská smlouva podepsaná 10. ledna 1975 deklarující nezávislost Angoly měla vstoupit v platnost 11. listopadu 1975, během této doby byla spravováním země pověřena přechodná vláda, zahrnující všechny tři strany. Už na konci ledna ale dostala koaliční dohoda trhlinu, obnovily se spory mezi MPLA a FNLA a zemi zachvátil chaos. MPLA vyhlásila v Luandě Angolskou lidovou republiku, FNLA spolu s UNITOU reagovaly vyhlášením Demokratické angolské lidové republiky na jihu ve městě Huambo. I do tohoto problému se promítl konflikt Východ–Západ, na pomoc MPLA totiž byly vyslány sovětské a kubánské vojenské jednotky, zatímco aliance FNLA-UNITA kvůli podpoře tekoucí z Jižní Afriky přišla o pomoc Spojených států. Převaha MPLA byla zřejmá a v roce 1976 OAJ, OSN, Portugalsko a více než 80 dalších států uznalo režim MPLA jako oficiální vládu v čele s Agostinhem Netem, UNITA se stáhla do vnitrozemí, odkud vedla partyzánskou válku.\n\nI přes silnou levicovou orientaci MPLA ve svých počátcích neuznala marxismus-leninismus jako svou oficiální doktrínu. K tomuto aktu došlo až v roce 1976, kdy byl Ústředním výborem MPLA marxismus-leninismus formálně přijat, v roce 1977 strana ke svému názvu přijala dodatek Strana práce (Worker's Party, Partido de Trabalho). V témže roce došlo i k třetímu vážnému rozkolu ve straně, kdy ministr obrany Nito Alves a člen ÚV MPLA José Van Dúnem, oba ultralevicově založení kritizovali Netovu vládu za příliš mírné hospodářské reformy a zorganizovali v hlavním městě protivládní povstání. Byli ale poraženi a jejich iniciativa vedla k stranickým čistkám, jejich následovníci – Nitistas byli odstraněni ze svých postů, došlo k celkové restrukturalizaci a reorganizaci strany. Neto rozšířil pravomoci prezidenta, zrušil post předsedy a místopředsedy vlády a především reorganizoval politbyro MPLA, které bylo ovládáno členy etnika Mbundu a mestiços. Neto jmenováním tří členů etnika Bakongo a dvou Cabinďanů podstatně rozšířil etnickou pestrost politického byra.\n\nV roce 1979 usedl po Netově smrti do prezidentského křesla José Eduardo dos Santos, Mbundu, který ač studoval v SSSR a byl mu blízký marxismus-leninismus, prosazoval smíšenou ekonomiku, určitý stupeň decentralizace, rozšíření soukromého sektoru a západní investice. Na počátku 80. let došlo v rámci ústavních změn k posílení a jakémusi nadřazení strany nad vládou. Bylo vytvořeno Lidové shromáždění, které se tedy stalo především stranickým orgánem. V roce 1985 se konal druhý stranický kongres MPLA-PT, který si kladl za cíl najít východisko z neutěšené ekonomické situace, kdy byl stát nucen dovážet 80 % potravin a byl naprosto závislý na západních ropných společnostech, druhým cílem bylo zlepšení obranyschopnosti státu. Na konci 80. let se Angola ocitla v krizi, v zemi zajišťovalo bezpečnost 50 000 kubánských vojáků kvůli útokům UNITY, politického rivala MPLA-PT, které byly stále intenzivnější a díky celosvětovému poklesu cen ropy bylo utlumeno i angolské hospodářství.\n\nV roce 1988 Angola, Kuba a Jihoafrická republika uzavřely dohodu o odchodu kubánských jednotek z angolského území. Stále ovšem pokračovaly boje mezi MPLA-PT a UNITOU, v roce 1992 se konaly celostátní volby a situace se na chvíli uklidnila. Po vítězství MPLA-PT (53,74 % hlasů) ve volbách ovšem UNITA obnovila boje a občanská válka skončila až smrtí hlavního představitele UNITY Jonase Savimbiho v roce 2002. Bylo uzavřeno příměří a také dohoda s UNITOU o demobilizaci. První mírové volby se konaly v září 2008 a znamenaly drtivé vítězství MPLA-PT, která získala 81,73 % hlasů, 2/3 většinu v parlamentu a na celé čáře tak porazila opoziční UNITU, která skončila pouze s 10,38% hlasů. Podle zahraničních pozorovatelů volby nebyly úplně bez chyb, ale pro Angolu znamenají krok k demokracii a obrovskou příležitost. MPLA-PT má před sebou důležitý úkol, integrovat Angolu do světového hospodářského systému a posílit její dominantní pozici v Centrální Africe a Guinejském zálivu. Prezidentské volby se měly konat v roce 2009, ale jejich termín nebyl vyhlášen. V roce 2010 byla přijata nová ústava, která zrušila přímé volby prezidenta. MPLA vyhrála parlamentní volby v roce 2012 se ziskem více než sedmdesáti procent a potvrdila tak dos Santose ve funkci hlavy státu.\n\n\n"}
{"id": "168138", "url": "https://cs.wikipedia.org/wiki?curid=168138", "title": "Národní svaz za úplnou nezávislost Angoly", "text": "Národní svaz za úplnou nezávislost Angoly\n\nUnião Nacional para a Independência Total de Angola (UNITA) (: Národní svaz za úplnou nezávislost Angoly) je jedno z nejvýznamnějších osvobozeneckých hnutí v historii Angoly a současná politická strana v této jihoafrické zemi. Toto hnutí bylo dlouholetým protivníkem vládní MPLA v angolské občanské válce.\n\n11. listopadu 1975 byla vyhlášena nezávislost Angoly na Portugalsku. Krátce na to v zemi vypukla občanská válka o politický vliv v zemi. Občanské války se zúčastnilo několik extremistických hnutí, které do vyhlášení nezávislosti bojovaly společně proti Portugalsku, avšak po vyhlášení nezávislosti k bojům mezi jednotlivými stranami především z etnických důvodů.\n\nUNITA vznikla 13. března 1966 v městě Muangai, kdy ji založili Jonas Savimbi, pozdější vůdce strany, a Antonio da Costa Fernandes. Jonas Savimbi před založením strany UNITA, působil v UPA (Svaz národů Angoly) a díky svým řečnickým schopnostem se stal ministrem zahraničí FNLA (Národní fronta pro osvobození Angoly, bývalá UPA). Později údajně, jak on sám uváděl, získal ve Švýcarsku doktorát, nejspíš to však nebyla pravda. V roce 1964 však s několika dalšími členy FNLA opustil a o dva roky později založil UNITA. UNITA byla povstaleckým hnutím v Angole, jejichž politika byla ze začátku silně ovlivněna maoismem, především proto, že Savimbi byl v 60. letech na stáži v Číně, kde byl ohromen socialismem a chtěl jej realizovat i v Angole.\n\nPoté co z Angoly odešli Portugalci (1974-1975), existovala v Angole tři osvobozenecká hnutí, která si činila nároky na politickou moc. Prvním hnutím bylo hnutí MPLA jejichž členové pocházeli z kmene Mbundu, druhou organizací byla FNLA pocházeli z kmene Bakongo a třetím hutím byla UNITA, jejichž přívrženci pocházeli z kmene Ovimbundo. 5. ledna 1975 se sešli v keňské Mombase zástupci těchto tří hnutí a dohodli se na rovnosti FNLA, UNITA a MPLA (uznali pouze tato tři hnutí a vyřadili z bojů hnutí FLEC-hnutí za osvobození Cabindy) a na zachování územní integrity Angoly. 15. ledna 1975 se sešli zástupci hnutí se zástupci Portugalska ve městě Alvar a došlo k složení přechodné vlády s tím, že každé hnutí a i portugalští usedlíci získali tři křesla.\n\nAvšak každá strana měla jinou představu o vývoji země a rozhodujícím faktem bylo, že MPLA v době vyhlášení nezávislosti Angoly, kontrolovala hlavní město Luandu, využila svého výhodného postavení a prohlásila stranu MPLA za jedinou legitimní stranu Angoly a ostatní hnutí prohlásila za povstalecká. To silně pobouřilo ostatní hnutí a taktéž dění v Angole vzbudilo pozornost ve světě. Socialistické země začaly podporovat hnutí MPLA, nejenže socialistické země uznaly MPLA jako stranu, ale začaly jej vojensky podporovat (Kuba zde vyslala do konce roku 1975 přes 11 000 vojáků, SSSR stranu podpořil finančním obnosem ve výši 150 milionů dolarů a to jen v roce 1975). Vojenská intervence Kuby, jak vyšlo po letech najevo, byla připravována již na jaře roku 1975. Kubánci k tomuto účelu školili angolské příslušníky MPLA. Právě podpora MPLA z řad socialistů zapříčinila, obrat v ideologie Savimbiho, který následně upustil od levicové ideologie. UNITA byla kubánskou ofenzivou téměř zničena v roce 1976 (27. března 1976 prohlásila MPLA výsledek bojů proti UNITA a vojákům z JAR, respektive příslušníků 32. batalionu za vítězství), ale podařilo se ji přežít a vytvořili si druhou vládu v provinčním městě Huambo.\n\nNásledně se pomalu reorganizovala a vytvořila síť partyzánských základen rozesetých po celé zemi. Hlavní základny měla v odlehlé provincii Cuando-Cubango. Tam pochopitelně měla nablízku i případnou pomoc od Jihoafričanů bez které by jen těžko mohla přežít.\n\nNásledně začala být UNITA podporována USA (dříve podporovala FNLA, jenže ta přestala existovat v roce 1976, poté ji porazila MPLA spolu s kubánskými vojáky) jen z principu založeném na nepřítel mého nepřítele je můj přítel, v podstatě jiný důvod USA podporovat Angolu neměla. V roce 1986 byl dokonce Savimbi přijat v Bílém domě jako představitel demokratických sil v Angole.\n\nStále rostl silný vliv komunistických zemí v řadách MPLA a ta se stala klasickou komunistickou stranou řízenou z Moskvy, která prováděla rozsáhlé čistky uvnitř MPLA i mimo ni, zestátňovala vše, co jí přišlo pod ruku, a ruinovala už tak špatnou ekonomiku Angoly. Do sporu se vložila i Jihoafrická republika (až do konce 80. let byla součástí JAR i Namibie jako Jihozápadní Afrika), která cítila nebezpečí plynoucí z případného spojení SWAPO (partyzánská organizace bojující za osamostatnění Namibie) a komunistické MPLA. Na základě toho začala být UNITA podporována i ze strany JAR (s tím značně posílila i podpora USA), což byla neobvyklá událost, protože země silně odmítající zrušení zákonů apartheidu, začala podporovat černošské hnutí. V průběhu let 1978-1981 podnikaly jihoafrické jednotky spolu s UNITA útoky na velitelství a na výcvikové tábory SWAPO. Po několika úspěšných útocích na základny SWAPO, byly v blízkosti jejich budov rozmístěny jednotky MPLA, které jim měly vypomáhat proti útokům UNITA.\n\nJiž v roce 1977 československá vláda rozhodla o vyslání odborníků na pomoc Angole. Jednalo se mnoho odborností od techniků v průmyslových odvětvích a potravinářství přes lesnické inženýry a zdravotníky.\n\nNejvětší komunita žila a pracovala v provincii Benguela, ve střední Angole. Šlo o průměrně o 65-85 československých občanů a jejich rodinných příslušníků, kteří se podíleli na obnově provozu závodu na výrobu papíru a celulózy, práci ve zdravotním středisku a práci v elektrorozvodně v obci Alto Catumbela.\n\nPo páté ráno 12. března 1983 zaútočilo komando složené ze dvou špičkových jednotek UNITA na obec Alto Catumbela a zajalo všech 66 československých občanů (28 expertů, 1 lékařku, 2 zdravotní sestry, 14 manželek odborníků a 21 dětí). Po několika letech vyšlo najevo, že velitel zásahu neměl žádné informace o cizincích ve městě, podle předchozích zpráv se zde mělo nacházet pouze několik bělochů. UNITA se rozhodla přesunout zajaté Čechoslováky na jih země. MPLA spolu s angolskou a kubánskou armádou chtěli na konvoj převážející československé občany zaútočit bez ohledu na fakt, že jsou převáženi neutrální civilisté. Útoku zabránil po konzultacích s Moskvou a Prahou Raul Castro, který dal příkaz se stáhnout a sledovat kolonu. Jonas Savimbi prohlásil, že dá zajatce zabít, pokud nepřátelské jednotky nepřestanou na konvoj UNITA dotírat. Následně zajatci vyrazili na tříměsíční cestu severovýchodním směrem, při které ušli pěšky 1 320 km a dalších cca 1 500 km strávili na korbách dvou nákladních aut. Po 111 dnech únosci propustili ženy, děti a 7 nemocných mužů. Zbytek 20 zajatců dorazil do ČSSR 23. června 1984.\n\nVyjednávání o propuštění zajatých Čechoslováků vedl náměstek ministra zahraničních věcí Stanislav Svoboda. Byla to nesmírně těžká práce, která byla ztěžována neochotou angolské strany k jakémukoliv kompromisu. Pan Svoboda byl obelháván stejně tak jako již měsíc před zajetím českoslovenští pracovníci diplomatické služby, kteří se snažili této události předejít. Angolská strana nechtěla za žádnou cenu československé občany z ohrožené oblasti stáhnout. Za tehdejšího systému to bez jejího souhlasu ale nebylo možné provést.\n\nAktivity našich pracovníků a následné události popsal ve svých knihách \"Zajati v Angole\" od \"Než přišla UNITA\" až po \"Po 25 letech\" jeden z přímých účastníků Lubomír Sazeček. Jsou tam popsány nejen události před zajetím ale i pohled do archivu kde jsou popsány a okomentovány i zmíněné diplomatické aktivity.\n\nPočátkem 90. let skončila studená válka a MPLA s UNITou tak ztratili své sponzory. To donutilo znepřátelené strany k jednání, která probíhala v letech 1990-1991 a vyústila v podpis smlouvy z Bicesse, podle ní mělo dojít k integraci UNITA do angolské armády, MPLA slíbila zavedení tržní ekonomiky a přechod z marxisticko-leninovské ideologie na sociálnědemokratickou a v zemi měly být následně vyhlášeny volby. Volby skutečně proběhly v roce 1992, jenže vyhrála strana MPLA, a to se samozřejmě nelíbilo Savimbimu, který volby prohlásil za zmanipulované, a v zemi znovu vypukla občanská válka.\n\nUNITA během občanské války ovládla 70 % území, ale stále nedokázala ovládnout dvě nejdůležitější oblasti a těmi byly enkláva Cabinda bohatá na ropu, a hlavní město Luanda. Enklávu Cabinda spravovala vláda, která z příjmu z ropy financovala boj proti UNITA, a té naopak finanční příjmy na boje proti vládě poskytoval obchod s diamanty. Postupem času začaly vládní jednotky vytlačovat jednotky UNITA z oblastí bohatých na diamanty, UNITA tak neměla dostatek peněz. V březnu 1996 se dos Santos a Savimbi sešli v gabonském Libreville, aby dojednali vytvoření „vlády národní jednoty a usmíření“. Po celý rok 1996 probíhalo dohadování o podrobnostech rozdělení postů v nové vládě. 11. dubna 1997 se vláda národní jednoty a usmíření ujala své funkce. Přesto boje v zemi zcela neustávaly. OSN uvalila na UNITA sankce. Boje stále pokračovaly, až na konci roku 1999 24. prosince, bylo dobyto historické centrum UNITA město Jamba.\n\nUNITA se však nechtěla vzdát a stále pár let pokračovala v partyzánském boji, ale situace pro ni byla stále horší a horší, což vyvrcholilo zavražděním Savimbiho 22. února 2002. Po smrti Jonase Savimbiho UNITA přestala s útoky proti vládním jednotkám, vojáci UNITA a jejich rodiny (dohromady okolo 350 000) se shromáždili v 33 demobilizačních táborech. Definitivní mírová dohoda byla podepsána 4. dubna 2002. K jednání nebyli pozváni zahraniční představitelé, protože podle dos Santose právě OSN, a také USA, Rusko a Portugalsko svým postojem umožnily znovuvyzbrojení UNITA poté, co měla být podle Lusackých dohod v roce 1995 odzbrojena.\n\nV červenci 2002 se UNITA opět sjednotila a proběhla její transformace do politické strany. Pouze 5000 mužů z UNITA bylo integrováno do angolské armády. V červnu 2003 se novým předsedou UNITA stal Isaias Samakuva, dlouholetý zástupce UNITA v Londýně. Strana v roce 2008 získala i několik křesel v parlamentních volbách. Po Savimbiho smrti se potvrdilo, že právě on byl překážkou k mírovým dohodám o ukončení občanské války v Angole. Stejně jako se v následých letech potvrdilo, že Savimbiho smrt byla jediným cílem dos Santose, který se tak stal neomezeným pánem v Angole a směřuje k nejdéle vládnoucímu státníkovi v historii. Angolský lid ovšem v silně zkorumpovaném prostředí stále trpí hladem, negramotností a chorobami, zatímco zem plundrují dokonce i Číňané.\n\n\n\n"}
{"id": "168139", "url": "https://cs.wikipedia.org/wiki?curid=168139", "title": "STS-31", "text": "STS-31\n\nSTS-31 byla mise amerického raketoplánu Discovery, která se uskutečnila ve dnech 24. dubna až 29. dubna 1990. Jejím cílem bylo vynést Hubbleův vesmírný dalekohled (HST) na oběžnou dráhu.\n\n\nMyšlenka vynést dalekohled nad atmosféru a tím odstranit její rušivý vliv nebyla nová. Výhody, které by měl dalekohled na oběžné dráze si uvědomil německý raketový technik Hermann Oberth už v roce 1923. Trvalo však velmi dlouho, než se projekt s původním názvem Velký vesmírný dalekohled (LST-Large Space Telescope) podařilo uskutečnit. Studie dalekohledu byla publikována v roce 1969. Už tehdy bylo možné vyrobit vesmírný dalekohled s průměrem 3 metry, jak se původně plánovalo. Zůstávala pouze otázka, jak jej co nejlaciněji dostat do vesmíru. NASA se nakonec přiklonila k projektu raketoplánu, který mohl nejen dalekohled vynést na oběžnou dráhu, ale zaručit i servisní mise.\n\nOsud dalekohledu byl však stále velmi nejistý. Po válce ve Vietnamu potřebovaly USA obnovit ekonomiku a tak se NASA dočkala mnohých finančních škrtů. Tyto škrty neminuly ani Velký vesmírný dalekohled, jehož průměr objektivu se zcvrkl z původních tří metrů na necelé dva a půl. Tehdy přestal být „velkým“ vesmírným dalekohledem a stal se z něj Hubbleův vesmírný dalekohled. Po mnohaletém úsilí byl nakonec projekt schválen v roce 1977, tedy ještě před vypuštěním prvního raketoplánu. Start dalekohledu se předpokládal na rok 1983.\n\nPři realizaci projektu se však objevilo množství technických a finančních problémů, takže byl start postupně posouván až na srpen 1986. V lednu 1986 však došlo k tragédii raketoplánu Challenger. Všechny lety raketoplánů byly zastaveny a tak musel dalekohled čekat v bezprašné a klimatizované hale ještě čtyři roky.\n\nRaketoplán Discovery, který měl dalekohled vynést, strávil po návratu ze své předcházející mise STS-33 tři měsíce v přípravném hangáru OPF. Zde na něm byly prováděny úpravy, údržba, přípravy na let a kontrola jednotlivých systémů. Původně se počítalo se startem už koncem února, ale protože se nevykonala všechna nutná měření, bylo třeba z opatrnosti start odložit. Právě netěsnost spoje motorů SRB byla příčinou tragédie raketoplánu Challenger. Do montážní haly Vehicle Assembly Building se orbiter Discovery přemístil 5. března. Odtud vyrazil 16. března na startovací komplex 39-B. Dalekohled dorazil na rampu 25. března, ale vyskytly se první problémy. Když měl být umístěn do tzv. „bílé místnosti“ (klimatizovaná hala v blízkosti raketoplánu, oficiálně Payload Changeout Room), v dveřích do nákladového prostoru se vyskytli moskyti. Použití insekticidů v blízkosti tak citlivého zařízení jako je Hubbleův vesmírný dalekohled nepřicházelo v úvahu a tak byl hmyz vychytán do světelných pastí. Až po vyřešení problému s moskyty mohl být dalekohled vložen do nákladového prostoru. Stalo se tak 29. března.\n\nDatum startu byl stanoven na 10. dubna. Vše probíhalo relativně hladce až do času T-5 minut. Palivový elektromagneticky poháněný ventil jednotky APU se zasekl v plně otevřené poloze a způsobil, že turbína pohánějící toto čerpadlo se rozeběhla až na příliš vysoké obrátky. Přestože to nebyla závažná chyba, bezpečnostní pravidla hovořila jasně: odpočítávání je nutné přerušit. Bylo nutné vyměnit celý systém APU. Start byl tedy přeložen na 25. dubna. Takto dlouhý odklad zapříčinila další komplikace: akumulátor baterie z HST bylo třeba vyjmout a znovu dobít.\n\n25. dubna opět došlo k přerušení odpočítávání. Jednalo se pouze o malou chybu v programu a po třech minutách se odpočítávání znovu rozeběhlo. Ve 12.33.51 UT zážehem motorů SRB start úspěšně začal.\n\nV čase T + 2 minuty 6 sekund se podle plánu oddělily motory SRB. Zážeh motorů OMS na dobu 3 min 23 sekund vynesl družicový stupeň raketoplánu na téměř kruhovou dráhu ve výšce 576-611 km. Po druhém obletu Charles Bolden otevřel dveře do nákladového prostoru a mohlo se úspěšně začít vykládání dalekohledu. Nejdříve se vyzkoušela funkčnost manipulátoru RMS a pomocí televizních kamer posádka ověřila, zda se dalekohled při startu nepoškodil. McCandless a Sullivanová se začali připravovat na případný výstup do otevřeného prostoru, který však nebyl potřebný, protože vše šlo podle plánu.\n\nV čase 17.21 UT byl vyslán povel na aktivaci palubních vysílačů na HST. Tím pádem starost o dalekohled přebralo asi 300 techniků řídícího střediska Space Telescope Operations Control Center. V čase T +7 h 09 min zážehem motorů OMS Discovery dalším manévrem přešel na dráhu 613-615 km. Šlo o do té doby nejvyšší dráhu letu raketoplánu. Na nové dráze se astronauti mohli věnovat dalším experimentům a odpočinku. Povel na zahájení vlastního vypuštění HST dostala posádka Discovery od houstonského střediska v 10.37 UT. Pro vypuštění na samostatnou dráhu bylo třeba dalekohled nejprve opatrně vyzdvihnout asi 4,5 metru nad úroveň Discovery a potom ho otočit tak, aby se jeho nejtěžší část dostala nad pilotní kabinu raketoplánu a aby tubus dalekohledu, doposud uzavřený, mířil na kýlovou plochu kosmického letadla. Nejtěžší část manévru nastala hned na samém začátku operace, kdy astronauti ztratili přímý výhled na dalekohled a mohli se řídit pouze záběry pěti kamer a pomocí souřadnic palubního počítače. Hawley obsluhoval manipulátor RMS a McCandless a Sullivanová byli připraveni vystoupit do otevřeného prostoru. Když byl dalekohled správně orientován, vyslalo středisko v Greenbelte povel k vyklopení 4,8 metrů dlouhých pouzder se slunečnými panely. Správná činnost slunečních panelů byla pro úspěch HST životně důležitá. Přestože se zdálo, že se panely vyklopily správně, telemetrie nepotvrdila ukončení vysouvání. K oznámení ukončení vysouvání nedošlo ani po vysunutí 610 cm dlouhých křídel panelů. Křídla panelů nebyla vysunuta úplně. Řídící středisko dalo Sullivanové a McCandlessovi příkaz na přesunutí se do přechodové komory, aby závadu odstranili. V dalším pokusu v 18.59 UT se však vysunutí panelů podařilo i bez zásahu Sullivanové a McCandlesse.\nV 19.39 UT Hawley uvolnil úchytky na manipulátoru RMS a Hubbleův vesmírný dalekohled přešel na samostatnou dráhu. Třicet sekund po vypuštění Shriver odmanévroval raketoplán do 75 metrové vzdálenosti od dalekohledu. Dalším manévrem piloti převedli Discovery na takovou dráhu, aby sledoval HST ze vzdálenosti 100 km. Odtud se raketoplán mohl kdykoliv vrátit k dalekohledu, pokud by byl ještě nutný zásah astronautů.\n\nS otevřeným krytu dalekohledu se počítalo 32 hodin po vypuštění. Kryt se podařilo, sice až na druhý pokus, úspěšně otevřít a tak Houston mohl otevření potvrdit posádce raketoplánu. Protože bylo vše v pořádku, v 19.05 UT raketoplán přešel na samostatnou dráhu.\n\n28. dubna proběhly přípravy na přistání. 29. dubna v 12.37.26 UT při přeletu nad jižním cípem Afriky zažehli Shriver a Bolden oba dva motory OMS na dobu 4 minuty 29 sekund. V čase 13.19.21 UT vstoupil Discovery do atmosféry a na přistávací dráhu dosedl v 13.49 UT.\n\n"}
{"id": "168140", "url": "https://cs.wikipedia.org/wiki?curid=168140", "title": "Jan Pavlík", "text": "Jan Pavlík\n\nJan Evangelista Pavlík (23. října 1920 Olomouc – 28. listopadu 2008 Brno) byl český katolický kněz a jezuita, bývalý provinciál České provincie Tovaryšstva Ježíšova (1971–1991).\n\nJan Pavlík byl na kněze vysvěcen 19. června 1943, působil na různých farách na jižní Moravě a v roce 1947 vstoupil do noviciátu jezuitského řádu. V roce 1950 byl v rámci Akce K nezákonně internován a posléze poslán k PTP. Po návratu ze služby u PTP mu stát znemožňoval kněžskou činnost. Od ledna 1954 pracoval v Ostravě jako stavební dělník. S dalšími jezuity v Ostravě si vyměňoval a rozmnožoval náboženskou literaturu a v provizorních podmínkách se pokoušeli o život v řeholní komunitě. Zároveň tehdy P. Pavlík organizoval tajné studium jezuitských kleriků a duchovně vedl skupinu mladých věřících. Dne 12. srpna 1955 byl zatčen. Při vykonstruovaném procesu byl označen za „organizátora rozsáhlé ilegální organizace mimořádné nebezpečnosti“ a jednoho z hlavních představitelů „páté kolony Vatikánu“. Dne 5. ledna 1956 byl odsouzen Krajským soudem v Ostravě v procesu \"Pavlík a spol.\" za velezradu na 10 let vězení. Prošel koncentráky při uranových dolech na Jáchymovsku, poté byl vězněn v Leopoldově a na Mírově. Propuštěn byl na amnestii 11. května 1960. \n\nV roce 1971 se stal provinciálem jezuitů a tento úřad zastával až do roku 1991. Po sametové revoluci zahájil obnovu organizace české provincie. V letech 1991–1998 působil také jako spirituál kněžského semináře v Olomouci. Od roku 1998 působil na Velehradě, kde byl také 4. prosince 2008 pohřben.\n\n\n"}
{"id": "168141", "url": "https://cs.wikipedia.org/wiki?curid=168141", "title": "Národní fronta pro osvobození Angoly", "text": "Národní fronta pro osvobození Angoly\n\nFrente Nacional de Libertação de Angola - FNLA (Národní fronta pro osvobození Angoly) bylo jedno z nejvýznamnějších osvobozeneckých hnutí v historii Angoly. Během angolské občanské války představovalo jednu z opozičních sil vůči vládní MPLA.\n\nHnutí s centrem na severu Angoly bylo spojeno s lidem Bakongo vzniklo spojením několika nacionalistických skupin v roce 1962. Rodinné vazby mezi vůdcem FNLA Holdenem Robertem a Zairským vůdcem Mobutu Sese Sekem umožnily získávat podporu od Spojených států díky vlivnému postavení Mobutua ve vztahu k USA.\n\n"}
{"id": "168142", "url": "https://cs.wikipedia.org/wiki?curid=168142", "title": "Zdeněk Podlipný", "text": "Zdeněk Podlipný\n\nZdeněk Podlipný (5. května 1898, Praha – 23. července 1946, Opava) byl český herec a režisér meziválečné avantgardy.\n\nS herectvím začínal ve 20. letech 20.století v Českém divadle v Olomouci, kde se výrazně prosadil v souboru vedeného ředitelem divadla Antonínem Drašarem. Členy souboru byli i další později významné osobnosti, např. Otomar Korbelář, František Vnouček, František Salzer, Jaroslav Průcha a Jarmila Kurandová.\n\nPozději dlouhodobě působil v \"Déčku\" – divadle E. F. Buriana. Po odvlečení E.F.Buriana do koncentračního tábora a likvidaci divadla D41 Němci v roce 1941 se s většinou souboru stal členem Městských divadel pražských a působil zde v letech 1941 – 1945 , hrál především na scéně \"Divadla Na Poříčí\". V Městských divadlech vedl za války ilegální buňku a v dubnu 1945 se stal členem nově ustanovené Revoluční odborové rady divadelníků.\n\nPo válce se stal ředitelem bývalého Divadla Vlasty Buriana, přejmenovaného na \"Divadlo kolektivní tvorby\", kde již 24. května 1945 uvedl ve své režii hru \"Asyl\", kterou sám napsal pod pseudonymem Zdeněk Brodský.\n\nV sezóně 1945/1946 byl jmenován šéfem činohry divadla v Opavě, v červnu téhož roku však náhle zemřel.\n\nJe zakladatelem Slezské národní činohry, působící od roku 1945 v bývalém německém Městském divadle v Opavě, přejmenovaném na Slezské národní divadlo. Činnost divadla zahájil Podlipný uvedením hry Karla Čapka \"Matka\" dne 22. září 1945.\n\nZ filmových rolí byla nejvýznamnější ta ve filmu Nebe a dudy (s Jaroslavem Marvanem).\n\nJeho vnučka Jana Podlipná (*1984) je rovněž herečka.\n\n\n\n"}
