{"id": "111134", "url": "https://cs.wikipedia.org/wiki?curid=111134", "title": "Jazzová sekce", "text": "Jazzová sekce\n\nJazzová sekce – Artforum je spolek pro nekomerční kulturu, který vyvíjí činnost již od roku 1969, tehdy ještě pod názvem pouze Jazzová sekce.\n\nPo roce 1968 byla veškerá veřejná činnost pod přísnou kontrolou úřadů. Např. k uspořádání koncertu bylo nutné vyplnit „povolovačku\", seznam obsahující jména kapel a hudebníků. Ti museli mít, třeba i jako amatéři, souhlas příslušné koncertní agentury. Hudebníci procházeli tzv. kvalifikačními zkouškami. Prokádrovaná kapela musela dát předem ke schválení názvy skladeb a zejména texty. Po schválení povolovačky organizace mohla požádat o pronájem sálu, dát vytisknout plakáty (zde probíhal tiskový dohled) a nechat je vylepit. Pak dát vstupenky do prodeje (opět po schválení inspektorem kultury).\n\nV 70. a 80. letech 20. století bylo zakázáno zpívat anglicky, a když, tak pouze písně s protiválečnou tematikou a country, byla měřena hlučnost koncertů, občas sledováno a vyhodnocováno oblečení návštěvníků (měřítkem úřadů byli tzv. vlasatci a zelenokabátníci, tedy mladí, kteří nosili nepromokavé zelené bundy s velkými kapsami; postrachem úřadů byli zejména mladí turisté ze socialistické NDR).\n\nPo sovětské invazi do Československa v roce 1968 se rozpadla Federace československých jazzklubů. V létě 1969 se při příležitosti Československého amatérského jazzového festivalu v Přerově sešla skupina jazzových nadšenců, která chtěla založit další jazzovou organizaci. Našla pochopení u pracovníka odboru kultury Národního výboru Středočeského kraje Jindřicha Kautského. U něj v kanceláři probíhaly debaty, jak by organizace měla vypadat. Výsledkem bylo, že tři nadšenci podali žádost na ministerstvu vnitra o povolení organizace. Jedním ze signatářů byl lékař a druhým inženýr – oba mimopražští fandové. Třetím byl Karel Srp starší (v 70. letech agent StB), právě propuštěný z práce ve výzkumném ústavu. První dva se na dalších jednáních více nepodíleli. Veškerá jednání s úřady vedl Karel Srp.\n\nNa ministerstvu vnitra, které bylo a stále je pověřeno schvalováním a vedením evidence dobrovolných kulturních organizací (dnes spolků, nadací apod.), probíhaly personální čistky, a tak se referenti měnili a jednání se opakovaně otevírala od začátku. Srpovi se téměř po dvou letech podařilo organizaci právně zaregistrovat. Ve stejné době však požádala o registraci jiná dobrovolná kulturní organizace s názvem Svaz hudebníků, která měla obdobnou náplň stanov. Protože nesměly existovat dvě organizace s téměř stejnou náplní, dohodly se, že se Jazzová sekce stane součástí Svazu hudebníků, ale s vlastním organizačním řádem, hospodařením a právní odpovědností.\n\nUstavující sjezd Jazzové sekce Svazu hudebníků ČSR se konal na podzim roku 1971 v Praze při příležitosti Mezinárodního jazzového festivalu. Festival vznikl v roce 1964 z iniciativy Lubomíra Dorůžky a Stanislava Titzla, v tiskovém středisku pracoval i Karel Srp . O rok později byl festival zakázán, respektive převeden pod Pragokoncert.\n\nPředsedou Jazzové sekce Svazu hudebníků se stal Milan Dvořák, jazzový fanda z Kralup nad Vltavou, místopředsedy Lubomír Dorůžka a Karel Srp starší. Do výboru byli zvoleni Stanislav Titzl, Luděk Hulan, Karel Velebný, Mojmír Smékal, Zbyněk Mácha, Rudolf Neuls, Jan Hammer, Miloslav Langer, Jan Seik, Antoním Truhlář, Michal Zethner. Přestože mnozí z nich působili v různých státních komisích pro hudbu a byli v podstatě „oficiálové“, ani jeden z výboru nebyl v komunistické straně. Do pracovních skupin byli zvoleni Aleš Benda, Milan Čadek, Milan Hájek, František Hrůza, Jiří Novotný, Ladislav Pospíšil, Pavel Smetáček, Ludvík Šereda a Vladimír Trsek. Vedoucími skupin se stali členové výboru.\n\nPraktickou činnost dělali pod Srpovým řízením mladí nadšenci, kteří se více či méně obměňovali. Jedním z nich byl Joska Skalník, který stvořil výtvarnou tvář Jazzové sekce, Vladimír Kouřil, Rosťa Paarová (později Křivánková), Aleš a Chari Bendovi, Petr Otáhal, časem Lubor Šonka, Tomáš Kraus, bratři Krčmářové, Jiří Kučera a desítky dalších. Zpočátku měla Sekce pár set členů. Po nástupu jazzrocku jejich počet rychle stoupal. S Jazzovou sekcí spolupracovalo mnoho výtvarníků, fotografů, divadelníků, hudebníků z tzv. alternativní scény, překladatelů, spisovatelů, organizátorů a fandů.\n\nJazzová sekce začala od roku 1972 vydávat členský bulletin \"Jazz\", krátce nato v edici \"Jazz petit\" knihy o jazzu, rocku, filosofii, moderním umění, moderním divadle aj. Další edice se jmenovala \"Situace\" a věnovala se současnému československému výtvarnému umění (zahrnovala především výtvarníky, kteří neměli možnost oficiálně vystavovat). Jinou edicí byl zpravodaj \"43/10/88\" (podle telefonního čísla sekce). Objevila se edice \"Dveře\", výtvarně řešené plakáty, různé příležitostné tisky.\n\nTiskárny měly v té době papír na příděl, který rozdělovalo příslušné ministerstvo. Byl nedostatek barev, filmů, kovolistů, tiskárenských i knihařských kapacit. Téměř žádná tiskárna netiskla na klíč – jinde byla sazba, fotopříprava, tisk, knihařina a expedice. Všichni ředitelé měli příkaz netisknout pro Jazzovou sekci, a tak každá fáze výroby byla zranitelná. Vydávání knih bylo centrálně schvalováno a řízeno. Na vydání se obvykle čekalo dva až čtyři roky. Sekci se dařilo knihy vydávat do několika měsíců. Protokoly z výslechů svědčí o zuřivosti policistů i ministerských úředníků, kteří tiskárny nemohli objevit.\n\nPřesto se podařilo vydat další díly rockového slovníku \"Rock 2000\" (1982, 1983, 1984), na několikrát se tisklo fotografické dílo Jindřicha Štyrského, které bylo dvakrát zabaveno policií, \"Jindřich Štýrský: fotografické dílo 1934–1935\" (1982). Vznikla nová edice \"Dokumenty\" s obhajobou punku (\"Rock na levém křídle\", 1983) nebo s nobelovskou řečí Jaroslava Seiferta \"O patetickém a lyrickém stavu ducha: řeč k udělení Nobelovy ceny za písemnictví 1984\" (1985). I když se vlastně jednalo o vydávání samizdatů, grafická úroveň publikací byla vysoká, a vysoký byl zejména náklad, ve kterém publikace vycházely, a který se pohyboval v tisících výtisků. Zcela samostatnou kapitolu tvoří nelegální knižní vydání Hrabalovy knihy \"Obsluhoval jsem anglického krále\" v nákladu přes 5000 kusů v roce 1982 (v grafické úpravě J. Skalníka a s fotografiemi Tarase Kuščynského). Dodnes neexistuje úplný přehled vydaných prací, protože zejména po zákazu Jazzové sekce byly tiráže knih různě vymýšlené, aby zmátly policii.\n\n\nPolovina 70. let byla v ČSSR ve znamení jazzrocku, který však nebyl povolován. Ten nakonec způsobil rozchod Srpa s ostatními členy výboru Jazzové sekce Svazu hudebníků.\n\nSrp, který byl dramaturgem Pražských jazzových dnů, se kterými Sekce začala v roce 1974, se rozhodl uspořádat samostatný koncert jazzrocku pod názvem Jazzrocková dílna, a to přímo v Lucerně. Výbor Jazzové sekce, v němž převažovali profesionální hudebníci nebo úředníci, se proti Jazzrockové dílně postavil. Konkrétně: Dvořák, Benda, Smékal, Hulan, Velebný, Titzl, Mácha; výpadů se zdržel pouze Dorůžka. U členů výboru se projevil politický strach a u profesionálních jazzmanů závist, že „neumětelové“, jak mladým přezdívali, budou mít větší aplaus. Známý profesionální hudebník, Luděk Hulan, dokonce navštívil ministerstvo kultury, aby je varoval, že dojde k nepřístojnostem. Srp se s výborem rozešel a koncert v rámci Pražských jazzových dnů u úřadů vybojoval. Navíc po dohodě se šéfredaktorem hudebního vydavatelství Panton Jiřím Maláskem domluvil vydání samostatné dlouhohrající desky, na kterou Joska Skalník vymyslel neotřelý obal (po vydání byla deska stahována z výloh kvůli delegátům probíhajícího sjezdu KSČ). Ministerstvo kultury informovalo ministerstvo vnitra a Srp byl často předvoláván na výslechy.\n\nJazzrocková dílna byla úspěšná a Jazzová sekce přestala přibírat nové členy. Počet členů byl dán maloofsetovou tiskárnou, která nestačila na zvýšený náklad členského bulletinu \"Jazz\". Mladí si bulletin a další materiály půjčovali a opisovali (např. knihu o Johnu Lennonovi včetně fotografií policií smazané Lennonovy zdi četlo odhadem 200 000 lidí).\n\nPo rozchodu Srpa s původními členy výboru si Srp vybral aktivisty, kteří sekci „drželi“ až do uvěznění. Vedle Skalníka, Kouřila, Paarové to byli např. Jana Chržová, Marta Zelinková (Chadimová), obě rodiny bratrů Krčmářových, Tomáš Křivánek, manželé Kučerovi, manželé Huňátovi, Roman Hruška, Josef „Zub“ Vlček, Jiří Čutka, Pavel Hyndrák, manželé Prokopovi, Alenka Prokopová, Vladimír Lisoň, Jaroslav Kořán, Pavel Turnovský, Eva Dvořáková, manželé Volkovi, Martin a Jana Sýkorovi, Jiří Exner, Tomáš Kraus, Zdeněk Pecka, Petr Pylypov, Eva Střížovská, Karel Srp mladší, Miloš Drda, Ondřej Hrab, Arpád Abonyi, Vlastimil Marek, Ing. Justoň, sourozenci Gistrovi, Hana Hermannová, Lubor Šonka, Josef Kupka, aktivní byli mimopražští Antonín Rais v Chomutově, Jura Regentík v Olomouci, Petr Cibulka a Zina Lišková v Brně, bratři Kukučkové na Slovensku, aktivisté v Žatci, Košicích, Žilině, Trutnově, Ústí nad Labem a mnoha dalších místech.\n\nS přibývajícími členy nabývaly výslechy Srpa na síle; Státní bezpečnost rozpoutala kampaň výslechů příznivců Jazzové sekce po celé republice. V rámci spolupráce socialistických zemí kontaktovala StB policejní složky v dalších zemích (např. Německá demokratická republika, po vzniku Solidarity Polsko a později i Maďarsko).\n\nJazzová sekce a Svaz hudebníků sice usilovaly o řádný sjezd, který by legalizoval nový výbor, avšak úřady sjezd nepovolily. Sekce nepředkládala rukopisy bulletinů ani knih k cenzuře, mezi aktivisty neměla členy KSČ, obecně začala být pokládána za antisocialistickou organizaci, o kterou mají zájem také v zahraničí, hlavně na Západě. Západní ambasády skutečně zájem projevovaly a Jazzová sekce jim vycházela vstříc. Nebývale silný zájem byl v zahraničních sdělovacích prostředcích, na Hlasu Ameriky, který nebyl komunisty rušen, na Svobodné Evropě a dalších rozhlasových stanicích.\n\nPražské jazzové dny začaly uvádět kapely, které neměly tzv. přehrávky, a vrcholem bylo vystoupení skupiny Extempore v Lucerně s art-rockovou operou \"Milá čtyř viselců\" (9. dubna 1977). Množily se úřední i „neúřední“ zákazy (po telefonu). Policie nasadila na telefony Jazzové sekce odposlech, stejně tak na korespondenci, zablokovala konto u spořitelny, zavedla sledovačky a pravidelná vyhodnocování činnosti Jazzové sekce po celé ČSSR.\n\nMinisterstvo kultury tlačilo na Svaz hudebníků, aby Jazzovou sekci zrušil. Ten tak učinil v dubnu 1977. Sekce však měla právní subjektivitu a odvolala se. Vznikl neúprosný administrativní boj mezi komunistickou mašinérií a amatéry z Jazzové sekce. Písemná výzva obletěla republiku a úřady byly zavaleny protesty. Do sporu nepřímo vstoupila zahraniční média, ambasády a hlavně obsah Helsinských dohod, na které se členové Sekce při výsleších odvolávali. Úřady se zalekly a povolily Jazzové sekci další existenci – pochopitelně pod větší policejní kontrolou.\n\nMinisterstvo kultury nakonec dalo podnět Ministerstvu vnitra, aby zrušilo celý Svaz hudebníků, a tím i Jazzovou sekci. K tomu došlo v říjnu 1984, avšak Jazzová sekce se odvolala k soudu. To se komunistickému režimu ještě nestalo. Začaly se křížit zájmy ministerstev zahraničí (ostuda na západě, nedodržování Helsinských dohod), vnitra (možná destabilizace reálného socialismu v očích Moskvy) a kultury (za každou cenu zakázat).\n\nTeprve počátkem 80. let původní členové výboru Jazzové sekce rezignovali. Buď písemně (Titzl), nebo ústně (Smékal).\n\nPrávní zodpovědnost za Jazzovou sekci zůstala na Srpovi, který se po abdikaci Milana Dvořáka stal předsedou. Místopředsedou pak jmenoval Josku Skalníka, tajemníkem Vladimíra Kouřila a členy Čestmíra Huňáta, Tomáše Křivánka a Jiřího Kučeru. Ten včas emigroval. Dne 2. září 1985 došlo k první domovní prohlídce v sídle Jazzové sekce a v bytech členů tohoto výboru. První důstojník ministerstva vnitra případ odložil s tím, že nenašel proti Sekci žádné důkazy. Jeho nástupce učinil totéž. Třetí důstojník dostal případ jako stranický úkol. V září 1986 spolu s prokurátorem Josefem Monsportem uvalili vazbu na Karla Srpa, Josku Skalníka, Vladimíra Kouřila, Čestmíra Huňáta, Tomáše Křivánka, Miloše Drdu, Vlastimila Drdu a Eduarda Krčmáře.\n\nPodle tajné zprávy kontrarozvědky měla Jazzová sekce přes 11 tisíc členů a byla nejpočetnější organizovanou opozicí.\n\nRežim obvinil zadržené z neplacení daní, které vypočetla úřednice Kurylová na Národním výboru Prahy 4. Tento důvod vyhlásily také československé ambasády v zahraničí. Sekce měla údajně dlužit milion korun na daních. Policejní znalec však žádný únik nezjistil, takže tento důvod uvěznění nebyl u soudu vůbec projednáván. Znalci z účetnictví zjistili, že se Jazzová sekce neoprávněně obohatila asi o 67 000 korun, za které platila odvoz popelnic, nákup známek, čisticích potřeb atd.\n\nV lednu 1987 byli aktivisté Jazzové sekce propuštěni z vazby. Přesto důsledky věznění byly vážné: Skalník málem oslepl, Huňát nedostával léky na srdce, Kouřilovi otekly nohy a při propuštění se nemohl obout; trpěl onemocněním ledvin a byl operován. Křivánek a Srp odešli relativně zdrávi. Krátce byli uvězněni i bratři Krčmářové. Nejhůře skončil pokladník Miloš Drda, kterého vyšetřovatel Viktor Špirk a prokurátor Josef Monsport uvěznili v jeho 71 letech. Miloš Drda trpěl cukrovkou, měl dva infarkty a z močového měchýře měl vyveden vývod kvůli prostatě.\n\nPo výslechu na Národním výboru v Praze 4 dostal infarkt pan Kupka, vlastník domečku, ve kterém Jazzová sekce sídlila. Když se pan Kupka vrátil z „jednání“, omdlel a za několik hodin zemřel. Jeho manželka rok po něm. O dalším členu sekce, který zemřel ve vězení, Pavlu Wonkovi, je toho známo víc. Zato o slovenském disidentovi a také členu sekce Tomáši Petřivém není známo téměř nic. Zemřel po policejním výslechu v Bratislavě. Policie datum úmrtí posunula o dva dny dopředu.\n\nProti uvěznění se vzbouřilo mezinárodní veřejné mínění. Stovky nejznámějších osobností světové kultury začaly psát protesty prezidentu Husákovi. Zahraniční rozhlas téměř denně přinášel reportáže a stanoviska. Protestovali diplomaté. Režim byl zmaten. Proti návrhu dát Srpovi 8 let se postavil i soudce Stibořík (byl poté přeložen). Nakonec Srp dostal 16 měsíců, Kouřil 10 měsíců, Huňát, Skalník a Křivánek podmínku.\n\nVladimír Kouřil a Tomáš Křivánek se členství v Jazzové sekci protokolárně vzdali v roce 1987. Vstoupili v jednání s komunistickými úřady s cílem založit organizaci Unijazz avšak bez Karla Srpa. Ten na zrušení Jazzové sekce nepřistoupil ani v tvrdých podmínkách věznice v Plzni na Borech.\n\nPár měsíců po propuštění v roce 1988 Karel Srp starší požádal o registraci Artfora, organizace se stejnou náplní jako Jazzová sekce. Artforum bylo po třinácti měsících jednání v červnu 1989 povoleno, předsedou se stal Karel Srp.\n\nV roce 1991 byli členové výboru Jazzové sekce rehabilitováni, avšak sekci nebyl navrácen zabavený majetek ani peníze na kontech.\n\nPrávním nástupcem Jazzové sekce z roku 1971 je „Jazzová sekce – Artforum“. Předsedou je nadále Karel Srp. Vznikají nové knihy, další koncerty, výstavy apod. Organizace již není jediným kanálem pro nejrůznější „opoziční“ aktivity, jako byla za totality, ale může dělat to, co ji těší. Je to například několik ročníků Nonstop čtení (Ferlinghetti, Solženicyn, Škvorecký, Havel, Lustig, Karel Čapek, Jaroslav Hašek, česká a slovenská literatura atd.), stovka výstav, zejména dokumentárních (Srpen 68, Heydrichiáda, Ježek, Vlach, Brom, Velebný, Klikar, Pavel Turnovský, Soňa Vedralová, Milan Pavýza, Jiří Kolář, válečné plakáty SSSR a USA, Prohry a naděje 1938–1989, Devět prezidentů, Atatürk, České vězeňství, Džezart 1), množství uměleckých projektů, promítání; je aktivní na demonstracích za humanitní společnost. Nemá placené ani jinak honorované zaměstnance. Navštívily jí stovky spisovatelů a známých osobností. V roce 2013 obdržel předseda Karel Srp nejvyšší státní medaili I. stupně za zásluhy o stát v oblasti kultury od prezidenta republiky. Dále je držitelem státních vyznamenání od místopředsedy parlamentu ČR, za humanizaci vězeňství od ministra spravedlnosti, řady cen spisovatelských organizací atd.\n\nV dalších letech obdržel Karel Srp vyznamenání ministerstva spravedlnosti, 1.místopředsedy vlády, Svazu důstojníků a praporčíků a další.\n\nSekce má od roku 2002 internetové rádio Hortus, kde zejména v historické části připomíná politické procesy, období okupace Němci i Sověty, věnuje se poezii beat generation, celé historii jazzu, spolupracuje na projektech s jinými nekomerčními organizacemi. Není nikým sponzorována. V žebříčcích sledovanosti společnosti Google vzdělávací pořady získaly z nejvyššího ohodnocení pěti hvězdičkami - čtyři. \n\nV roce 2010 Jazzová sekce nabídla společenskou záruku za vězněného Karla Srbu, a tím přispěla k jeho předčasnému propuštění po osmi letech věznění z dvanáctiletého trestu. Dále se připojila k zárukám za Davida Ratha a Antonína Mannsteina, který je rovněž na záruku na svobodě.\n\nK humanitárním aktivitám se řadí i dokumentární výstava, např. O vězeňství v českých zemích od r. 1860 dodnes (2014), Působení Boromejek u odsouzených žen v Řepích.\n\nVelkým projektem bylo zřízení busty francouzského prezidenta Françoise Mitterranda, která byla odhalena pod záštitou prezidenta republiky Miloše Zemana 13. července 2015. Jde o prvou bustu mimo hranice Francie a její instalace nebyla hrazena ze státního rozpočtu. Akci předcházel již 19. ročník nonstop čtení, který byl tentokráte věnován česko-francouzským vztahům.\n\nV roce 2018 byla Jazzová sekce požádána o přípravu tří dokumentárních výstav v rámci výročí sta let republiky. Týkaly se Srpna 1968 a invaze armád pěti zemí do ČSSR, Normalizace a Říkají si nezávislí. Poprvé byly zveřejněny pendrekové zákony ze září 1968 a o rok později, iniciované některými \"hrdiny Pražského jara!!\" četná udání občanů a organizací na činnost Jazzové sekce, Charty a nezávislých skupin až po pokyn ministra vnitra z dubna 1990 o utajení některých svazků bývalých spolupracovníků StB, které platilo i v roce 2018.,\n\nOd roku 2019 se věnuje vzdělávací činnosti, na které existující politické strany delegují do besed odborníky na různá témata, např. školství, zemědělství, doprava, armáda, kultura a další. Tzv. Valdštejnské besedy jsou určeny zejména studentům příští státní správy, vězeňství nebo činnosti v zahraničí. \n\n\n"}
{"id": "111140", "url": "https://cs.wikipedia.org/wiki?curid=111140", "title": "Doktor veterinární medicíny", "text": "Doktor veterinární medicíny\n\nDoktor veterinární medicíny (lat. ', zkratka MVDr.\"' psaná před jménem) je akademický titul udělovaný absolventům vysoké školy v magisterském studijním programu v oblasti veterinárního lékařství a veterinární hygieny. V Česku je tento titul udělován po šestiletém studiu a po ukončení studia příslušnou státní rigorózní zkouškou.<ref name=\"111/1998\"></ref> V mnoha státech je získání ekvivalentního titulu nezbytnou podmínkou k umožnění vykonávání povolání veterinárního lékaře (zvěrolékaře). Jedná se o tzv. profesní doktorát, tedy o titul spjatý s výkonem profese, přičemž dosažený stupeň vzdělání dle ISCED je 7 (\"master's degree\").\n\nPodle českého zákona o vysokých školách je v současnosti slovním vyjádřením titulu MVDr. „doktor veterinární medicíny“, jde o „obligatorní“ doktorát (blíže: malý doktorát), tedy jedná se o řádné zakončení studia příslušnou rigorózní zkouškou (součástí není povinná obhajoba rigorózní práce, například v některých těchto oborech na VFU se tato práce dobrovolně zhotovuje, vždy dle akreditované skladby příslušného oboru). Zpravidla se tak jedná o celistvé šestileté prezenční magisterské studium na univerzitě (tedy nikoliv rozdělené na bakalářský a na navazující magisterský studijní program) v uvedených oblastech.\n\nV Česku mohou tento titul získat pouze absolventi Fakulty veterinárního lékařství a Fakulty veterinární hygieny a ekologie VFU.\n\nUdělování titulu „doktor veterinární medicíny“ se v Česku řídí zákonem č. 111/1998 Sb., o vysokých školách, ve znění pozdějších předpisů, a rovněž i úspěšný absolvent, „doktor veterinární medicíny“, má případně možnost též dále studovat v doktorském studijním programu (zpravidla další 3–4 roky studia, dříve „postgraduální studium“) a získat titul „doktor“ (Ph.D., 8 v ISCED, \"doctor's degree\"), tedy tzv. velký doktorát, ten je primárně zaměřen na samostatnou vědeckou činnost (resp. akademickou činnost). \n\nV USA veterinární lékaři získávají titul ve zkratce D.V.M. (\"\"), který se uvádí za jménem.\n\nDoktorát veteriny, stejně jako další, jsou platné jak v Česku, tak na Slovensku (díky mezinárodní smlouvě není třeba podstupovat tzv. nostrifikaci). Platí pro ně i stejný zápis – zkratka titulu se píše před jménem a od jména se odděluje mezerou, např. \"MVDr. Jan Novák\". Někdy se zkracuje na „dr.“, popř. na začátku větného celku jako „Dr.“ (např. \"Na Univerzitě Karlově vystudoval dr. Jan Novák. / Dr. Jan Novák vystudoval na Univerzitě Karlově.\")\n\nPo absolvování doktorátu veteriny lze nastoupit rovnou do praxe, tedy optimálně kupř. do zavedené veterinární kliniky (ordinace). Podmínky pro samostatnou veterinární praxi se mohou měnit, nicméně atestace nebývají v současnosti podmínkou (atestace je nutná pro specializaci, tedy pro veterináře-specialistu).\n\nDoktorát zvěrolékařství (veterinární medicíny), MVDr., byl dříve udílen vedle dalších doktorátů, kupříkladu vedle doktorátu lékařství (medicíny) ve zkratce MUDr.\nPo převzetí moci komunisty byla následně roku 1950 přijata nová legislativa, která od roku 1953 zrušila tituly a stavovská označení pro nové absolventy a těm tak byly nově udíleny pouze desítky tzv. \"profesních označení\" (např. typu \"promovaný právník\", \"železniční inženýr\", \"dřevařský inženýr\", \"inženýr-agronom\", \"inženýr-zootechnik\", \"inženýr-zemědělský mechanisátor\", \"potravinářský inženýr\", \"promovaný farmaceut\", \"promovaný zubní lékař\", \"promovaný dětský lékař\", \"promovaný lékař\", \"promovaný lékař-hygienik\" a mnohá další). Veterinární lékaři tak po roce 1953 získavali \"profesní označení\" „promovaný veterinární lékař“. Poté byla provedena určitá reforma a v českých zemích (resp. v ČSSR) bylo absolventům veterinárních studií přiznáváno tehdejším vysokoškolským zákonem (zákonem č. 19/1966 Sb.) MVDr., jakožto „doktor veterinářství“. Další vysokoškolský zákon z roku 1980 již pod stejnou zkratkou MVDr. uváděl titul „doktor veterinární medicíny“.\nPo revoluci byl v roce 1990 přijat nový vysokoškolský zákon a titul MVDr. byl udílen i nadále jako „doktor veterinární medicíny“ – vysokoškolský zákon tak udílel pouze dva doktoráty: MUDr. a právě MVDr., mimo to zde ještě zákon uváděl titul Dr., ovšem ten byl spjat až s tzv. „postgraduálním studiem“ (další 3 roky studia). Boloňský proces následně sjednotil oblast evropského vysokoškolského vzdělávání.\n\nTitul „doktor veterinární medicíny“, MVDr., se tak uděluje i nadále, přičemž ti absolventi, kteří chtěji pokračovat v dalším studiu, tak od roku 1998 mohou již v doktorském studijním programu (\"doctor's degree\", do roku 1998 zmiňované „postgraduální studium“) – v současné době je pak tento program spjat s titulem „doktor“ v mezinárodně standardní zkratce Ph.D. (za jménem), která označuje vědce (ekvivalent dřívějšího „kandidát věd“, CSc.).\n\n"}
{"id": "111141", "url": "https://cs.wikipedia.org/wiki?curid=111141", "title": "Akmolská oblast", "text": "Akmolská oblast\n\nAkmolská oblast ( , ) je oblast na severu Kazachstánu. Byla založena 14. října 1939 v rámci Kazašské SSR. V letech 1961–92 se jmenovala \"Celinogradská oblast\" a pod tímto názvem byla v letech 1962–64 součástí Celinného kraje. Má rozlohu 147 000 km². Má 748 200 obyvatel (2004). Hlavním městem je Kokčetau.\n\nOblast hraničí se čtyřmi oblastmi \"Kazachstánu\" (Kostanajskou na západě, Severokazašskou na severu, Pavlodarskou na východě a Karagandskou na jihu) a na jejím území leží hlavní město Nur-Sultan.\n\nOblast leží na horním toku řeky Išim. Velká část se nachází v Kazašské pahorkatině (nadmořská výška 300 až 400 m). Na východě se nachází pohoří Jermentau a na jihozápadě Tengiz-Kurgaldžinská propadlina. Severní část je rovinatá s oddělenými vyvýšeninami (hora Dombyraly – 471 m)\n\nKlima je ryze kontinentální, suché. Léto je horké a suché, s častými větry s vysokou teplotou vzduchu (suchověje – \"суховеи\") a pylové bouře. Teplota prudce kolísá během dne. Zima je chladná a dlouhá, s malým množstvím sněhu, se silným větrem a chumelenicemi. Průměrná teplota v červenci 20 °С na severu a 22 °C na jihu a v lednu −18 °С na severu a −16 °C na jihu. Množství srážek za rok je 200 až 250 mm na jihozápadě a 300 až 350 mm na severu, v horách i více.\n\nNejvětší řeka je Išim (povodí Obu), která protéká zhruba středem oblasti z východu na západ. Její přítoky jsou Koluton a Žabaj. V pahorkatině pramení řeky Silety (na severovýchodě), Nura a Kulanutpes (na jihovýchodě), které končí v bezodtokých jezerech. 90 % ročního průtoku řek připadá na jaro, v létě voda opadá a některé řeky vysychají. Za účely zavlažování byla postavena Vjačeslavská přehrada nedaleko \"Astany\". V oblasti je mnoho jezer především slaných (Tengiz, Kijakty, Kypšak, Seletyteniz, Teke, Ulken-Karoj, Kiši-Karoj, Kalibek, Alabota, Žamantuz), ale i sladkovodních (Kurgaldžin, Kožakol, Itemgen, Šaglyteniz). V pahorkatině se nacházejí Kokčetavská jezera.\n\nVelká část oblasti leží v zóně stepí na tmavě kaštanových často slaných půdách. Na severozápadě jsou travnato- kavylové stepi na jižních černozemích, které jsou většinou rozorány. Na samém jihu jsou polopouštní pelyňkovo-kavylové stepi na světle kaštanových půdách střídané slanisky. V okolí řeky \"Išim\" a dalších řek jsou travnaté louky na lučních slaných půdách. V \"Tengiz-Kurgaldinské propadlině\" roste pouštní flóra na slaniscích. Na nejvyšších místech pahorkatiny rostou nevelké borové a březové háje na štěrkovitých horských černozemích.\n\nVe stepích se vyskytují hlodavci, sudokopytníci (sajga tatarská), šelmy, ptáci (dropi) a na březích jezer vodní ptactvo (plameňáci). Nachází se zde Kurgaldinská přijezerní rezervace.\n"}
{"id": "111142", "url": "https://cs.wikipedia.org/wiki?curid=111142", "title": "Beklemiševská jezera", "text": "Beklemiševská jezera\n\nBeklemiševská jezera ( , nebo ) je skupina jezer v Zabajkalském kraji v Rusku. Nachází se západně od Čity na bažinaté náhorní plošině v nadmořské výšce do 1000 m. Na náhorní plošině se nachází rozvodí mezi povodími řek Vitim a Chilok.\n\nJezera ve skupině větší než 10 km² jsou:\nJezera jsou sladkovodní, slabě mineralizovaná. Jejich rozloha se mění během roku. Zdrojem vody je především tající sníh na jaře. Na podzim jezera částečně vysychají.\n"}
{"id": "111143", "url": "https://cs.wikipedia.org/wiki?curid=111143", "title": "Čulym (přítok jezera Malé Čany)", "text": "Čulym (přítok jezera Malé Čany)\n\nČulym ( ) je řeka v Novosibirské oblasti v Rusku. Je 392 km dlouhá. Povodí má rozlohu 17 900 km².\n\nPramení v bažinách v Barabinské stepi. Na dolním toku protéká jezery Sargul (34,6 km²) a Urjum (84,1 km²) a ústí do jezera Malé Čany.\n\nZdrojem vody jsou převážně sněhové srážky. Vysoké stavy jsou od poloviny dubna do začátku listopadu. Zamrzá od prosince do března. Rozmrzá v dubnu až na začátku května.\nZprava přitéká řeka Kargat.\n\nNa břehu leží město Čulym\n"}
{"id": "111144", "url": "https://cs.wikipedia.org/wiki?curid=111144", "title": "Kokčetavská jezera", "text": "Kokčetavská jezera\n\nKokčetavská jezera (, ) je skupina jezer v Akmolské oblasti v Kazachstánu. Nachází se na severovýchodě Kazašské pahorkatiny v Kokčetavské vysočině v nadmořské výšce 200 až 500 m. Nejznámější jsou Borovoe, Ščučje, Zerenda, Ajdabul, Velké a Malé Čebačje. Léčivá jsou Majbalyk a Balpašsor.\n\nZdroj vody je převážně sněhový. Úroveň hladiny a rozloha jsou proměnlivé.\n\nNa šíji mezi jezery \"Borovoe\" a \"Velké Čebačje\" jsou lázně Borovoe.\n"}
{"id": "111145", "url": "https://cs.wikipedia.org/wiki?curid=111145", "title": "Šuja (přítok Oněžského jezera)", "text": "Šuja (přítok Oněžského jezera)\n\nŠuja ( nebo ) je řeka v Karelské republice v Rusku. Je 194 km dlouhá. Její povodí má rozlohu 10 100 km².\n\nOdtéká z jezera Suojarvi (rozloha 58,5 km²). Protéká řetězem mělkých jezer, z nichž největší je Šotozero (rozloha 74 km²) a ústí do Logmozera (rozloha 16 km²), které je spojené průtokem (0,8 km) s Oněžským jezerem. Jezernatost činí 10,6 %. Průměrný průtok 11 km od ústí je 90,2 m³/s.\n\nZamrzá v listopadu až v lednu. Rozmrzá v dubnu až v první polovině května. Při odtoku ze \"Suojarvi\" je regulována. Je splavná. Řeka několikrát za rok mění směr toku, což je způsobuje jezero Uškozero, které je napájené podzemními prameny. Když jeho hladina klesne, tak voda do něj začne přitékat z řeky.\n"}
{"id": "111146", "url": "https://cs.wikipedia.org/wiki?curid=111146", "title": "Singl", "text": "Singl\n\nSingl je hudební nosič pro jednu nebo více oddělených skladeb. Je vydáván v různých formátech:\n\n\n\n\n\n\n\n\n"}
{"id": "111149", "url": "https://cs.wikipedia.org/wiki?curid=111149", "title": "Philipp Lahm", "text": "Philipp Lahm\n\nPhilipp Lahm (* 11. listopadu 1983, Mnichov, Západní Německo) je bývalý německý fotbalový obránce, profesionální kariéru ukončil po sezóně 2016/17 v klubu Bayern Mnichov. Přes svou poměrně malou postavu byl považován za jednoho z nejlepších obránců na světě. V Bayernu nosil kapitánskou pásku. Je mistrem světa z roku 2014.\n\nLahm se narodil v Mnichově, kde začala i jeho profesionální fotbalová kariéra. Nastupoval za mnichovské mládežnické kluby Bayernu i FT Gern Mnichov. Od sezóny 2003/04 až do července 2005 byl Bayernem puštěn na hostování do VfB Stuttgart.\n\nTěsně před svým návratem do Mnichova se zranil. Přetrhl si křížové vazy a návrat do Bayernu slavil až v prosinci 2005.\n\nV sezóně 2012/13 slavil s klubem zisk ligového titulu již 6 kol před koncem soutěže, ve 28. kole německé Bundesligy. V prvním zápase semifinále Ligy mistrů 2012/13 23. dubna 2013 byl u výhry 4:0 nad Barcelonou, která byla dosud poměrně suverénní. Lahm odehrál stejně jako jeho spoluhráči velmi dobré utkání, Bayern si zajistil výbornou pozici do odvety. Nastoupil i v odvetě 1. května, Bayern zvítězil na Camp Nou 3:0 a suverénním způsobem postoupil do finále. Ve finále 25. května ve Wembley proti Borussii Dortmund nastoupil v základní sestavě, Bayern zvítězil 2:1 a získal nejprestižnější pohár v evropském fotbale. Ve finále DFB-Pokalu 1. června 2013 porazil Bayern s Philippem Lahmem v základní sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii.\n\nS Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0, a v březnu 2014 s předstihem (7 kol před koncem) další bundesligový titul. Další trofej v sezoně 2013/14 přineslo vítězství v DFB-Pokalu nad Borussií Dortmund v poměru 2:0. V Lize mistrů 2013/14 skončila pouť Bayernu v semifinále proti Realu Madrid.\n\nV únoru 2017 oznámil, že na konci sezóny 2016/17 ukončí profesionální kariéru, což se stalo.\n\nLahm hrál za německé reprezentační výběr od kategorie do 17 let.\n\nPrvní zápas v německém reprezentačním A-týmu odehrál 18. února 2004 ve Splitu proti Chorvatsku. odehrál celý přátelský zápas, Německo vyhrálo 2:1. Dostal se do All-Stars týmu mistrovství Evropy 2008. V srpnu 2008 byl ustanoven kapitánem německé reprezentace. Reprezentační kariéru ukončil v červenci 2014 po úspěšném mistrovství světa v Brazílii, kde se stal s německým týmem světovým šampionem. Celkem odehrál v národním týmu 113 zápasů a pětkrát skóroval.\n\nÚčast Philippa Lahma na vrcholových turnajích:\n\nNa Mistrovství Evropy 2004 v Portugalsku odehrál všechny tři zápasy základní skupiny. Německo po remízách 1:1 s Nizozemskem, 0:0 s Lotyšskem a prohře 1:2 s Českou republikou skončilo se 2 body na nepostupovém třetím místě skupiny.\n\nNa MS 2006 vstřelil úvodní gól celého turnaje, trefil se v 6. minutě do sítě Kostariky. Tato branka byla i po skončení mistrovství považována za jednu z nejhezčích. Na Mistrovství Evropy ve fotbale 2008 patřil k oporám německého týmu, který postoupil až do finále. Lahm dal vítěznou branku v semifinále Turecku na 3:2 v 90. minutě. Po skončení mistrovství Evropy byl vybrán do All-Star týmu.\n\nNa Mistrovství Evropy 2008 konaném v Rakousku a Švýcarsku vybojoval s národním týmem stříbrné medaile (porážka ve finále se Španělskem 0:1).\n\nNa MS 2010 v Jihoafrické republice si dokráčel s mužstvem pro bronzové medaile (v souboji o 3. místo porazili Němci Uruguay). Na turnaji nechyběl ani minutu.\n\nNa Mistrovství Evropy 2012 konaném v Polsku a na Ukrajině skončil s týmem Německa na děleném třetím místě, v semifinále Němce zastavili Italové.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. V osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. V průběhu šampionátu vystřídal různé herní posty (ze zálohy se přesunul na místo pravého obránce). S týmem nakonec získal zlaté medaile po finálové výhře 1:0 proti Argentině.\n\n"}
{"id": "111154", "url": "https://cs.wikipedia.org/wiki?curid=111154", "title": "Cestovní stipendia", "text": "Cestovní stipendia\n\nCestovní stipendia \"(1903, Bourses de voyage)\" je méně známý dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nDílo, které autor vytvořil téměř na sklonku svého života, vypráví dramatický příběh skupiny osmi chlapců z jedné londýnské školy, kteří byli za odměnu vybráni na prázdnový výlet na lodi po ostrovech Velkých a Malých Antil. Výlet pro studenty uspořádala paní Seymourová, milionářka žijící osaměle na jednom z antilských ostrovů, v rámci své dobročinné činnosti. Návštěvou u ní měl také výlet skončit a každý student měl od ní ještě obdržet stipedium 700 liber šterlinků.\n\nVýprava pod vedením profesora latiny Pattersona se měla nalodit na loď \"Alert\" kapitána Paxtona v irském přístavu Queenstown (dnes Cobh) v Corkském zálivu. Díky propagaci celé akce v tisku se o lodi, která čekala na své cestující, dozvěděl i vůdce uprchlých trestanců z místního vězení Harry Markel. Pod jeho vedením zločinci povraždili posádku a chtěli na lodi prchnout. Bezvětří však zmemožnilo plachetnici vyplout z přístavu. Když pak přijela skupina chlapců se svým vedoucím, museli zločinci sehrát roli původní posádky. Na moři se chtěl Markel cestujících zbavit, ale pak si uvědomil, že každý z chlapců dostane na konci cesty slíbené stipendium, a změnil svůj plán.\n\nVýlet tedy probíhal přesně podle původních propozic sponzora a na jeho konci paní Seymourová vyplatila slíbená stipendia. Vyjádřila zároveň přání, aby jejího známého, loďmistra Willa Mitze, loď odvezla do Anglie, což nemohl Markel odmítnout. Mitz však na lodi v noci náhodně vyslechl plán zločinců na povraždění cestujících a podařilo se mu zločince zavřít v podpalubí. Když pak na lodi nenadále vypukl požár, který zřejmě způsobili opilí zločinci, chlapci a Patterson s pomocí Mitze opustili loď na malém člunu těsně před jejím zánikem. Byli pak zachránění jinou lodí a šťastně se vrátili domů.\n\nPříběh, který by se pohodlně vešel do knihy daleko menšího rozsahu, rozmělnil Verne mnohdy až únavnými podrobnostmi o každém navštíveném antilském ostrově tak, že se mu z něho podařilo vytvořit dvoudílný román.\n\nKnihu \"Cestovní stipendia\" ilustroval Léon Benett.\n\n\n"}
{"id": "111158", "url": "https://cs.wikipedia.org/wiki?curid=111158", "title": "Formát", "text": "Formát\n\nFormát nebo format může být:\n\n\n\n\n"}
{"id": "111161", "url": "https://cs.wikipedia.org/wiki?curid=111161", "title": "Bee Gees", "text": "Bee Gees\n\nBee Gees byla britská hudební skupina, na pomezí popu, rocku a disko založená v 50. letech 20. století. Byla jednou z nejvýznamnějších skupin 20. století. Tvořili ji bratři Barry (* 1.9.1946) a dvojčata Robin (22.12.1949–20.5.2012) a Maurice (22.12.1949–12.1.2003). Název skupiny pochází z inicál Bratři Gibbové – spelované jako „Bee Gee(s)“.. Naposledy spolu vystupili na koncertě, zaznamenaném jako televizní show roku 2002, nyní vystupuje Barry Gibb jako sólista.\n\nBratři Gibbové se narodili anglickým rodičům na ostrově Man na Britských ostrovech. V roce 1958 se celá rodina přestěhovala do Austrálie, v té době již vystupovali se svou první hudební skupinou The Rattlesnakes (Chřestýši). Na počátku 60. let vyhrála skupina, zatím složená pouze ze tří  bratrů Gibbů, rozhlasovou soutěž a v roce 1963 vydala první singl \"The Three Kisses Of Love\". V roce 1966 se Bee Gees stávají nejpopulárnější hudební skupinou v Austrálii.\n\nManažer a organizátor koncertů Robert Stigwood rozhodl v roce 1967 o přestěhování skupiny do Velké Británie jako konkurenci známějším Beatles. K Bee Gees se přidávají Vince Melouney a Colin Petersen. Společná nahrávka \"Spicks And Specks\" se dostává na vrchol hitparád. Dalšími úspěšnými skladbami jsou vzápětí \"New York Mining Disaster 1941\", \"To Love Somebody\", \"Holiday\" a \"Massachusetts\".\n\nV roce 1969 odchází od skupiny Vince Melouney a Robin Gibb vydává sólové album \"Robin's Reign\" (1970). Koncem roku 1970 odchází i Colin Petersen a Bee Gees utvářejí opět trio, jako ve svých začátcích. Nová vlna popularity na ně čekala až na konci 70. let, kdy hudební nebe ovládlo disco. Po několika vydaných albech získali v roce 1978 cenu Grammy za hudbu k filmu \"Saturday Night Fever\" (česky \"Horečka sobotní noci\").\n\nV 80. letech se členové skupiny věnovali částečně sólovým projektům, skládali hudbu k filmům, ale dále vydávali alba pod hlavičkou Bee Gees.\n\nDne 12. ledna 2003 zemřel Maurice Gibb nečekaně na komplikace spojené s neprůchodností střev. Zpočátku jeho bratři vyhlásili, že budou pokračovat v hraní pod názvem „Bee Gees“, a budou tak ctít památku zemřelého bratra. Ale později se rozhodli toto jméno nepoužívat, aby reprezentovalo skupinu takovou, jaká byla, když byli bratři společně. Ve stejném týdnu, kdy zemřel Maurice, vyšlo Robinovi jeho sólové album \"Magnet\".\n\nAčkoliv se mluvilo o vzpomínkovém koncertu pozůstalých bratrů s pozvanými hosty, koncert se neuskutečnil. Barry a Robin pokračovali v práci nezávisle na sobě a oba vydávají nahrávky s různými umělci.\n\nBee Gees mají svou hvězdu na Hollywoodském chodníku slávy.\n\nDne 20. května 2012 zemřel Robin Gibb na rakovinu jater a tlustého střeva.\n\nV září a říjnu 2013 uskutečnil Barry Gibb své první sólové turné na počest svých bratrů a celoživotního hudebního díla.\n\nZajímavostí je, že jedna z nejznámějších písní skupiny Stayin' Alive se využívá také jako resuscitační písnička, pomocí které se zdravotníci učí správné tempo při nepřímé masáži srdce.\n\n\nTito hudebníci byli považováni za členy skupiny:\n\nZde jsou někteří další hudebníci, kteří doprovázeli Bee Gees na koncertech a ve studiu:\n\n\n\n\n\n\n"}
{"id": "111164", "url": "https://cs.wikipedia.org/wiki?curid=111164", "title": "Lesenský potok", "text": "Lesenský potok\n\nLesenský potok ( či ) je potok v nejsevernější části České republiky, ve východní části děčínského okresu Ústeckého kraje, v jižní části Šluknovského výběžku, v Lužických horách. Před soutokem se Zlatým potokem tekoucím z Míšeňského dolu měl potok německé pojmenování (). Délka toku je 4,9 km a plocha povodí měří 11,3 km². Potok se nachází v povodí Odry, konkrétně v dílčím povodí Lužické Nisy a ostatních přítoků Odry. Je součástí mezipovodí vodního útvaru „Lužnička od pramene po státní hranici“. Z geomorfologického hlediska se povodí Lesenského potoka nachází v severní části Lužických hor a v jižní části Šluknovské pahorkatiny. ID vodního toku je 207680000100.\n\nZástavba povodí potoka má skoro výhradně charakter samostatných domků a chalup, které jsou místy značně rozptýlené. Z nich převládají rekreační objekty nad objekty trvale osídlenými a v celém povodí potoka se významně projevuje fenomén chalupářství. V povodí potoka je hlavní dopravní tepnou silnice číslo 9, vedoucí z České Lípy přes Novou Huť a Lesné přes Rumburk do Německa. Půdy jsou v povodí potoka nižší, řidčeji střední kvality. Zastoupeny jsou druhy půd charakteristické pro vyšší polohy s vlhčím a chladnějším klimatem. V údolí Lesenského potoka byla mapováním i vrtem ověřena zlomová linie s výškou skoku 50–100 metrů, která probíhá přes osadu Lesné k jihu ke Stožeckému sedlu, kde se stáčí k jihovýchodu.\n\nLesenský potok po většinu toku z hlediska přírodních podmínek protéká územím\ns převahou lesních ekosystémů. Navzdory tomu, že velká část se nachází u silnice I/9, jde o území z hlediska přírodních poměrů značně zachovalé. Krajina v okolí Lesenského potoka vyniká výrazným reliéfem, vysokou lesnatostí a celkový ráz oblasti dokresluje lužická lidová architektura. Krajina má ráz podhorských až horských pohraničních oblastí. Povodí potoka se nachází v chráněné krajinné oblasti Lužické hory. V minulosti bylo povodí Lesenského potoka územím neprostupných pohraničních hvozdů, na počátku 21. století se jedná o kulturní krajinu, která byla v průběhu staletí formovaná člověkem.\n\nJižní část povodí Lesenského potoka se nachází v Krkonošsko-jesenické soustavě, Krkonošské podsoustavě, v horopisném celku Lužickém hory, v Lužickém hřbetu, v okrsku Jedlovský hřbet. Souvislá hřbetnice je málo výrazná, více se uplatňují izolované dominanty rozložitých sopečných suků. Podél výrazné linie, Lužické poruchy byly v terciéru a kvartéru vyzvednuty a přes sebe přesmyknuty kry zemské kůry tvořené jak krystalinikem, tak křídovým pokryvem. V povodí Lesenského potoka je nejvyšším bodem znělcový Pěnkavčí vrch o nadmořské výšce 792 metrů. Druhým nejvyšším vrcholem je znělcová Jedlová o nadmořské výšce 774 metrů. Dalším znělcovým sukem je Tolštejn o nadmořské výšce 670 metrů a morfologicky výrazný je i tvrdoš Jelení skály, který je ale z čediče. Do severní části povodí okrajově zasahuje Šluknovská pahorkatina podcelkem Rumburská pahorkatina.\n\nPovodí Lesenského potoka se vyznačuje pestrou geologickou skladbou. Na jeho území jsou zastoupeny všechny základní tři typy hornin (vyvřelé, usazené i přeměněné). Nejstaršími zde přítomnými horninami prvohorního stáří jsou žuly v severní části povodí, kam zasahují ze Šluknovského výběžku. Jedná se o hlubinné vyvřeliny, které vznikly utuhnutím magmatu ve velkých hloubkách a teprve později se už utuhlé různými geologickými procesy dostaly na zemský povrch. Velká část povodí je budována svrchnokřídovými pískovci březenského souvrství. Zhruba uprostřed povodí Lesenského potoka jsou křídové pískovce tektonicky ohraničeny proti žulám lužického masivu lužickou poruchou, po které došlo k nasunutí starší žuly nad mladší pískovce. Na dnešní podobě povodí Lesenského potoka se výrazně podílela třetihorní vulkanická činnost. Magma proniklo zlomy v zemské kůře a vytvořilo podzemní tělesa většinou bochníkovitého tvaru (lakolity), popř. utuhlo v přívodních komínech. Teprve později byly rozrušeny a odneseny povrchové vrstvy měkčích usazených hornin na rozdíl od velmi odolných vulkanických těles. V povodí potoka se tedy nejedná o sopky v pravém slova smyslu, ale o vypreparované původně podpovrchové útvary. Tím vznikl charakteristický ráz povodí, který je tvořen protáhlými hřbety a výraznými kuželovitými nebo kupovitými vrchy.\nK nejdůležitějším minerálům patří křemen, živec draselný, živec sodnovápenatý, slída a další minerály (např. olivín). Ve čtvrtohorách zde převládala erozní činnost, při níž vznikla na svazích vulkanických kopců mrazovým zvětráváním v povodí potoka suťová pole. Do severní části povodí Lesenského potoka pronikl ze severu kontinentální ledovec.\n\nDle Quitta náleží povodí Lesenského potoka do vlhké, mírně teplé oblasti MT2. Podnebí je zde mírně teplé až chladné a přitom výrazně oceánské, což dokládají mimořádně vysoké srážky v relativně nízké nadmořské výšce. Místní klima je výrazně modifikováno reliéfem, silně se uplatňuje převládající západní proudění. Na vrcholech je výrazný vrcholový fenomén.\nPrůměrná roční teplota v nejteplejší části povodí se pohybuje kolem 7 °C, ve středních polohách činí 6,0–6,5 °C a v polohách nad 600 metrů klesá pod 6 °C. Průměrná červencová teplota ve středních polohách povodí se pohybuje mezi 16 a 17 °C, v západní části ale leží pod 16 °C, v hřebenových polohách ještě níže. Ročních srážkové úhrny nižších poloh povodí spadají do rozmezí 700 a 800 mm, v rozmezí 800 a 900 mm se nachází střední část povodí, mezi 900 a 1000 mm leží nevelký prostor zhruba mezi Ptačincem na východě a Jelení skálou na západě, uvnitř izohyety 1000 mm se nachází vrch Jedlová s bezprostředním okolím.\n\nPovodí Lesenského potoka se nalézá v Lužickohorském bioregionu 1.66. Bioregion je protažen ve směru ze západu na východ a jeho plocha v České republice je 199 km². Bioregion má charakter hornatiny na křídových sedimentech s vysokými lakolity poměrně kyselých neovulkanitů. Prakticky celý bioregion je lesnatý, dominují kulturní smrčiny. Cenné jsou bučiny a přírodě blízké podmáčené smrčiny na křídě, které jsou u v České republice v republice velmi vzácné. Biodiverzita je v této oblasti vlivem kyselosti substrátu a vlhkého podnebí průměrná. Podle fytogeografického členění je hodnocené území součástí mezofytika, fytogeografického okresu 50. Lužické hory. Vegetační stupeň je zde submontánní až montánní. Lesy dodnes pokrývají přibližně větší část plochy povodí, avšak v jejich složení převládají smrkové, méně borové monokultury. Porosty s přirozenou druhovou skladbou (bučiny) pokrývají nejčastěji vrcholové polohy kup.\n\nV povodí potoka se vyskytuje ochuzená fauna nižších poloh hercynských pohoří, s vlivy západními (ježek západní, ropucha krátkonohá) a severními (myšice temnopásá). Horské druhy jsou zastoupeny pouze ojediněle (rejsek horský). Z faunistického hlediska jsou zvláště významné zbytky bučin na znělcových vrcholech. Tekoucí vody patří do pstruhového pásma.\n\nPrakticky celé povodí Lesenského potoka se nachází v Chráněné krajinné oblasti Lužické hory, Na horním toku Lesenského potoka se nachází evropsky významná lokalita Natura 2000 Lužickohorské bučiny o rozloze 626,5 hektarů. Předmětem ochrany jsou květnaté bučiny, acidofilní bučiny, suťové lesy a vegetace silikátových skal.\n\nLesenský potok a jeho přítoky jsou lokálními biokoridory.\n\nÚžlabní zářez Bílého potoka, protékající\nrekreační osadou Rozhled o délce 1700 metrů je lokálním biokoridorem 31. Tvoří jej mezofilní a vlhké sečené louky, místy květnaté, jindy spíše úhorového vzhledu, s menšími ploškami mokřadních lad a s ojedinělým stromovým doprovodem. Krátké lesní úseky jsou na obou koncích biokoridoru. Kolem čtyř rybníků u lesa v blízkosti křižovatky silnic I/9 a II/264 je vymezeno funkční lokální biocentrum LBC 23, z něhož vychází jihozápadním směrem k vrchu Jedlová funkční lokální biokoridor K32. Ten tvoří niva levostranného přítoku Lesenského potoka s degradujícími vlhkými loukami o délce 780 metrů, s náletovou olšinou, olšovou kulisou a mokřadními lady průměrné hodnoty (sukcesní společenstva) je lokálním biokoridorem. Dolní tok Lesenského potoka tvoří biokoridor 33, v horním úseku je náletová olšina, níže vlhké louky s náletovými dřevinami a zástavba. Niva Lesenského potoka o délce 1050 metrů s extenzivně obhospodařovanými vlhkými loukami, popřípadě mokřadními lady nevalné hodnoty, místy náletové skupinky dřevin, především olší je lokálním biokoridorem číslo 35. Biokoridory jsou částečně funkční.\n\nNejnavštěvovanějšími turistickými místy v povodí jsou zřícenina hradu Tolštejn, rozhledna na Jedlové a kaple svatého Kříže na Křížové hoře.\nV povodí potoka se nachází sportovní a lyžařský areál Jedlová s adrenalinovým parkem, dále lyžařský areál Mezičky. Další sportovní areál je v Jiřetíně pod Jedlovou. Povodím prochází cyklotrasa \"3015\" z Varnsdorfu k Hraničnímu rybníku kolem hradu Tolštejn. Je zde Hornická naučná stezka údolím Milířky o délce 4,5 km založená v roce 1999. Z turistických tras jsou nejvýznamnější trasy \"0318\" a \"0332\", které jsou též Evropskou dálkovou trasou E3, z Krásné Lípy přes Jedlovou na Luž. Žlutá trasa \"7027\" vede z Jiřetína pod Jedlovou přes údolí Milířky na hraniční přechod do Dolního Podluží. Zelená trasa \"3951\" vede ze Cvikova okolo Jedlové do Varnsdorfu a modrá trasa \"1656\" vede od železniční stanice v Dolním Podluží přes údolí Milířky a Novou Huť do sedla pod Klíčem.\n\nPotok sbírá vody ze západních svahů Pěnkavčího vrchu a severních svahů Stožce. Teče k severu podél východní strany silnice první třídy I/9, jeho levý přítok, který se do něj vlévá u Černého mostu, protéká z pověstí o pokladech známým Míšeňským dolem (někdy je nazýván Sýkořím dolem). V Míšenské dolině se na bezejmenném přítoku Lesenského potoka nachází tři malé vodopády. První vodopád tvoří 1,5 metrů vysoký a stejně hluboký skalní převis. Převis vznikl díky železivcem zpevněné vrstvě v jemně zrnitých křemenných pískovcích. Vodopád má průtok 3 l/s, mohutnost 4,5 m*l/s a sklon 90°. Druhý vodopád má průtok 5 l/s, mohutnost 14 m*l/s, sklon 90°. Třetí vodopád je vysoký 2,2 metru, průtok má 1 l/s, mohutnost 2 m*l/s, sklon 45°. Vodopády se nachází v nadmořské výšce 530 metrů. Míšeňská dolina je zapomenutým nalezištěm drahých kamenů, o kterém se zmiňoval již Bohuslav Balbín.\nPotok dále protéká osadou Lesné, kde jej křižuje červená turistická trasa číslo 318, která je zároveň Evropskou dálkovou trasou E3. Červená turistická cesta v úseku, kde křižuje Lesenský potok, je souběžná se žlutou turistickou cestou číslo 7027. Pod osadou Lesné se nachází malá Lesenská přehrada.\nPřehrada je součástí pstruhového revíru 443 032 Mandava 1, který obhospodařuje Místní organizace Varnsdorf Českého rybářského svazu. Lesenský potok dále protéká kolem areálu firmy HELIX, areálem bývalé Brassovy továrny, a na konci svého toku napájí požární nádrž v Dolním Podluží, která v létě slouží jako koupaliště. Pod koupalištěm jej překračuje cyklotrasa číslo 3015 a silnice druhé třídy číslo 264. Potok v Dolním Podluží ústí zprava do Lužničky. Z hlediska kvality vody je vodní tok v 1. a 2. třídě, nejméně příznivý stav čistoty vody v je zimě, kdy je povodí potoka zatěžováno lyžařskou turistikou. Lesenský potok se nachází v chráněné oblasti přirozené akumulace vod Severočeská křídla, a celé jeho povodí se nachází v Chráněné krajinné oblasti Lužické hory. Lesenský potok s přítoky byl vybrán jako vhodný pro provádění prací v rámci programu ochrany vodních a mokřadních ekosystémů v lesích a reintrodukce raků v letech 2007 – 2008“. Podél silnice u Lesenského potoka vede vodovod z roku 1898 z prameniště Lesné, který se používá pro zásobování Varnsdorfu. Prameniště Lesné – Šébr má kapacitu do 10 l/s. Voda je svedena přes sběrnou jímku do vodojemu Pěnkavčí vrch 2x525 m.\n\n\nNa horním toku Lesenského potoka jižně od osady Lesné bylo archeology lokalizováno několik středověkých sklářských hutí. Mezi silnicí číslo 9 a Lesenským potokem, přibližně 1500 metrů jižně od osady Lesné, byly v roce 1986 učiněny nálezy keramiky jak na zemském povrchu, tak i v Lesenském potoce. Podrobnější archeologický průzkum proběhl v roce 1990 pod vedením Evy Černé. Nálezy keramiky byly předběžně datovány do přelomu 13. a 14. století. Další dvě se nachází na západním svahu Pěnkavčího vrchu, jedna u prameniště bezejmenného přítoku Lesenského potoka z poloviny 14. století druhá u Palzeltova pramene z přelomu 14. a 15. století. V osadě Rozhled se nachází další sklářská huť u čísla popisného 20.\n\nExistuje pověst, že se ve vodním mlýně, napájeném náhonem z Lesenského potoka, ubytoval vodník. Byl popelavé barvy, měl modré oči, žluté vlasy a bílé vousy. Nosil štukově šedé šaty a na hlavě měl rudou přiléhavou čepičku. Nohy vězely ve věncích z rákosu. Byl dobrosrdečným strašidlem a mlýnu prokazoval užitečné služby, například když v zimě ledové kry zastavovaly mlýnská kola, odklízel je. Do mlýna chodil jen v nejtřeskutějších mrazech a zanechával z ledových rampouchů ve vlasech a vousech velké ledové kaluže. Sedal si vedle sálajících kamen s mlynářovým kocourem, který jej vždy mazlivě vítal a byl v noci jeho společníkem. Mlynářka jej však kvůli kalužím, které po sobě zanechával, chtěla vyhnat. Pomohl jí v tom medvědář, který jednoho dne se svým medvědem poprosil o nocleh. Ten jí slíbil, že se pokusí jej vyhnat. Když vodník o půlnoci přišel, pustil medvěda ze řetězu a ten vodníka nepříliš něžně objal. Ráno vodník přišel k mlynářce velmi rozcuchaný a zmrzačený a zeptal se jí, zda si pořídila nového kocoura. Mlynářka přisvědčila, vodník se smutně a tiše odplížil zpět pod mlýnská kola a od té doby jej nikdy nikdo neviděl.\n\n\n\n"}
{"id": "111165", "url": "https://cs.wikipedia.org/wiki?curid=111165", "title": "Nicolas Schöffer", "text": "Nicolas Schöffer\n\nNicolas Schöffer (6. září 1912, Kalocsa – 8. ledna 1992, Paříž) byl sochař s hlubokým zájmem o architekturu a urbanismus.\n\nNarodil se v Maďarsku ve městě Kalocsa, ale většinu svého života strávil v Paříži, kde žil od roku 1936 do své smrti. Zemřel ve svém ateliéru na Montmartru.\n\nMezi lety 1932 a 1935 studoval školu výtvarných umění v Budapešti a potom na École des Beaux-Arts v Paříži. V roce 1948 získal francouzské státní občanství.\n\nJe považován za významného tvůrce kybernetických soch, ve nichž spojuje použití mechanického pohybu, světla a zvuků, například věž, která měla být instalována v Paříži, měla svým pohybem a barvou reflektovat zvuky a nálady města. Mezi jeho stěžejní dílo patří takzvané TLC tedy Tour Lumière Cybernétique. Byl novátorem v oblasti totálního divadla, sochařství a architektury, zabýval se také mnoha tématy z oblasti urbanismu.\n"}
{"id": "111170", "url": "https://cs.wikipedia.org/wiki?curid=111170", "title": "Anuita", "text": "Anuita\n\nAnuita (z lat. \"annuus\", roční, zastarale \"annuita\" neboli \"ročina\") představuje ve finanční teorii stálou platbu hrazenou v pravidelných časových intervalech po dané období.\nPři hodnocení těchto plateb se uplatňuje koncept časové hodnoty peněz. \n\nAnuita v sobě obsahuje: \nVýše anuity je v čase neměnná. Výše úroku, obsaženého v anuitě, se časem snižuje a výše úmoru se naopak zvyšuje. Tento způsob splácení značně usnadňuje plánování splátek půjčky a je proto často používán u větších a dlouhodobějších úvěrů.\n\nPři pevné lhůtě splatnosti jsou splátky konstantní pouze za předpokladu pevné úrokové míry po celou dobu splácení. To je splněno u úvěrů ze stavebního spoření, kde bývá výše úroku stanovena pevně již při podpisu smlouvy o spoření. Graf uvedený níže ukazuje průběh splácení půjčky ve výši 1 miliónu na 20 let při pevném úroku 4% a výši úmorové a úrokové složky v jednotlivých rocích při měsíčním splácení.\n\nNa druhé straně u hypotéčních úvěrů jsou splátky konstantní po dobu fixace a po jejím uplynutí se mění v závislosti na nové výši úroku. Graf uvedený níže ukazuje průběh splácení půjčky ve výši 1 miliónu na 20 let při čtyřech pětiletých fixacích s úroky 4, 5, 3 a 2,5% a výši úmorové a úrokové složky v jednotlivých rocích při měsíčním splácení.\n\nAnuitou bývá často nesprávně nazývána u družstevního bytu \"zůstatková hodnota členského podílu\" družstva. Ve skutečnosti jde o nesplacenou výši jistiny původního dluhu.\n\n"}
{"id": "111171", "url": "https://cs.wikipedia.org/wiki?curid=111171", "title": "CP852", "text": "CP852\n\nCP852 (Code Page 852, CP 852, IBM 852, OEM 852) je znaková sada používaná pod operačním systémem MS-DOS pro středoevropské jazyky využívající latinku. Sada pokrývá tyto jazyky: polština, rumunština, čeština, slovenština, němčina, chorvatština. \n\nNěkteré ze semigrafických znaků byly obětovány aby se na stránku vešlo více znaků s diakritikou (jsou zde obsaženy všechny tisknutelné znaky ze sady ISO 8859-2). Kvůli tomu docházelo v nelokalizovaných MS-DOSovských aplikacích používajících tyto znaky (např. Norton Commander) k rušivým vizuálním jevům. Tento problém řeší některé místní znakové sady např. „kódování bratrů Kamenických“ pro češtinu a slovenštinu).\n\nV MS-DOSu bývala tato kódová stránka označována také jako Latin 2, nicméně stejné označení se používá i pro ISO 8859-2. Někdy tak dochází k omylům, kterým se lze vyhnout označováním CP852 jako \"PC Latin 2\" nebo \"IBM Latin 2\", zatímco ISO 8859-2 lze nazývat \"ISO Latin 2\". \n\nJe zobrazena pouze horní polovina tabulky (kódy 128 až 255), spodní polovina (0–127) je obyčejná kódová tabulka ASCII.\n"}
{"id": "111179", "url": "https://cs.wikipedia.org/wiki?curid=111179", "title": "Koncentrační tábor Terezín", "text": "Koncentrační tábor Terezín\n\nKoncentrační tábor Terezín je souhrnné označení nacistických represivních zařízení zřízených za druhé světové války za pevnostními zdmi a valy Terezína. Z formálního hlediska nešlo o koncentrační tábor, ale jednalo se o věznici gestapa (v Malé pevnosti, od června 1940) a o židovské ghetto (v Hlavní pevnosti, od listopadu 1941).\n\nPevnost Terezín byla založena v roce 1780 Josefem II. Její stavba trvala 10 let, v roce 1790 proběhlo přezkoušení zavodňovacího systému a pevnost byla prohlášena za bojeschopnou. Postavena byla na strategickém místě soutoku Labe a Ohře a měla sloužit jako obranná pevnost před vpády Prusů (druhé strategické místo nejčastějších vpádů Prusů do českého prostoru byl soutok Labe a Metuje, zde byla založena pevnost Ples, dnes Josefov). Ve své době představovala vrchol fortifikačního umění a byla nejmodernější pevností v rámci Rakouska. Rychlý vývoj vojenské strategie však způsobil, že terezínská pevnost nebyla nikdy vojensky využita – Prusové ji totiž jednoduše obcházeli. V roce 1888 (po uzavření příměří mezi Rakouskem-Uherskem a Německem) byl proto pevnostní statut Terezína zrušen, zůstal mu však statut posádkového města (vojsko zde nakonec zůstalo až do devadesátých let dvacátého století).\n\nPevnost se skládá ze dvou částí – Hlavní (velké) pevnosti a Malé pevnosti. Malá pevnost už od svého založení sloužila jako vojenská trestnice a i nadále byla využívána jako vězení. Už za první světové války tu byly vězněny tisíce politických vězňů a válečných zajatců (Rusů, Italů, Srbů, Rumunů), mezi nimi také Gavrilo Princip.\n\nPo německé okupaci Československa nacisté brzy poznali výhody, které jim terezínská pevnost skýtala. Dne 10. června 1940 získalo věznici v Malé pevnosti gestapo a zřídilo zde vězení pro politické vězně (Pankrác již tehdy nestačila množství vězňů). Dne 24. listopadu 1941 bylo v Hlavní pevnosti vytvořeno židovské ghetto. Jednotlivá zařízení fungovala nezávisle na sobě až na několik situací, ve kterých trvale spolupracovala (vězni z ghetta provinivší se významně proti táborovému řádu byli odesíláni do Malé pevnosti, kde pro ně byly připraveny podmínky rovnající se vyhlazovacím táborům na Východě; naopak mrtvá těla z Malé pevnosti byla převážena a spalována v krematoriu ghetta aj.)\n\nJakmile byl Reinhard Heydrich jmenován do funkce zastupujícího říšského protektora (27. září 1941), začal se intenzivně věnovat konečnému řešení židovské otázky na území Protektorátu Čechy a Morava (ve věci urgoval sám Hitler). Velmi brzy bylo rozhodnuto, že na území Protektorátu vznikne „sběrný a průchozí tábor“ pro židovské obyvatelstvo (podle Norimberských zákonů). Z několika možností (např. Himmler prosazoval město Tábor, čímž chtěl pokořit vlastenectví Čechů) byl vybrán Terezín, který byl z několika důvodů pro nacisty k tomuto účelu výhodný:\n\n\nJistou nevýhodou bylo, že v Terezíně (vedle posádky Wehrmachtu, která byla převelena) žilo ještě civilní obyvatelstvo (asi 3500 občanů).\n\nPro přípravu budoucího ghetta využili nacisté \"Židovskou náboženskou obec v Praze\" (dále ŽNO). Tvrdili jí totiž, že Terezín bude táborem, v němž bude židovské obyvatelstvo Protektorátu internováno, ale nebude transportováno na Východ. ŽNO tak velmi rychle (protože první transporty už odjížděly z Prahy a Brna) zorganizovala první, speciální transport do Terezína nazvaný \"Aufbaukommando\" (Komando výstavby), složený z 342 mladých mužů-řemeslníků. Ten měl za úkol připravit kasárny pro příchod velkého počtu lidí. Aufbaukommando přijelo do Terezína 24. listopadu 1941 a toto datum je považováno za termín založení ghetta Terezín. Již týden po příjezdu komanda výstavby začaly přijíždět další transporty a byly umisťovány v nepřipravených kasárnách. V prvních měsících existence ghetta byli vězni hlídáni nacisty a českými četníky v kasárnách – jedná se o období tzv. \"uzavřeného ghetta\". Reinhard Heydrich však vydal brzy nařízení, že civilní obyvatelstvo musí Terezín opustit do 30. června 1942 (obyvatelům byly přislíbeny náhrady za majetek zanechaný v Terezíně, které však přicházely pozdě a byly nedostatečné). Od 6. července 1942 byli lidé vězněni v bývalých civilních domech a celé město se stalo jedním velkým vězením – nastalo období tzv. \"otevřeného ghetta\". Od té doby se mohli vězni, pokud právě nepracovali, pohybovat volně po celém městě (pracovní doba byla zhruba od 8.00 do 18.00 s přestávkou na oběd; do 20.00 volný čas, od 22.00 noční klid). Zpřístupnění civilních budov znamenalo určité uvolnění poměrů, členové roztržených rodin (ve zvláštních kasárnách žili muži, ve zvláštních ženy) se mohli konečně po práci vidět.\n\nUž v lednu 1942 (na konferenci ve Wannsee) bylo rozhodnuto o zvláštním postavení terezínského ghetta mezi ghetty a koncentračními tábory ostatními. Terezín se měl stát \"„starobním ghettem“\", tj. měli sem být internováni lidé staří (často váleční vysloužilci z první světové války, kde bojovali za Německo), a to nejen z Protektorátu, ale hlavně z Německa a Rakouska. Nacisté si tak vytvářeli alibi – mohli tvrdit, že staří lidé nejezdí do „pracovních táborů“ na Východ, ale zůstávají v Terezíně (což byla lež, i z Terezína odcházely transporty složené jenom ze starých lidí). Vedle toho se začali do Terezína umisťovat tzv. prominenti – významní politici, vědci, umělci atd. z předválečné éry (tedy osoby, o něž se zajímaly západní mocnosti).\n\nBěhem května 1944 měl za pomoci svých kontaktů v českém odboji do gheta a z něj několikrát proniknout Vítězslav Lederer (uprchlík z Osvětimi-Březinky, který zde byl internován v letech 1942–1943) a povědět židovské radě starších o poměrech v Osvětimi: rozsáhlých selekcích a vyvražďování, vyhlazení osvětimského sektoru B II b měsíc před jeho útěkem a dalších zvěrstvech nacistické protižidovské politiky a domáhat se, aby tyto informace byly mezi Židy z gheta zveřejněny. Rada starších v čele s dr. Eppsteinem ale Lederera prakticky ignorovala a rozšíření této informace zamítla.\n\nPrimární funkcí ghetta bylo tedy shromáždit Židy a transportovat je dál, nejednalo se o vyhlazovací tábor. Proběhly zde „pouze“ dvě trestné hromadné popravy oběšením (16 lidí popraveno za malicherné přestupky: nepozdravení příslušníka SS sejmutím čepice nebo za tajné odeslání zprávy domů), a to hned v počátcích ghetta, napříště se přestupky řešily jednodušeji: provinilec byl buď poslán do Malé pevnosti (což se pro Žida rovnalo rozsudku smrti), anebo byl zařazen do příštího transportu na Východ. V Terezíně nebyly plynové komory ani žádná jiná zařízení určená pro hromadné vraždění.\n\nObyvatelstvo se v Terezíně měnilo v závislosti na transportních vlnách. Někdo zde pobyl pouze několik dní a byl ihned odtransportován dál, někdo zde vydržel pár měsíců, někdo rok, jen velmi málo vězňů zde strávilo čtyři roky. Podle údajů Terezínské iniciativy bylo z Terezína vysláno na Východ celkem 63 transportů a s nimi odjelo 88 135 lidí. Z nich se zpět vrátilo asi 3600.\n\nV Terezíně byli v průběhu čtyř let internováni lidé sedmi národností: Češi, Němci, Rakušané, Nizozemci, Dánové a na konci války Maďaři a Slováci. Celkem tudy prošlo asi 140 000 lidí označených podle Norimberských zákonů za Židy, z nich téměř 35 000 zemřelo přímo v ghettu pod vlivem velmi špatných životních podmínek. Na samém konci války přijelo ve zbědovaném stavu na 15 000 lidí různých národností z evakuačních transportů a pochodů smrti (tedy z vyhlazovacích a koncentračních táborů na Východě rušených před postupující frontou). Ti s sebou přinesli epidemii skvrnitého tyfu – již po ukončení všech bojů zde tak ještě do konce května 1945 umírali další zbytečné oběti holocaustu (asi 1500 lidí včetně ruských a českých zdravotníků). Celkem tak terezínským ghettem prošlo asi 155 000 lidí, z nich nepřežilo druhou světovou válku 118 000.\n\nOsvobození Terezína proběhlo hladce a bez bojů. 1. května 1945 byla kontrola nad táborem převedena na Červený kříž, 5. května utekli poslední nacisté před blížící se frontou a 8. května 1945 přijely první sovětské jednotky.\n\nTáboru velela nacistická táborová komandantura v počtu asi 30 osob. Řídila tábor z objektu Q 414, 416 na náměstí (dnes zde sídlí Česká spořitelna). Esesáci se tu chovali jako vrchnost, přezíravě a mnohdy surově (bylo např. nařízeno mužům smeknout čepici a ženám poklonit se, pokud potkají uniformovanou osobu, tj. nacistu nebo českého četníka). Esesáci sami (se svými rodinami) přitom bydleli v luxusních bytech na okraji ghetta.\nVe funkci táborového velitele se v průběhu druhé světové války vystřídali tři esesmani: Siegfried Seidl, Anton Burger a Karl Rahm. Dva z nich (Seidl a Rahm) byli po válce dostiženi a odsouzeni k trestu smrti, A. Burgerovi (člověku, který chtěl zabíjet „židovská“ nemluvňata ihned po narození) se dvakrát podařilo utéct z vězení, nikdy nebyl za své zločiny potrestán a dožil se vysokého věku.\n\nStejně jako v jiných koncentračních táborech a ghettech, i v Terezíně fungovala tzv. židovská samospráva. Navenek se mělo ghetto jevit jako „židovské sídliště“, které si Židé řídí sami. Židovskou samosprávu řídila „rada starších“ (\"Ältestenrat\"), v jejímž čele stál „židovský starší“ (\"Judenältester\"; v této funkci se vystřídali tři vězni: Jakob Edelstein, dr. Paul Eppstein a dr. Benjamin Murmelstein). Rada starších se sice mohla (a musela) starat o vnitřní záležitosti a chod ghetta, ale podléhala rozkazům táborové komandantury (např. to byla ona, kdo musel sestavovat jmenné seznamy transportů na Východ – nacisté pouze sdělili, že půjde transport, někdy udali vodítka, podle nichž se měla jména vybírat).\n\nŽidovská samospráva se brzy rozrostla v poměrně rozsáhlý byrokratický aparát. Sestávala z oddělení: administrativního (mělo v kompetenci evidenci vězňů, vyhotovování statistik atd.), hospodářského (pracovní nasazení, zajišťování výživy, hospodaření s prostory, praní prádla, hubení hmyzu ad.), finančního (účetnictví), technického (projektování, provádění staveb, údržba, starost o zásobování vodou a elektřinou ad.), zdravotní a sociální péče (zdravotnická zařízení, starobince, starost o mrtvé, pohřbívání, domovy pro mládež ad.), časem vznikla ještě další oddělení. Tak si vězni sami zajišťovali veškerý chod a organizaci života v ghettu. Ze tří židovských starších přežil pouze Benjamin Murmelstein. Jakob Edelstein byl odvezen do Osvětimi II-Březinky, kde byl zastřelen spolu se svou rodinou, Paul Eppstein byl zastřelen zezadu v Malé pevnosti.\n\nV ghettu byl vytvořen třístupňový strážní systém. Na jejím vrcholku stála táborová komandantura – ta si mohla dovolit všechno. Nechvalně prosluly především tzv. bunkry – sklepní prostory pod budovou táborové komandantury, kde nacisté brutálně mučili vězně, kteří se závažně prohřešili proti táborovému řádu (např. se pokusili o útěk).\n\nStřední složku strážního systému, podléhající komandantuře, tvořil zvláštní oddíl českých protektorátních četníků (asi 150 mužů), který měl za úkol hlídat především hranice ghetta. Valná většina četníků soucítila s vězni a snažila se jim pomáhat. I u nich byly výjimky, především mezi důstojníky: velitel Janetschek proslul stejnou brutalitou jako esesáci.\n\nHlídat tábor uvnitř bylo úkolem třetí strážní skupiny. Ta byla složena ze samotných vězňů, nazývala se \"ghettowache\" (stráž ghetta) a obyčejní vězni říkali jejím členům „ghettouši“. Stráž ghetta čítala 300 silných mladších mužů, kteří nebyli ozbrojeni. V roce 1943, ze strachu před povstáním, odtransportovali nacisté všechny členy ghettowache (jako \"Sonderbehandlung\" neboli „zvláštní zacházení“ = okamžitá poprava po příjezdu) do osvětimských plynových komor. Nadále byla ghettowache sestavována v počtu pouze 100 mužů, a to starších 45 let.\n\nVězeňský život byl značně omezen zákazy a nařízeními. Ta byla ústně sdělována nacisty židovské samosprávě, která je předávala vězňům formou denních rozkazů. Po příjezdu do ghetta byl transport nejprve umístěn v tzv. šlojsce (z německého slova \"Schleuse\" = propust), tj. budově, kde byly Židům odebrány zakázané věci: cennosti, peníze, fotoaparáty, hudební nástroje, cigarety, zapalovače ad., ale také věci, které se hodily esesákům v táboře nebo které mohly být odeslány pro válečné potřeby.\n\nV počátcích ghetta byl zakázán styk mužů a žen, po určitém uvolnění poměrů byl tento zákaz porušován. Vězni měli zakázán vstup na travnaté plochy a vůbec pohyb na některých místech (okolo budovy táborové komandantury, ubytovny esesáků apod.), dokonce nesměli chodit ani po chodnících.\n\nNacisté také s chutí používali kolektivní tresty. Pokud došlo k nějakému závažnému porušení řádu (např. útěku vězňů), čekal zbytek tábora např. několikadenní až několikatýdenní zákaz svícení (takže byla na ubikacích při povinném zatemnění oken naprostá tma), zákaz vycházení mimo ubikace, zákaz veškeré korespondence nebo zákaz provádění kulturních představení.\n\nGhetto bylo záhy přeplněno lidmi. Průměrný počet vězňů za čtyři roky existence ghetta se pohyboval mezi třiceti až čtyřiceti tisíci (před druhou světovou válkou zde žilo asi 7000 lidí včetně vojenské posádky). Nejvyššího počtu bylo dosaženo v září 1942, kdy zde bylo napočítáno téměř 58 500 vězněných osob (tehdy zde umíralo v průměru 127 lidí denně). Přeplněnosti odpovídaly i velmi špatné hygienické, ubytovací, stravovací a další podmínky, které měly za důsledek vysokou úmrtnost v ghettu: každý čtvrtý vězeň zemřel přímo v Terezíně.\n\nVězni v Terezíně měli pracovní povinnost (oficiálně od 16 do 60 let, pracovaly však i dvanáctileté děti nebo pětašedesátiletí starci).\n\n\nVšechny práce samozřejmě zařizovala a organizovala židovská samospráva, nacisté pouze pravidelně odesílali do Berlína zprávy o činnosti, které jim rovněž vypracovávali Židé.\n\nVelmi špatné byly podmínky ubytovací. Lidé tu byli nuceni žít v hromadných ubikacích na trojpatrových palandách z nehoblovaných prken. V dobách největší přeplněnosti musely být využívány kůlny na dvorcích, neizolované půdní prostory i vlhké prostory v terezínských hradbách (kasematy). Jedním z nejpalčivějších problémů byl pro takto ubytované, i když si zvykli na naprostou absenci soukromí, obtížný hmyz – vši, blechy a štěnice. Hmyzu nebylo možno se zbavit, byl všudypřítomný. Proto byla zřízena dezinsekční stanice, která k dezinsekci pokojů používala Cyklon B. Dezinsekce však nikdy nemohla skoncovat s hmyzem nadobro, v podstatě ihned se vracel do míst, odkud byl vyhnán.\n\nChudá strava a hlad byly v Terezíně na denním pořádku. K snídani byla náhražková káva, k obědu řídká pohanková, kroupová polévka nebo vodová omáčka se třemi čtyřmi neloupanými bramborami, k večeři suchý chléb, občas s trochou margarínu či paštiky. Větší příděly dostávali těžce pracující a z nařízení židovské samosprávy i děti (na úkor starých). Vězni prakticky neměli teplé jídlo, protože na oběd se stály dlouhé fronty. Nutným důsledkem toho byly časté průjmy – vězni si pro tuto nemoc vytvořili vlastní název: terezínka.\n\nPostupně byla povolena balíková pošta, takže vězeň, který měl příbuzné na svobodě, od nich mohl dostat jednou za čas na speciální (tzv. připouštěcí) známku balíček (samozřejmě zkontrolovaný a přebraný předtím esesáky).\nKatastrofální životní podmínky (byť ne tak hrozné jako ve východních vyhlazovacích táborech) měly za důsledek oslabení organizmu, vysokou nemocnost a úmrtnost. Smutným dokladem naprosto nevhodných podmínek je, že i dospělí lidé tu trpěli a umírali na dětské nemoci jako spalničky, neštovice apod. Častým onemocněním byly průjmy, tuberkulóza, kožní nemoci, proběhlo několik epidemií břišního tyfu atd.\n\nMrtví byli nejprve pohřbíváni do země za hranicemi ghetta v prostoru Bohušovické kotliny. Od září 1942 byla mrtvá těla spalována v nově postaveném krematoriu na témže místě. Popel z krematoria byl vkládán do uren (nejdříve dřevěných, poté papírových), které byly skladovány v urnovém háji umístěném naproti centrální márnici na okraji ghetta. Pozůstalým bylo slibováno, že po válce budou urny důstojně pohřbeny. Tyto sliby nebyly nikdy splněny: v listopadu 1944 bylo skupině vězňů nařízeno naházet 22 000 uren do Ohře, 3000 uren bylo pak zakopáno poblíž litoměřického koncentračního tábora. Nacisté se tak zbavovali důkazů o vysoké úmrtnosti v ghettu.\n\nV počátcích ghetta byly zakázány veškeré kulturní projevy. V souladu s alibistickými záměry nacistů s Terezínem (od roku 1942 – konference ve Wannsee) byly ale kulturní projevy později trpěny a brzy se kulturní život vězněných rozrostl do takové míry, že jej nacisté mohli jen těžko korigovat.\n\nMezi vězněnými byli vynikající umělci, vědci, politici, pedagogové a další z předválečné éry. K umění se v těžkých podmínkách obracelo i velké množství amatérů, ať už aktivně či pasivně jako diváci, posluchači, čtenáři. Kulturní projevy (divadla, kabarety, opery, koncerty vážné hudby i jazzu, přednášky, výtvarné projevy, literární tvorba) se staly prostředkem rezistence vězňů, uchovávaly jim kus světa lidskosti ve světě strachu, nejistoty a bídy, který je obklopoval. Hrálo a přednášelo se všude: přímo na ubikacích, v kůlnách, garážích, na půdách apod. Veškerá umělecká činnost byla těžce ochromována transporty, početné orchestry, divadla atd. byly najednou bez klíčových hráčů, museli se hned hledat zástupci apod.\n\nKonference ve Wannsee rozhodla, že Terezín sehraje svou vlastní, jedinečnou roli v nacistickém plánu vymýcení evropského Židovstva – v roce 1944 se měl stát nástrojem nacistické propagandy. V důsledku mezinárodního politického tlaku, který byl na nacistické Německo vyvíjen v průběhu války ze strany především \"Mezinárodního výboru Červeného kříže\" a Dánska, rozhodli se nacisté povolit návštěvu delegace Mezinárodního výboru Červeného kříže do jednoho z koncentračních táborů/ghett. K tomuto účelu byl vybrán Terezín. Návštěva však měla být velkou mystifikací, pečlivě připraveným divadlem – delegaci bylo nakonec předvedeno celkem šťastně si žijící „židovské sídelní město Theresienstadt“.\nProto návštěvě (která proběhla 23. června 1944) předcházela akce nazvaná \"„zkrášlovací“.\" Probíhala od léta 1943 téměř rok. Z náměstí zmizel cirkusový stan i plot, celý prostor byl parkově upraven, v jihovýchodním rohu náměstí byl postaven hudební pavilónek, kde vyhrávala promenádní hudba. Na náměstí byla také zřízena kavárna pro obyvatele města, do které se ovšem mohli podívat jednou za 4–5 měsíců na speciální lístky a dostali pouze šálek náhražkové kávy. Okolo náměstí vyrostlo osm obchodů s oděvy, kufry, obuví a dokonce potravinami. Jednalo se spíše o vetešnictví, prodávaly se zde pouze věci, které byly předtím Židům odebrány ve šlojsce. V potravinách nebylo k dostání v podstatě nic. Dokonce byla zřízena \"„Banka židovské samosprávy“\" (také na náměstí), která tiskla vlastní terezínské bankovky, podepsané židovským starším Jakobem Edelsteinem a vězni začali dostávat naoko plat za práci. Peníze sice mohly být ukládány v bance, neměly však žádnou reálnou hodnotu.\n\nV jednom parku bylo také zřízeno hřiště pro děti (pavilónek vymalovaný motivy exotických zvířat) a v Terezíně vznikla najednou i škola. Když se tu návštěva zastavila, visela pod tabulí „ŠKOLA“ cedulka „PRÁZDNINY“.\n\nNávštěvě byla předurčena trasa, kudy pojede a pouze tato trasa byla zkrášlena. Vše šlo až do takových absurdit, že v ulicích čekaly na návštěvy spojky, které předem ohlašovaly její příjezd, takže pak delegace mohla vidět, jak pěkné Židovky vykládají právě dovezenou čerstvou zeleninu a ovoce, dostala se na fotbalové hřiště, kde náhodou zrovna padl gól, nebo viděla závěr představení dětské opery \"Brundibár\" a hlediště aplaudovalo.\n\nTříčlenná návštěva (vedoucí Švýcar Maurice Rossel a dva dánští zástupci) absolvovala šestihodinovou prohlídku zkrášleným Terezínem a vrátila se zpět domů. Bohužel, s „dobrými“ zprávami. Rossel, který po celou dobu návštěvy také fotografoval, napsal na Terezín v podstatě oslavný posudek, v němž tvrdil, že v Terezíně jsou snad lepší podmínky než v lecjakém „nežidovském“ městě, příděly potravin jsou stejné jako v Protektorátu a z Terezína prý nejezdí transporty na Východ. Podvod se povedl, a nacisté byli spokojeni. Proto se rozhodli využít zkrášleného Terezína ještě jednou. Přinutili slavného německého režiséra a herce Kurta Gerrona natočit propagandistický film pro západní svět nazvaný \"Führer daroval Židům město (Der Führer schenkt den Juden eine Stadt)\", který ukazoval šťastný, pestrý život samosprávného židovského města. Z filmu se zachovalo asi jen 20 minut.\n\nNávštěva MV Červeného kříže si však také vzala své oběti – před jejím uskutečněním byly tisíce (především starých, špatně vypadajících a postižených) vězňů transportovány do vyhlazovacích táborů, aby ghetto nevypadalo přeplněné a aby návštěva viděla zdravě vypadající jedince. A transporty samozřejmě pokračovaly i po odjezdu návštěvy.\n\nMalá pevnost Terezín sloužila od června 1940 jako věznice pražského gestapa (podřízena pankrácké věznici) určená pro politické vězně především z Protektorátu Čechy a Morava. Původně byla určena pouze pro muže, v období stanného práva po atentátu na Reinharda Heydricha zde byl zřízeno i ženské oddělení. Pro vězeňské účely sloužily nejprve dva dvory, později byl zřízen ženský dvůr a v letech 1943 až 1944 (pro zvýšení kapacity) byl vybudován IV. dvůr (pro muže).\n\nVelitelem věznice byl po celé období jejího fungování Hauptsturmführer Heinrich Jöckel (přezdívaný vězni Pinďa), který nesl hlavní díl odpovědnosti za nelidské zacházení s vězni. Nejobávanějšími z dozorců SS byli: Wilhelm Schmidt (Jöckelův zástupce), Stefan Rojko, Anton Malloth, Rudolf Burian, Albert Neubauer a Herbert Mende – všichni vězně týrali (mnohdy brutálně) i vraždili.\n\nZa dobu pěti let existence věznice sem bylo umístěno na 27 000 mužů a 5000 žen. Z 90 procent se jednalo o české politické vězně (organizace: Obrana národa, Politické ústředí, Petiční výbor Věrni zůstaneme, Ústřední vedení odboje domácího, komunistů; odbojové a partyzánské skupiny: Kapitán Nemo, Národní sdružení československých vlastenců, Druhá lehká tajná divize, Mistr Jan Hus ad.; a také: funkcionáři Sokola, příbuzní a podporovatelé atentátníků včetně 84 studentů roudnických středních škol), cizích státních příslušníků tu bylo na 2500 – především občané bývalého SSSR, Britové, Poláci, Francouzi a Němci (mezi nimi několik set sovětských a britských válečných zajatců).\n\nVěznice měla průchozí charakter, počet vězňů se neustále měnil, vězni byli odesíláni k soudům, do jiných věznic a káznic (nejčastěji do Drážďan, Budyšína, Zwickau, Bayreuthu, Waldheimu, Straubingu, Brachu a Berlína) či do jiných koncentračních táborů (Buchenwald, Auschwitz-Birkenau, Flossenbürg, Mauthausen) a přicházeli vězni noví.\n\nMalou pevností prošlo také na 1500 Židů zatčených za odbojovou činnost, porušování protižidovských nařízení, za „přestupky“ sem byli rovněž přemisťováni vězni z Terezínského ghetta). Se Židy bylo zacházeno nejbrutálněji. Byla zde pro ně připravena speciální cela (holá místnost bez lůžek, stolu, lavic) a dozorci je bez milosti týrali, mučili a vraždili – podmínky se tu pro ně v podstatě rovnaly podmínkám vyhlazovacího tábora.\n\nDo konce války tak Malou pevností prošlo více než 32 000 lidí, z nich 2600 zahynulo přímo v Terezíně (asi 300 bylo popraveno, ostatní podlehli mučení dozorců nebo se stali obětí hladu, vyčerpání, epidemiím).\n\nKaždý nový transport byl přiváděn na správní dvůr, kde vězně čekala až několikahodinová procedura spojená s ponižováním a týráním. Po zaevidování musel vězeň odevzdat osobní doklady a cennosti. Poté obdržel vězeňský oděv, misku, lžíci a přikrývku. Původně vězni dostávali zabavené uniformy československé armády a ženám byl ponechán civilní oděv.\n\nV celách I. až III. dvora se počet vězňů neustále měnil. Pohyboval se mezi 60 až 90 lidmi. Spalo se na třípatrových palandách, na cele bylo umývadlo a záchod. Mnohem horší podmínky byly v celách IV. dvora, kde se tísnily stovky vězňů.\n\nNeutěšené byly rovněž stravovací podmínky: denní norma chleba byla postupně snižována z předepsaných 370 gramů na 250 gramů v roce 1945. Kromě chleba dostávali vězni dvakrát denně sběračku náhražkové kávy a jako hlavní jídlo vodovou zeleninovou polévku. I zde byla povolena balíková pošta zvenčí, kterou si mohli vězni poněkud přilepšit. Balíky byly před vydáním kontrolovány a mnohdy vykrádány.\n\nTvrdé podmínky věznice vedly vězně ke vzájemné solidaritě. Např. docházelo běžně k porušování zákazu komunikace mezi jednotlivými dvory, vězni se tajně dorozumívali, posílali si tzv. motáky. Dokonce se dařilo posílat motáky i ven, mimo vězení. v elektrodílně si dokonce vězni sestrojili radiopřijímač a zakreslovali si vývoj válečných událostí na mapě. V některých celách probíhal organizovaný společenský život. Besedy přerůstaly až v odborné přednášky, politické debaty, duchovní vedli vlastenecká kázání apod.\n\nNejvíce cely stmelovaly velké svátky: Vánoce, Velikonoce a 28. říjen – při těchto příležitostech vězni dokonce organizovali kulturní a zábavné programy a nerespektovali zákaz zpívání v celách (včetně písní Voskovce a Wericha aj.). Někteří vězni tajně kreslili, psali si deník, básně apod.\n\nPodobně jako v Terezínském ghettu, i v Malé pevnosti vězni denně tvrdě pracovali. Část vězňů pracovala na různých pracích uvnitř věznice (stavební práce; ve vězeňských dílnách se vyráběly rakve, palandy, nábytek pro kantýnu SS a kanceláře ad.; fungovala tu i vězeňská tiskárna vyrábějící dopisnice a tiskoviny pro správu věznice; tzv. \"Storchkomando\" pracovalo v okolí Malé pevnosti v zemědělství) a od roce 1941 byli vězni nasazováni i k práci mimo pevnost. Pracovali pro různé firmy v Lovosicích, Litoměřicích a Ústí nad Labem, přičemž zaměstnavatelé měli za hodinovou práci vězně zaplatit vězeňské pokladně 55 feniků. K nejobávanějším patřilo pracovní \"komando Richard\", které chodilo pomáhat do Litoměřic, kde byla zřízena pobočka koncentračního tábora Flossenbürg, stavět podzemní továrny Richard I. a II.\n\nKatastrofální ubytovací (chatrný oděv, slabá přikrývka, nedostatečné vytápění cel), stravovací a hygienické (šíření vší a blech, výměna prádla se prováděla jen zřídka) podmínky měly za důsledek stále se zvyšující úmrtnost. Celkem je odhadováno 2600 úmrtí, z nichž ani jedno nelze považovat za přirozené.\n\nGestapo často využívalo tzv. \"Sonderbehandlung\" (zvláštní zacházení), tzn. poprava bez soudního řízení. Popravy vykonávali členové strážní jednotky (v prostorách bývalé vojenské cvičné střelnice) – jednalo se o popravy zastřelením, jednou výjimkou byla poprava tří osob oběšením. Popravováni byli jednotlivci i skupiny odbojářů, sovětských partyzánů, členové západních i východních výsadků ad. Poslední a zároveň největší poprava v Malé pevnosti byla provedena v samotném závěru druhé světové války, 2. května 1945. Bylo při ní zastřeleno 49 mužů a 3 ženy, většinou členů odbojové organizace Předvoj a ilegální KSČ. \n\nNa konci druhé světové války byla terezínská věznice přeplněna, výrazně se zhoršily životní podmínky a došlo k prudkému nárůstu infekčních nemocí. Především IV. dvůr, v němž za nepředstavitelných podmínek živořilo v přeplněných celách 3000 z celkového počtu 5500 vězňů, byl postižen nejvíce výskytem různých nákaz. Na jaře 1945 se zde objevily první případy skvrnitého tyfu. Do věznice jej zavleklo komando Richard.\n\nUž 4. května 1945 přijeli nemocným na pomoc lékaři a zdravotníci z Prahy a z blízké Roudnice nad Labem. 5. května opustili dozorci věznici a v následujících dnech byly v Malé pevnosti zřízeny provizorní lazarety a přicházely pomocné síly z blízkého okolí. 11.–13. května přijel na pomoc početný sovětský vojenský lékařský a zdravotnický personál, 14. května byla vyhlášena karanténa na celé město Terezín kvůli nebezpečí šíření epidemie skvrnitého tyfu. Do ghetta byla tato epidemie zavlečena s evakuačními transporty.\n\nLitoměřickým mimořádným lidovým soudem byli k trestu smrti odsouzeni: velitel věznice H. Jöckel, jeho zástupce W. Schmidt, dozorci R. Burian a A. Neubauer, velitel popravčí čety J. Lewinsky (dozorci T. Hohaus a J. Sternkopf byli díky svědectví vězňů o slušném chování zproštěni obžaloby). Někteří další dozorci byli odsouzeni v zahraničí. V roce 2001 byl německým soudem odsouzen na doživotí bývalý dozorce Anton Malloth.\n\nPo osvobození tábora a věznice byla Malá pevnost nadále používána jako věznice. Čeští vojáci, gardisté a úředníci zde strážili vězně, kterými byli obecně Němci a osoby považované za státně nespolehlivé. Podle evidence prošlo tímto malým koncentračním táborem od května do srpna 1945 minimálně přes 2600 lidí (včetně většího počtu dětí mladších 14 let), z nichž 216 zemřelo. S vězni bylo zacházeno velice brutálně, byli vražděni, ženy byly nuceny k pohlavním stykům.\n\nKonec počáteční hrůzovlády nad táborem, která byla i Čechy srovnávána s tou předchozí nacistickou, přišel s epidemií skvrnitého tyfu, která propukla v Terezíně. Čeští lékaři Karel Raška a František Patočka, kteří ji přijeli potlačit, byli poměry v táboře a brutálním zacházením s vězněnými natolik otřeseni, že sepsali obsáhlé svědectví o tom, co viděli a co se dověděli, a odeslali ho spolu s rozhořčeným protestem, v němž výslovně označili věznici za „\"koncentrační tábor po německém způsobu\"“ na Úřad předsednictva vlády. Výsledkem byla výměna vedení tábora a výrazné zlepšení poměrů. Celkem prošlo Malou pevností v letech 1945–1948 asi 3800 lidí, z nichž asi 550–600 zemřelo.\n\nPo skončení druhé světové války se Terezín stal poutním místem nejen českého národa, každý rok sem přijíždějí statisíce lidí uctít památku obětí nacistické zlovůle, v druhé polovině května se zde každý rok koná Terezínská tryzna. Na prostranství před Malou pevností byl vybudován Národní hřbitov Terezín, kde jsou pohřbena těla obětí terezínského ghetta, věznice gestapa i z litoměřického koncentračního tábora. Dalším pietním místem je židovský hřbitov v Bohušovické kotlině u krematoria, kde je pohřbena část obětí ghetta (asi 9000 těl).\n\nV roce 1947 vznikl Památník Terezín (tehdy jako \"Památník národního utrpení\"), instituce uchovávající a připomínající památku obětí vlády násilí v letech druhé světové války.\n\nV období druhé světové války se Terezín nacházel na území Protektorátu Čechy a Morava, kdežto blízká města Litoměřice a Lovosice již spadala do oblasti Sudet, které byly přičleněny k Velkoněmecké říši (tzv. říšské území). Hranice mezi protektorátem a říší tehdy procházela v těsném sousedství Terezína v prostoru tzv. Terezínské křižovatky.\n\nV blízkých Litoměřicích nacisté také zřídili menší koncentrační tábor, který sloužil zejména jakožto zdroj levné pracovní síly pro budování nacistické podzemní továrny Richard. Jednalo se o pobočku koncentračního tábora Flossenbürg. Tento litoměřický koncentrační tábor pod blízký Terezín nijak organizačně nespadal a z čistě formálního hlediska s ním vůbec nijak nesouvisel, což ale vůbec neznamená, že ve skutečné praxi tomu nemohlo být úplně jinak.\n\n\n\n"}
{"id": "111183", "url": "https://cs.wikipedia.org/wiki?curid=111183", "title": "Kód Kamenických", "text": "Kód Kamenických\n\nKód Kamenických, pojmenovaný podle bratrů Jiřího a Mariana Kamenických, byla svého času velmi populární znaková sada pro češtinu a slovenštinu pro osobní počítače běžící pod MS-DOSem, vytvořená v někdejším Československu. Jiným pojmenováním je \"KEYBCS2\", což je pojmenování rezidentního programu, který implementoval pro toto kódování ovladač klávesnice.\n\nV podstatě se jedná o sadu CP437, ve které byly kódové body 128 až 171 nahrazeny znaky české a slovenské abecedy, přičemž jejich uspořádání bylo zvoleno tak, aby náhradní glyfy připomínaly co nejlépe originály. Všechny semigrafické znaky stránky CP437 zůstaly nezměněny. Oba tyto rysy přispěly k popularitě tohoto kódování, protože v něm byl český text s jistými problémy přímo čitelný i na počítačích s původní znakovou sadou. Některé počítače měly totiž uložené fonty v ROM na videokartě, díky čemuž byla modifikace obtížná, ne-li nemožná.\n\nVšeobecné rozšíření kódu Kamenických neutrpělo ani zavedením oficiální kódové stránky IBM (CP852), ani zavedením znakové sady Windows-1250 (\"Microsoft Central Europe\") ve Windows 3.1. Širší užívání sady Windows-1250 začalo teprve s nástupem Windows 95 a rozšířením kancelářského balíku Microsoft Office.\n\nKódování Kamenických se někdy také označuje jako kódová stránka 895 (CP895) podle označení, které se pro ni používalo v programu WordPerfect; IBM však toto číslo stránky používá pro jinou sadu a IANA toto číslo vůbec neuznává.\n\nJe zobrazena pouze horní polovina tabulky. Ve spodní půlce je obyčejné ASCII. Odlišné pozice vůči sadě CP437 jsou vyznačeny barevně. \n\nNásledující tabulka porovnává odlišné znaky kódování Kamenických (některé české a slovenské znaky s diakritikou) vůči kódování CP437.\n\nUkázka českého a slovenského textu s malými a velkými písmeny s diakritikou:\nPříliš žluťoučký kůň úpěl ďábelské ódy. Päťtýždňové vĺčatá nervózne štekajú na môjho ďatľa v tŕní.\nPŘÍLIŠ ŽLUŤOUČKÝ KŮŇ ÚPĚL ĎÁBELSKÉ ÓDY. PÄŤTÝŽDŇOVÉ VĹČATÁ NERVÓZNE ŠTEKAJÚ NA MÔJHO ĎATĽA V TŔNÍ.\nP⌐íli¿ æluƒouçkÿ kûñ úpêl âábelské ódy. Päƒtÿædñové vìçatá nervózne ¿tekajú na môjho âatîa v t¬ní.\nP₧ïLI¢ ÆLUåOUÇK¥ KªÑ ùPëL àÅBELSKÉ òDY. PÄåT¥ÆDÑOVÉ VèÇATÅ NERVòZNE ¢TEKAJù NA MºJHO àAT£A V T½Nï.\n\n"}
{"id": "111190", "url": "https://cs.wikipedia.org/wiki?curid=111190", "title": "Jednotkový hydrogram", "text": "Jednotkový hydrogram\n\nJednotkový hydrogram je hypotetická odezva povodí na jednotkový efektivní déšť, vždy stejná pro déšť dané doby trvání. Využívá se v hydrologických modelech, umožňujících určit hodnoty odtoku na základě znalosti výšky srážky na povodí. Původní koncept jednotkového hydrogramu navrhl Leroy Sherman v roce 1932, od té doby je teorie jednotkového hydrogramu dále rozvíjena a aplikována v mnoha variantách.\n\nPovodí je jako celek považováno za systém, ve kterém se srážkový vstup (efektivní déšť) transformuje na výstup v podobě přímého odtoku. Transformační funkcí je jednotkový hydrogram (anglicky \"unit hydrograph\", zkratka UH), který se definuje jako hydrogram přímého odtoku vyvolaný efektivním deštěm o jednotkovém objemu, o stálé intenzitě a rovnoměrně rozloženém na povodí, za předpokladu platnosti principu superpozice a principu časové invariance.\n\nPodle principu superpozice závisí velikost výstupu lineárně na velikosti vstupu, časové rozložení výstupu není velikostí vstupu ovlivněno. Výsledný výstup je roven součtu výstupů vyvolaných jednotlivými vstupy.\n\nPrincip časové invariance zaručuje, že se vstupy lišící se vzájemně pouze časem svého počátku transformují do výstupů, které se od sebe liší také pouze časem svého počátku. Čas počátku vstupu nemá vliv na velikost ani časové rozložení výstupu.\n\nJednotkový hydrogram, který je vyvolaný efektivním deštěm o době trvání D, se nazývá jednotkový hydrogram pro déšť doby trvání D nebo také D-hodinový jednotkový hydrogram (zkratka TUH). Aby byly splněny podmínky stálé intenzity efektivního deště a jeho jednotkového objemu, musí být intenzita efektivního deště rovna 1/D.\n\nPokud je efektivní déšť s proměnlivou intenzitou a libovolným objemem rozdělen do časových intervalů délky Δτ, ve kterých má intenzitu konstantní, a je-li znám TUH pro dobu trvání deště Δτ, lze s využitím principů určit přímý odtok, který je tímto deštěm vyvolán.\n\nDíky principu superpozice se zjistí velikost odtoku pro efektivní déšť o jiném než jednotkovém objemu P ≠ 1. Při objemu 1 a intenzitě 1/Δτ je velikost odtoku v jednotkovém hydrogramu u(t), při objemu P a intenzitě I je velikost odtoku v témže čase Q(t)=u(t).I.Δτ = u(t).P. Princip časové invariance zaručuje, že jednotkový hydrogram pro dobu trvání deště Δτ bude stejný pro vstup v jakémkoliv časovém intervalu, nezáleží na čase začátku intervalu. Výsledný odtok v určitém čase je poté dán součtem jednotlivých upravených pořadnic jednotkového hydrogramu u(t).P.\n\nPostupnou transformaci efektivního deště P(t) jednotkovým hydrogramem u(t) na odtok Q(t) popisují genetické rovnice. Jednotlivé hodnoty efektivního deště, pořadnic jednotkového hydrogramu a výsledného odtoku přísluší časovým intervalům délky Δτ:\n\nformula_1\n\nformula_2\n\nformula_3\n\nformula_4\n\nformula_5\n\nformula_6\n\nformula_4\n\nformula_8\n\nformula_9\n\nObecně lze tuto konvoluční proceduru zapsat rovnicí\n\nformula_10\n\nIndexy i a k značí pořadí časového intervalu délky Δτ od času počátečního vstupu.\n\nPro hodnoty P(t), u(t), Q(t) v čase t se rovnice konvoluce upraví na tvar\n\nformula_11\n\nS-křivka vznikne sečtením pořadnic jednotkových hydrogramů pro efektivní déšť doby trvání D, které jsou vzájemně posunuté o čas D. Jedná se tedy o odezvu povodí na efektivní déšť o stálé intenzitě I=1/D a neomezené době trvání.\n\nVynásobením pořadnic takto získané S-křivky dobou trvání efektivního deště D (čemuž odpovídá dělení intenzitou I) dostaneme S-křivku S(t) pro stálou jednotkovou intenzitu.\n\nZ ní lze odvodit pořadnice TUH u'(t) pro libovolnou dobu trvání deště D', a to jako rozdíl pořadnic této S-křivky S(t) a stejné S-křivky posunuté o čas D', vynásobený intenzitou I' odvozovaného TUH či dělený dobou jeho trvání D':\n\nformula_12\n\nOkamžikový jednotkový hydrogram (\"instantaneous unit hydrograph\", zkratka IUH) je hydrogram vyvolaný efektivním deštěm o jednotkovém objemu zasahujícím povodí během nekonečně krátké doby (tj. doby D→0), přitom opět platí předpoklad rovnoměrného rozmístění na povodí a principy superpozice a časové invariance. Matematicky se jedná o Greenovu funkci, což je odezva na Diracovu delta funkci (Diracův jednotkový impuls).\n\nRovnice konvoluce, ve které pravá strana představuje konvoluční integrál, má tvar:\n\nformula_13\n\nQ(t) představuje odtokový výstup, P vstup efektivního deště a u(t) okamžikový jednotkový hydrogram. Výstup se určuje pro daný čas t, τ je pomocná proměnná při konvoluci.\n\nTato rovnice vznikne z rovnice konvoluce P a TUH po zkrácení časového kroku na limitní případ Δτ→0. Diskretizací spojitého vstupu P na časové intervaly Δτ se dosáhne opačného převodu.\n\nOkamžikový jednotkový hydrogram u(t) lze také interpretovat jako první derivaci S-křivky S(t) vyvolané deštěm jednotkové intenzity:\n\nformula_14\nPořadnice TUH u(t) pro déšť doby trvání D se dají zjistit jako průměr všech pořadnic IUH z intervalu od t-D do t:\n\nformula_15\n\nPro přibližný výpočet lze pro dostatečně malé D použít vztah:\n\nformula_16\n\nNahrazení přírodních povodí lineárním systémem je pouze přibližné a platnost principů omezená. Podle principu superpozice je odezva lineárně závislá na vstupu, což bývá splněno pouze při běžných srážkových vstupech. Při extrémně vysokých dochází k vyššímu kulminačnímu průtoku a kratší kulminační době, nebo naopak v případě vybřežení vodního toku k nižšímu kulminačnímu průtoku a delší kulminační době.\n\nPrincip časové invariance předpokládá neměnný stav povodí a jeho charakteristik, ve skutečnosti se však vlastnosti povodí, které ovlivňují odtok, mění (například nasycenost půdy závisí na úhrnu srážek v předchozí době).\n\nKvůli předpokladu rovnoměrného rozložení srážky na povodí je vhodné metodu jednotkového hydrogramu používat jen na povodí do určité rozlohy.\n\nPro určení jednotkového hydrogramu z měřených dat je třeba nejdříve zjistit efektivní déšť z měřených srážek a separovat základní odtok z měřených odtoků, nejlépe tak, aby byl objem efektivního deště roven objemu přímého odtoku.\n\nPokud se na povodí vyskytl jednoduchý efektivní déšť požadované doby trvání D, stačí pro určení jednotkového hydrogramu vydělit hodnoty přímého odtoku příslušnou intenzitou efektivního deště. Z různých efektivních dešťů o stejné době trvání budou odvozeny různé jednotkové hydrogramy, pořadnice výsledného TUH pro efektivní déšť doby trvání D se určí jako aritmetický průměr pořadnic jednotlivých různých TUH.\n\nObvykle má však efektivní déšť intenzitu proměnlivou. Pořadnice jednotkového hydrogramu u(t) (pro efektivní déšť doby trvání rovnající se časovému kroku dat) se získají řešením soustavy genetických rovnic. Tato soustava m+n-1 rovnic má n neznámých, pořadnice jednotkového hydrogramu umožňuje určit metoda nejmenších čtverců (lineární regrese mezi efektivním deštěm a přímými odtoky), metoda momentů a další metody.\n\nJednotkový hydrogram lze matematicky popsat některou z vhodných funkcí charakterizovanou parametry. Pro určení jednotkového hydrogramu poté stačí znalost několika parametrů, což umožňuje snazší kalibraci modelu a také zjednodušuje odvozování jednotkových hydrogramů pro povodí, kde nejsou k dispozici měřená data.\n\nExistují empirické křivky, jejichž parametry lze zjistit z charakteristik povodí, bývají však často omezeny na oblasti, pro které byly odvozeny. Jednou z nich je Snyderův jednotkový hydrogram. Jeho tvar se určuje pomocí času kulminace, doby trvání hydrogramu, kulminačního průtoku a doby mezi výskytem průtoků o velikosti 50 % a 75 % z kulminačního průtoku na vzestupné a sestupné větvi. Tyto údaje se zjišťují z geografických vlastností a koeficientů charakterizujících danou lokalitu.\n\nNa podobných principech jsou založeny například jednotkový hydrogram US SCS a Espeyův jednotkový hydrogram.\n\nLze použít také jednotkové hydrogramy představující odezvu na jednotkový vstup do soustavy prvků s transformační funkcí (lineárních kanálů a lineárních nádrží). Takové soustavy do určité míry napodobují skutečné procesy v povodí. Například výstupem z jednoduché série lineárních nádrží (zvané také Nashova kaskáda či Nashův model) je jednotkový hydrogram odpovídající gamma rozdělení. \n\nJako jednotkový hydrogram je možno chápat rozdělení dob doběhu na ploše povodí, které se označuje jako křivka time-area. Pořadnicím jednotkového hydrogramu odpovídá velikost izochron, částí plochy povodí se stejnou dobou doběhu do uzavírajícího profilu.\n\nClarkův jednotkový hydrogram je výstup získaný metodou time-area, který je dále transformován lineární nádrží.\n\n"}
{"id": "111194", "url": "https://cs.wikipedia.org/wiki?curid=111194", "title": "Windows-1250", "text": "Windows-1250\n\nWindows-1250, někdy také CP-1250, je znaková sada používaná operačním systémem Microsoft Windows pro reprezentaci textů ve středoevropských jazycích používajících latinku –\nnapř. pro albánštinu, chorvatštinu, češtinu, polštinu, rumunštinu, slovenštinu a maďarštinu. Tuto stránku je rovněž možné použít pro kódování německých textů; při tomto kódování budou německé texty identické jako při použití sady Windows-1252.\n\nWindows-1250 se podobá sadě ISO 8859-2 — obsahuje všechny její tisknutelné znaky (a ještě několik navíc), ale několik z nich je na jiných místech (na rozdíl od Windows-1252, kde jsou všechny tisknutelné znaky na stejném místě jako v ISO 8859-1). Je to pravděpodobně způsobeno snahou o zachování stejného rozložení se sadou Windows-1252. Rozdíly zachycuje následující tabulka.\n\nDle http://www.cestina.cz/whyISO.html došlo k tomuto proházení znaků a tím k velkým problémům s kompatibilitou záměrně v rámci konkurenčního boje. Jedná se jen o jeden z argumentů, ale v té době by to bylo opravdu reálné a pravdu už asi nikdo nezjistí. \n\nTo bylo totiž tak.. Microsoft potřeboval udělat do Windows 3.0 podporu pro východoevropské jazyky používající latinku, a tak nechali SWS (Software Slušovice), aby jí vyvinul. SWS vytvořil podporu používající kódování na bázi ISO-8859-2, s tím, že v místech řídících znaků (128–159), které ve Windows nejsou potřebné, byly semigrafické symboly. Tuto podporu odeslal Microsoftu. Jaké však bylo překvapení lidí v SWS když zjistili, že v nových Windows 3.1 byly některé znaky (např. ž,š,ť) přesunuty do řídící oblasti z jejich původních pozic v kódování ISO-8859-2. Tak vznikla kódová stránka CP-1250. Důvodem, který pravděpodobně vedl Microsoft k tomuto kroku byl konkurenční boj vůči Unixu -- záměrně vytvořili nekompatibilitu se kterou se my dnes musíme potýkat.. Kódování západoevropských Windows (CP1252) se od ISO-8859-1 téměř neliší, protože vzniklo podobným způsobem z ISO-8859-1, ovšem bez onoho prohazovacího podrazu, neboť v Západní Evropě byl Unix etablovaný a něco takového si Microsoft nemohl dovolit..\n\nKde „\"NZ\"” označuje znak nedefinovaný v tomto kódování, „\"ŘZ\"” označuje řídicí znak, a „Znak” označuje znak společný pro obě kódování.\n\nNásledující tabulka obsahuje znaky Windows-1250 a jejich šestnáctkové kódy.\n\nVe výše uvedené tabulce je znak s kódem 0x20 obyčejná mezera, 0xA0 je nezlomitelná mezera, znak 0xAD jest měkký rozdělovník.\n\nNásledující tabulka obsahuje převod z Windows-1250 do Unicode.\n\n\n"}
{"id": "111197", "url": "https://cs.wikipedia.org/wiki?curid=111197", "title": "Ananasovník", "text": "Ananasovník\n\nAnanasovník (\"Ananas\") je rod rostlin z čeledi broméliovité (\"Bromeliaceae\"), známých především pro svá plodenství označovaná jako ananas. Přesný počet druhů rodu není znám. Pro své aromatické souplodí se pěstují hlavně druhy \"A. bracteatus\", \"A. fritzmaelleri\" a především \"A. comosus\" (ananasovník chocholatý).\n\nRostlina je vysoká 0,75 až 1,5 metru a široká 0,9 až 1,2 m. Z velmi krátkého stonku vyrůstá růžice dlouhých, kožovitých, špičatých, na okraji ostrých listů. Listy dorůstají délky 80-150 cm, mohou být celé zelené nebo žlutě, červeně, smetanově pruhované.\n\nV období květu stonek na špičce zmohutní a obalí se drobnými žlutočervenými květy, nad nimiž se vytvoří koruna nových listů. Po odkvětu uschlé květy tvoří slupku plodu. Plod je asi 30 cm dlouhý, má asi 15 centimetrů v průměru. Zbytnělá, zralá dužina uvnitř má barvu od téměř bílé až po sytě žlutou, je aromatická a šťavnatá. Z jedné rostliny vyrůstá většinou jen jeden plod. Rozvětvením hlavního stonku dochází k růstu 2-3 plodů na jedné rostlině.\n\nPokud jsou květy opyleny (rostlinu v přírodě opylují kolibříci), jsou ve slupce plodu zarostlá tvrdá semena. Rostlina se ale rozmnožuje lépe odnožemi, nebo se může zasadit do půdy přímo koruna plodu, která se odřízne a nechá zakořenit. Plody „divokých“ nešlechtěných rostlin nejsou vhodné k jídlu.\n\nAnanasovník pochází z Brazílie a Paraguaye, odkud byl rozšířen místními kmeny indiánů do střední Ameriky a Mexika. Rostlina byla prvně popsána a pro Evropu objevena Kryštofem Kolumbem. Po příjezdu Španělů se domestikovaná rostlina stala velmi oblíbeným vývozním artiklem. Původní obyvatelé používali uříznutou korunu plodu jako symbol pohostinnosti. Umisťovali ji před vchod obydlí podobně, jako Evropané dávají o svátcích na vchodové dveře věnec. Tento zvyk převzali Evropané a ve Španělsku a Anglii se ananas používal k vyřezávání jako třeba dýně. Španělé a Portugalci rozváželi plodinu dál po svých kolonizovaných územích. Od 16. století se ananas rozšířil na Havaj, Portoriko, do severní i jižní Afriky, Indie i Austrálie.\n\nAnanas se pěstuje na polích. Této tropické rostlině se daří v pásmu 30° s. š a 25° j. š. Má ráda teploty 20-45 °C. Pěstuje se v nadmořských výškách 600-1800 m. Ideální roční srážky jsou pro ni kolem 1200 mm. K rozmnožování se používají koruny plodů nebo odnože. Nové, takto namnožené rostliny plodí za 15-22 měsíců. Pěstování nových plodů ze semen se provádí jen zřídka a to při šlechtění nových odrůd. Příprava sazenic trvá 15-18 měsíců a dalších 16-30 měsíců trvá, než začne rostlina plodit.\n\nZa posledních sto let se ananas stal jedním z nejdůležitějších druhů tropického ovoce z hlediska obchodu. Má vysokou výtěžnost. Plody se mohou sterilizovat, vzniká tak kompot plátkový, kompot kostky (z méně kvalitního ovoce). Zbytky ze zpracování se lisují na džus. Vylisované ananasové otruby jsou krmivem pro zvířata. Do Evropy se ananas dováží čerstvý i konzervovaný. První ananasová konzerva byla vyrobena v Malajsii v roce 1888. V roce 1973 byla celková světová průmyslová sklizeň odhadnuta na 4 miliony tun. Z tohoto množství 2,2 mil. tun bylo dále zpracováno (kompoty, džusy). V současnosti je celková světová produkce asi 15 mil. tun a největšími producenty a průmyslovými zpracovateli ananasu jsou: Thajsko, Filipíny, Brazílie, Čína, Indie, Mexiko, Malajsie, Keňa, Havaj a Portoriko.\n\nV roce 2012 byly největšími producenty ananasu Spojené státy americké (12,3 % světové produkce), Thajsko (11,4 %) a Filipíny (10,9 %).\n\n\n\n \n"}
{"id": "111198", "url": "https://cs.wikipedia.org/wiki?curid=111198", "title": "Ananasovník chocholatý", "text": "Ananasovník chocholatý\n\nAnanasovník chocholatý (\"Ananas comosus\"), též ananas chocholatý, nebo jen zkráceně ananas, je pantropická rostlina z čeledi broméliovitých (\"Bromeliaceae\") původem z tropické Jižní Ameriky. Je to víceletá tropická bylina s listy v přízemní růžici, která se pěstuje především pro plodenství zvané ananas v tropech a teplých subtropech.\n\n\"Ananas comosus\" (L.) Merr., 1917\n\nAnanas comosus\" (L.) Merr. var. \"comosus\n\n\"Ananas comosus\" (L.) Merr. var. \"ananassoides\" (Baker) Coppens & F.Leal, 2002\n\"Ananas comosus\" (L.) Merr. var. \"bracteatus\" (Lindl.) Coppens & F.Leal, 2002\n\"Ananas comosus\" (L.) Merr. var. \"erectifolius\" (L.B.Sm.) Coppens & F.Leal, 2002\n\"Ananas comosus\" (L.) Merr. var. \"parguazensis\" (Camargo & L.B.Sm.) Coppens & F.Leal, 2002\n\nPodle nového taxonomického systému APG II jsou všechny taxony řádů \"Bromeliales\" přeřazeny do řádu \"Poales\". Tento nový systém řád \"Bromeliales\" nezná. České jméno „ananasovník“, resp. „ananas“ je přepisem latinského „\"Ananas\"“. Slovo „nanas“ pak pochází z některého z domorodých jazyků Jižní Ameriky. Přesný původ je nejasný. Anglický výraz „pineapple“ či španělský „piña“ pak značí „jablko konifery“ resp. „šišku“.\nDalší druhy, pěstované pro ovoce, \"Ananas ananassoides\" a \"A. bracteatus\" z jižní Brazílie, jsou moderními autory (Coppens d’Eeckenbrugge a Leal, 2003) považovány za pouhé variety druhu \"A. comosus\". Další uváděný sporný druh, lišící se od \"A. comosus\" absencí vrcholové růžice listů, \"Ananassa lyman-smithii\", který popsal Felisberto Cardoso de Camargo, z povodí Amazonky a známý již dříve jako \"A. mostrosus\", byl později zamítnut (Leal, 1990), protože uvedený znak není stabilní.\n\nAnanasovník dorůstá výšky 60–120 cm a šířky kolem 50–100 cm. Má přízemní růžici tuhých, mečovitých, 90–120 cm dlouhých, na okraji pilovitých, někdy však i hladkých listů. Ze středu růžice vyrůstá asi 30 cm vysoký stonek zakončený velkou vejcovitou šišticí ze střechovitě se kryjících tuhých listenů, v jejichž úžlabí je 50–200 drobných, modrých až nachových, oboupohlavních (hermafroditních) květů s trubkovitou korunou, seskupených ve složeném hroznu. Samosprašnost a opylování větrem nebylo pozorováno. V přírodě bývají někdy květy navštěvovány hmyzem nebo kolibříky sajícími nektar, ale obvykle ani tehdy k opylení nedochází. Po odkvětu jednotlivé tvořící se bobule srůstají se stonkem a zdužnatělými listeny v dužnaté plodenství, zvané „ananas“. Tvorba bobulí není podmíněna opylením a vývoj plodu je tedy partenokarpní. Vřeteno květenství prorůstá plodenstvím a na jeho vrcholu vytváří růžici listů. Listové růžice se tvoří z adventivních pupenů téměř na celé rostlině. Dceřiné listové růžice, zvané též \"rozety\", se používají k vegetativnímu rozmnožování ananasu.\n\nPlodenství o hmotnosti 0,5–3,5 kg (miniananasy i méně) je složeno ze 100 i více bobulovitých plodů. Dozrává asi 3 měsíce po odkvětu. Z celého plodenství tvoří asi 65–70 % hmotnosti dužnina, 20–25 % „slupka“, 4–6 % terminální růžice a 4–6 % zdužnatělé vřeteno květenství. Kromě obvyklých žlutých, bronzově nebo nazlátle zbarvených, známe i ananasy červené, červenofialové až černé. Dužnina je bílá nebo nažloutlá, šťavnatá, příjemné chuti a vůně. Naprostá většina odrůd má triploidní charakter a plodenství je tudíž bezsemenné; u tetraploidních jedinců se objevuje jedno semeno asi na 8–10 tisíc jedinců.\n\nSemena mají velmi tuhé osemení a tvrdý endosperm. Klíčivost si při běžné teplotě v tropech uchovávají asi 6 měsíců. Klíčivost semen není bez předchozího ošetření semen, např. působením kyseliny sírové, příliš veliká a získané semenáčky jsou velmi křehké a citlivé na zacházení. Do půdy se mohou přesazovat až ve stáří 15–18 měsíců a k dosažení produktivního věku potřebují 16–30 měsíců.\n\nObvykle se pohlavní rozmnožování nepoužívá ke komerčnímu pěstování nových rostlin, ale pouze při šlechtění nových odrůd.\n\nNa plantážích se ananasovník rozmnožuje vegetativně buď rozetami (=listovými růžicemi), nebo řízky stonku. Rozet u ananasovníku rozeznáváme několika typů.\n\nJedna rostlina tvoří většinou dva typy rozet, přičemž půdní rozety a slips se využívají nejvíce.\n\nAsi 40 odrůd ananasu se pomologicky dělí do čtyř skupin. Je to skupina typu Spanish (bílá dužnina, listy na okraji pilovité), skupina typu Queen (žlutá až zlatožlutá dužnina, listy na okraji pilovité), skupina typu Abacaxi (bledá dužnina, listy na okraji pilovité) a skupina typu Cayenne (žlutá dužnina, listy na okraji hladké). Dříve se ananasovník rozděloval pouze do třech skupin s tím, že odrůdy Abacaxi se zahrnovali do skupiny typu Queen.\n\n\nAnanasovník je pěstován prakticky všude po celém světě v tropech a teplejších subtropech, přibližně v pásu omezeném 25° severní a 25° jižní šířky. V této oblasti též zplaňuje.\n\nProtože plané formy nejsou známy, není zřejmý ani původní areál jeho rozšíření. Je pouze jisté, že pochází z neotropů, tedy z tropické Ameriky. Dříve se předpokládalo, že původní oblastí jeho rozšíření je jižní Brazílie a Paraguay, kde jej domestikovali indiáni skupiny Tupí-Guaraní z původního planého druhu příbuzného varietě \"A. comosus\" var. \"ananassoides\", ale novější výzkumy kladou místo původu mnohem severněji – do severní Brazílie, Kolumbie a Venezuely.\n\nVýznamnými oblastmi pěstování ananasovníku jsou Thajsko, jižní a jihovýchodní Čína, Filipíny, Indonésie, Indie, Havajské ostrovy, Kostarika, Kuba, Mexiko a další státy Střední Ameriky, Brazílie, Keňa a Nigérie. Okrasné kultivary se pěstují ve sklenících a v místnostech na celém světě.\n\nNejlépe snáší horské kontinentální tropy s průměrnou roční denní teplotou 25 °C a noční teplotou 17–18 °C. Noční teplota ovlivňuje hromadné kvetení, které je důležité pro zajištění jednorázové sklizně. Ananas vyžaduje půdy písčité, propustné a bohaté humusem, protože má slabě vyvinut kořenový systém. Rozmezí optimálního pH by se mělo pohybovat od 5,5 do 6,2.\n\nPři pěstování jako okrasná rostlina vyžaduje v místnostech v létě teplotu okolo 22 až 25 °C, v zimě nižší, 18 až 20 °C, níže nesmí poklesnout. Je to světlomilná rostlina, dobře se jí daří jak na prosluněném místě, tak i v polostínu, nesnáší však přímý úpal.\n\nPro pěstování v domácnosti se používá listové růžice. Ta se odkrojí s částí plodenství z ananasu a následně se okrájí až na samé jádro \"rozety\". Následně je potřeba řeznou ránu zasušit. V případě plantážního pěstování se nechává na hromadách několik týdnů, v případě domácího pěstování se věsí na šňůru nebo umísťuje do suchého písku. Po úplném zasušení řezných ran se může přenést do půdy a začít zalévat. Zasušování se provádí proto, aby řeznou ránu neosidlovaly mikroorganismy a rostlina neplesnivěla.\n\nSklízí se ručně či za pomoci mechanizace, pro export 2–3 týdny před plnou zralostí, kdy jsou plody ještě zelené. Plantáž existuje nejčastěji 5 let, tzn. 3 sklizně, protože ananas dozrává po 12–16 měsících. Po pěti letech tvoří rostlina menší rozety, a je proto určena k likvidaci zaoráním.\n\nJedna rostlina je schopna dát minimálně 3 vyvážené sklizně. Po první sklizni, kdy je ulomeno plodenství, rostlina kvete na některé ze svých rozet, nejčastěji půdní. Po sklizni v následném vegetačním období je to opět jiná rozeta.\n\nPěstuje se na plantážích ve dvouřadích. Mezi rostlinami v jedné řadě bývá spon nejčastěji 30 cm, ve dvouřadí 50–60 cm a mezi řadami 100–120 cm. Vzdálenosti jsou přímo odvislé od velikosti pěstovaných odrůd a hlavně od mechanizace používané na plantážích. Tímto způsobem se může na jeden hektar vejít 40–70 000 rostlin.\n\nPěstují se buď v čisté kultuře, nebo spolu s krátkovegetačními plodinami (banánovník, papája) či jako podkultura v plantážích dlouhověkých dřevin (kaučukovník, avokádo, mangovník, kokosová palma) v tzv. „agrolesnických systémech“.\n\nPlantáž se zakládá buď na úplně novém místě, nebo na tom samém místě vždy jednou za 5 let. V tomto případě je nutné zničit původní porost. Zaschlou hmotu staré plantáže je možné spálit, nebo se drtí, nechává oschnout a zaorává. K drcení se využívají rotavátory, debrustéry s horizontálním pracovním orgánem, rotační žací stroje, řetězové drtiče a v největším talířové brány. Následná orba se provádí do hloubky 40–50 cm těžkými radličnými pluhy.\n\nK výsadbě se používají rozety (půdní, slips) a nebo adventivní očka stonku. Poloautomatické sázeče jsou vybaveny radlicí, zásobníkem a přihrnovacími talíři. Pracovník bere rozety ze zásobníku a klade je do brázdy. Zde jsou následně přihrnuty přihrnovacími talíři.\n\nÚdržba porostu se provádí buď manuálně, nebo s využitím mulčovacích strojů. Jedná se zejména o položení fólie, přihnojování, aplikaci pesticidů apod.\n\nSklizeň se provádí hlavně ručně, i když existují sklízecí stroje. Pracovníci sklízí plodenství ulomením kruten. Většinou se sklizeň provádí tím způsobem, že pracovník odlomí plodenství, oseká rozety a vloží ananas na kolmý dopravník, který dopraví ovoce do sběrného vozu. Takovýto stroj se pak pohybuje po cestě mezi dvouřádky a má pásový dopravník, který je uložen kolmo na směr jízdy. Dopravník může mít výkonná světla, takže může sklízet i v noci. Jedno rameno stroje zasahuje až 20 m do porostu. Tyto stroje mohou obsahovat i zásobník na rozety. Pracovník pak pokládá osekané rozety spolu s ananasem na podélný pásový dopravník. Na vrcholu elevačního dopravníku je ventilátor, který proudem vzduchu shazuje rozety do zvláštního zásobníku.\n\nUvedené stroje mohou být několika typů.\n\n\nZ ekonomického hlediska je ananas jednou z nejdůležitějších komodit na poli ovoce. Následující tabulka uvádí dvanáct největších producentů řazených podle produkce v roce 2004. První místa žebříčku obsazují pravidelně tytéž země. Ze statistik dále vyplývá dlouhodobý trend růstu vypěstovaného ananasovníku. Tento trend je zachycen křivkou na obrázku vpravo.\n\nChemické složení plodenství variuje u různých odrůd a v různých podmínkách pěstování. Průměrné hodnoty plodenství jsou 0,4 % bílkovin, 0,1 % tuku, 11,6 % sacharidů, 0,4 % vlákniny, 0,1 % minerálních látek. Průměrný obsah vitamínu C je 29 mg/100 g dužniny. Plodenství dále obsahují významný podíl vitamínů skupiny B. Průměrná energetická hodnota činí 205 kJ/100 g dužniny. Látkami obsaženými v celé rostlině, pak jsou:\n\nCelá rostlina má řadu nejrůznějších využití:\n\nJeště v předkolumbovských dobách se ananasovník díky jeho pěstování indiánskými kmeny rozšířil i do Střední Ameriky a na ostrovy karibské oblasti. Zde, na ostrově Guadeloupe, se s ním seznámila výprava Kryštofa Kolumba dne 4. listopadu 1493. Odtud byly rostliny dopraveny do Evropy, kde od počátku 16. století začaly pokusy s jeho pěstováním ve sklenících. Teprve La Court v roce 1686 úspěšné začal sklízet ananasy ve sklenících poblíže nizozemského Leydenu a výsledky své práce publikoval. Odtud se první rostliny dostaly ve větší míře v roce 1712 do Anglie a v roce 1730 také do Francie. V průběhu 18. a 19. století byly do Evropy introdukovány i další odrůdy ananasovníku.\n\nZatímco dovoz zralých plodenství byl prakticky nemožný, rozety schopné dalšího pěstění vydržely i extrémně dlouhé transporty na počátku novověku. Španělé tak počátkem 16. století introdukovali ananasovníky na Filipíny a mohli je v té době poprvé dopravit i na Havajské ostrovy a Guam. Portugalci rozšířili jeho pěstování na západní i východní pobřeží Afriky, na Moluky a do Indie. V Číně se připomíná již od roku 1594 a v jižní Africe kolem 1655. V roce 1777 kapitán James Cook vysadil ananasovníky na Společenských ostrovech (Society Is.), Přátelských ostrovech (Friendly Is.) a na jiných místech jižního Pacifiku. Misionáři z Brisbane dovezli první rostliny do Austrálie z Indie v roce 1838. Na ostrově Oahu (Havajské ostrovy) byla první větší plantáž založena v roce 1885.\n\nStejně jako u ostatního ovoce i u ananasu dochází u některých konzumentů k alergickým reakcím. Jedná se o alergii na ananas, která je pravděpodobně způsobena proteolytickým enzymem bromelinem nebo bílkovinou profilinem. Tato alergická reakce se nejčastěji projevuje nepříjemnou chutí na jazyce.\n\nPostavení plodů v souplodí ananasu se dá vyjádřit Fibonacciho číslem.\n\n\n\n\n\n \n"}
{"id": "111201", "url": "https://cs.wikipedia.org/wiki?curid=111201", "title": "ISO 8859-2", "text": "ISO 8859-2\n\nISO 8859-2, formálně správně ISO/IEC 8859-2, je v informatice znaková sada známá rovněž jako Latin-2 (pozor na možnou záměnu použití pojmu Latin-2 v prostředí Microsoft Windows v prostředí MS DOS, viz CP852), nebo „středo-“ či „východoevropská“, která je druhou částí standardního kódování znaků definovaného organizací ISO. Obsahuje 191 znaků latinky kódovaných pomocí 8 bitů a poprvé byla publikována v roce 1987.\n\nPomocí této znakové sady je možné zapisovat texty následujících jazycích:\nbosenština, chorvatština, čeština, maďarština, polština, rumunština, srbština (psaná v latinské transkripci), srbochorvatština, slovenština, slovinština, hornolužičtina, dolnolužičtina. Jako dodatkové jazyky lze použít angličtinu a němčinu, což má význam zvláště ve vícejazyčných dokumentech (pro tyto jazyky se normálně upřednostňuje ISO 8859-1).\n\nNa rozdíl od ISO 8859-1 je tato sestava znaků použitelná i pro finštinu (kromě znaku „å“ používaného v některých švédsko-finských jménech) a němčinu. Sporné je zde použití pro rumunštinu, protože místo\nznaků Șș i Țț (S a T s čárkou) se musí použít znaky Şş i Ţţ (S a T s cedillou).\nToto omezení se dostalo i do první verze unikódu, kde zobrazení s cedillou nebo tečkou bylo\nbráno jako výběr fontu a ne jako oddělené znaky. Unicode 3.0 již obsahuje správné rumunské znaky.\n\nTato kódová stránka bývá často nazývána Latin 2, nicméně stejné označení se používá v MS-DOSu pro CP852. Někdy tak dochází k omylům, kterým se lze vyhnout označováním ISO 8859-2 jako \"ISO Latin 2\", zatímco CP852 lze nazývat \"PC Latin 2\" nebo \"IBM Latin 2\". \n\nISO 8859-2 se velmi podobá znakové sadě Windows-1250, která vznikla později. Kódování Windows-1250 zavedené firmou Microsoft obsahuje všechny tisknutelné znaky ISO 8859-2, ale některé z nich na jiných místech. V češtině je tento rozdíl nejmarkantnější u písmen Š, Ť a Ž.\n\nZnak s kódem 0x20 je obyčejná mezera, 0xA0 je nezlomitelná mezera, znak 0xAD měkký rozdělovník.\n\nKde „ŘZ” označuje řídící znak.\n\n"}
{"id": "111203", "url": "https://cs.wikipedia.org/wiki?curid=111203", "title": "Amerie", "text": "Amerie\n\nAmerie Mi Marie Rogers (* 12. ledna 1980 v Fitchburgu, Massachusetts) je americká r&b zpěvačka, skladatelka a držitelka nominace na prestižní cenu \"Grammy\" známá po celém světě jako Amerie.\n\nNarodila se ve Fitchburgu afro-americkému otci a jihokorejské matce. Díky tomu, že její otec byl voják cestovala a žila na různých místech včetně Aljašky, Německa a Jižní Korey.\n\nMaturovala na Georgetown University v roce 2000 z angličtiny a umění. Má mladší sestru, jménem Angela.\n\nZačátkem roku 2002 vydala svoji první píseň nazvanou \"Why Don´t We Fall In Love\" z její debutové desky All I Have. Producent Rich Harrison produkoval a napsal téměř celé její první album s výjimkou písně \"Outro\", kterou napsala sama Amerie. Po vydání desky, kterou přijala veřejnost docela dobře byla ihned přirovnávána ke zpěvačkám Ashanti nebo Tweet.\n\nDalší píseň, která z alba All I Have putovala do rádií se jmenovala \"Talkin´ To Me\". V rádiích tato píseň moc velký úspěch neměla, za to těžila z podpory televizních stanicí MTV2 a VH1, které tuto píseň společně s první písní \"Why Don´t We Fall In Love\" pouštěly do velkých rotací. Album i díky tomu zaznamenalo velký úspěch a prodalo se jej na 623 000 kopií.\nNa podzim 2002 si pro fanoušky přichystala další píseň tentokrát coververzi písně Diany Ross \"I´m Comming Out\", která zazněla i ve filmu \"Služebná z Mannhatanu\".\n\nPozději v roce 2003 se po pauze k hudbě vrátila nejprve si zazpívala v písni \"Paradise\" s LL Cool J a poté v písni \"Too Much For Me\", kde ji doprovázel DJ Kay Slay.\n\n26. dubna 2005 vydala své druhé album, které nazvala Touch. Album opět produkoval její hudební učitel Rich Harrison, který pro ni napsal sedm písní. Další písně ji napsali \"Lil Jon, Bryce Wilson, Red Spyda nebo Dre & Vidal\".\nDesku ihned po vydání vyletěla v americké hitparádě na páté místo. Nejlepší umístění pro tuto desku na ní čekalo o dvě příčky výše na místě třetím. Toto album obdrželo i dvě nominace na prestižní cenu \"Grammy Awards\".\n\nNejvětší hit z této desky se jmenuje \"1 Thing\". Píseň se dočkala mnoha hitparádových úspěchů a pochvalných recenzí.\n\nNa podzim 2005 přichystala z alba \"Touch\" druhou píseň, která se jmenovala \"I Don´t Care\". V Evropě tato píseň nedosáhla věhlasu předchozího songu \"1 Thing\", v Americe dosáhla na solidní devatenácté místo.\n\nZ Alba Touch měl vyjít ještě třetí singl nazvaný \"Talkin´ About\", nakonec ale nebyl vydán.\n\nV dubnu 2007 vyšlo její třetí album nazvané \"Because I Love It\". Vydání alba bylo naplánována na podzim 2006, nakonec vyšlo až na jaře 2007 v Evropě. Po dlouhých odkladech bylo stanoveno i vydání desky v USA a to konkrétně na leden 2008.\n\n"}
{"id": "111204", "url": "https://cs.wikipedia.org/wiki?curid=111204", "title": "Juodkrantė", "text": "Juodkrantė\n\nJuodkrantė je vesnice, která se nachází v litevské části Kuronské kosy. Je součástí obce Neringa.\n\nJedná se o nejstarší vesnici, která dnes leží na Kuronské kose, protože na rozdíl od ostatních vesnic přečkala na svém původním místě i pohyb písečných dun v 18. a 19. století. V Juodkrantė se nachází luteránský kostel z roku 1885 (v době sovětské vlády fungoval jako loutkové divadlo). Jižně od Juodkrantė je \"Vrch čarodějnic\" (litevsky \"Raganų kalnas\"), na němž jsou dřevěné sochy čarodějnic vytvořené v letech 1979 až 1981, a také velké hnízdiště kormoránů.\n\nV minulosti byla Juodkrantė známa jako rybářská vesnice a místo zpracovávání jantaru, dnes žije především z turistického ruchu.\n"}
{"id": "111205", "url": "https://cs.wikipedia.org/wiki?curid=111205", "title": "Dezinsekce", "text": "Dezinsekce\n\nDezinsekce je označení pro soubor metod a prostředků určených k hubení hmyzu a dalších členovců. Zaměřuje se především na hmyz žijící v blízkosti lidí, někdy se však provádí preventivně v přírodě (např. postřik ploch po povodních k zamezení komáří epidemie). Hmyz a jiní členovci jsou významným přenašečem chorob a způsobují škodu na potravinách, surovinách, výrobcích apod.\n\n\n"}
{"id": "111206", "url": "https://cs.wikipedia.org/wiki?curid=111206", "title": "Supramolekulární chemie", "text": "Supramolekulární chemie\n\nSupramolekulární chemie je obor chemie, který se zaměřuje na nekovalentní vazebné interakce molekul. Tradiční organická syntéza se zabývá především vytvářením a přerušováním kovalentních vazeb s cílem vytvořit nové molekuly. Naproti tomu, supramolekulární chemie využívá slabší nekovalentní interakce, jako jsou vodíkové vazby, koordinace kovů, hydrofobní síly, van der Waalsovy vazby, π–π interakce a elektrostatické síly pro sdružování molekul do multimolekulárních komplexů. Důležité oblasti tohoto oboru jsou host-guest komplexy, sebeskladba (self-assembly) a molekulární rozpoznávání.\n\nZa zakladatele supramolekulární chemie jsou považování Donald J. Cram, Jean-Marie Lehn a Charles J. Pedersen, kteří získali v roce 1987 Nobelovu cenu za práci v této oblasti, především za výzkum tzv. host-guest komplexů.\n\nPočátky supramolekulární chemie lze nalézt ve výzkumech biologických systémů, kde hrají nekovalentní interakce významnou roli. Např. dvoušroubovice DNA je tvořena dvěma řetězci, které jsou k sobě poutány pomocí vodíkových vazeb.\n\nSupramolekulární chemie a samosdružovací procesy jsou velmi důležitou součástí výzkumu nových materiálů. Produkty těchto procesů mohou sloužit jako materiály s novými magnetickými vlastnostmi, katalyticky aktivní látky, optické materiály, chemické senzory, apod.\n\nSupramolekulární chemie také přispívá k farmaceutickému výzkumu. Důležitý je např. výzkum interakcí léku v\norganismu.\n\nKation-π interakce jsou založeny na vzájemném působení kationtu a aromatické části\nmolekuly s elektrondonorními substituenty. Ukazuje se, že hlavní příspěvek k této interakci je\ntvořen elektrostatickou interakcí náboje kationtu se kvadrupólem aromatického systému.\n\nAnion-π interakce vznikají mezi aniontem a takovou aromatickou částí molekuly, která\nobsahuje elektronakceptorní substituenty. Tyto substituenty způsobí to, že dojde k takové\nzměně nábojového rozložení, která způsobí inverzi kvadrupólového momentu daného aromatického\nsystému oproti běžným derivátům benzenu. Tudíž dojde k přitažlivému elektrostatickému\npůsobení mezi kvadrupólem aromatické části molekuly a nábojem aniontu.\n\nAren-aren interakce jsou interakce převážně disperzní charakteru, kdy spolu vzájemně\ninteragují okamžité indukované dipóly jednotlivých arenů. Rozlišují se dvě hlavní skupiny\naren-aren interakcí, tzv. π-π a CH-π. První z nich tj. π-π interakce se vyskytují mezi dvěma\nareny uspořádanými paralelně vůči sobě svými π-systémy. Zmíněná interakce je z většiny\ndisperzního charakteru. Naproti tomu CH-π interakce se vyskytuje mezi aromatickým jádrem\njednoho vazebného partnera a druhým vazebným aromatickým partnerem, který je vůči\nprvnímu jádru orientován svým vodíkovým atomem. V tomto případě krom disperzních\ninterakcí hrají svou roli interakce kvadrupólů obou vazebných partnerů.\n\nElektrostatické interakce nabitých částic (neboli Coulombické síly) se vyskytují mezi nabitými částicemi. V případě souhlasných nábojů se jedná o interakce odpudivé, v případě nesouhlasných nábojů o interakce přitažlivé.\n\nKlasické vodíkové vazby se vykytují u látek, které ve své struktuře mají kovalentně\nvázán atom vodíku na atomu s velkou elektronegativitou jakou jsou dusík, kyslík. V důsledku\nnerovnoměrně rozloženého náboje v molekule se nachází vzniku kladného parciálního náboje\nna atomu vodíku a záporného na druhém atomu. Kladný parciální náboj na vodíku může\ninteragovat interagovat s atomem s záporným parciálním nábojem v jiné molekule.\n\nHalogenové vazby se vyskytují mezi elektronegativní atomem disponujícím volným nevazebným\nelektronovým párem (donorem) a atomem halogenu (akceptorem). V některých\npřípadech tato interakce silou dokonce překonává vodíkové vazby, které byly až do nedávna\npovažovány za nejsilnější z mezimolekulárních interakcí.\n\n"}
{"id": "111210", "url": "https://cs.wikipedia.org/wiki?curid=111210", "title": "Půltón", "text": "Půltón\n\nPůltón je nejmenší interval vyskytující se v diatonické stupnici, v rovnoměrně temperovaném ladění má poměr frekvencí formula_1\n\nV čistém ladění existují tři typy půltónů:\n\n\nVšeobecně se tady diatonický půltón rovná malé sekundě (např. c – des), zatímco chromatický půltón se rovná zvětšené primě (např. c – cis).\n\nV pythagorejském ladění existují dva typy půltónů:\n\n\nV rovnoměrně temperovaném ladění existuje jen jeden univerzální půltón s poměrem frekvencí formula_1\n"}
{"id": "111212", "url": "https://cs.wikipedia.org/wiki?curid=111212", "title": "Let Go (album, Avril Lavigne)", "text": "Let Go (album, Avril Lavigne)\n\nLet Go je debutové album kanadské pop rockové zpěvačky Avril Lavigne, které vyšlo 4. června 2002. Album se stalo velmi úspěšným a po celém světě se prodalo přes 16 milionů kusů.\n\n"}
{"id": "111219", "url": "https://cs.wikipedia.org/wiki?curid=111219", "title": "Preila", "text": "Preila\n\nPreila je vesnice ležící v litevské části Kurské kosy.\n\nZaložena byla v roce 1843 obyvateli, kteří původně bydleli v \"Nagliai\", vesnici, která byla v 19. století zasypána pískem. Ve vesnici se nachází několik památkově chráněných rybářských domků. Zdrojem obživy obyvatel Preily je především rybolov a turistický ruch.\n"}
{"id": "111221", "url": "https://cs.wikipedia.org/wiki?curid=111221", "title": "Trigonometrie", "text": "Trigonometrie\n\nTrigonometrie (z řeckého \"trigónon\", trojúhelník a \"metrein\", měřit) je oblast goniometrie zabývající se užitím goniometrických funkcí při řešení úloh o trojúhelnících. Trigonometrie se dělí na trigonometrii rovinnou a na trigonometrii sférickou (trigonometrie útvarů na kulové ploše). Trigonometrie má základní význam při triangulaci, která se používá k měření vzdáleností mezi dvěma hvězdami, v geodézii k měření vzdálenosti dvou bodů a v satelitních navigačních systémech. V angličtině se trigonometrie a goniometrie souhrnně označuje jako \"trigonometry\".\n\nPrvní poznatky z trigonometrie lze prokázat již u Egypťanů. Podobné znalosti měli také Babyloňané a Chaldejci, od kterých převzali Řekové dnešní dělení plného úhlu na 360° a stupně na 60 minut. První práce o trigonometrii souvisely s problémem určení délky tětivy vzhledem k velikosti úhlu. První tabulky délek tětiv pocházejí od řeckého matematika Hipparcha z roku 140 př. n. l., další tabulky sepsal zhruba o 40 let později Melenaus, řecký matematik žijící v Římě. Práce starořeckých vědců vyvrcholila Ptolemaiovým dílem \"Megale syntaxis (Velká soustava)\", v níž Ptolemaios vypočítal tabulku délek tětiv kružnice, jež měla poloměr až 60 délkových jednotek a kde středový úhel, k němuž se délky vztahovaly, postupoval po 0,5°.\n\nOd 5. století začali pak trigonometrii budovat Indové, od kterých pochází dnešní název pro sinus, a po nich vědci Střední Asie a Arabové. Z Indů se trigonometrii nejvíce věnoval Brahmagupta (7. století), z vědců Střední Asie a Arábie je pak třeba vzpomenout syrského astronoma al-Battáního.\n\nEvropa se s trigonometrií seznámila díky západním Arabům. K rozvoji trigonometrie významně přispěl polský astronom Mikuláš Koperník, stejně tak i francouzský matematik François Viète, který představil kosinovou větu v trigonometrické podobě. Dnešní podobu trigonometrie jakožto vědu o goniometrických funkcích ve svém díle \"Introductio in analysin infinitorum (Úvod do analýzy)\" vytvořil Leonhard Euler. Poprvé zkoumal hodnoty sin \"x\", cos \"x\" jako čísla, nikoli jako úsečky, a jako hodnoty proměnné připouštěl kladná i záporná čísla.\n\n\n\n\n\n\n\n"}
{"id": "111223", "url": "https://cs.wikipedia.org/wiki?curid=111223", "title": "Filip Trojovský", "text": "Filip Trojovský\n\nFilip Trojovský (* 16. března 1982, Havířov) je český model, sportovec, moderátor, trenér, herec, gymnasta a bývalý velmi úspěšný gay pornoherec.\n\nVystudoval obor Tělesná výchova a sport na Fakultě sportovních studií Masarykovy univerzity v Brně, kde v roce 2005 získal akademický titul bakalář (Bc.). V roce 2005 vyhrál Czech Open v sandě a Mistrovství Evropy v kickboxu.\n\nV roce 2005 se zúčastnil první řady reality show Big Brother v televizi Nova a skončil na 3. místě.\n\nPodle informací iDNES.cz po soutěži vystudoval Vyšší odbornou školu hereckou a moderátorskou. V únoru 2013 měl být na Masarykově univerzitě v Brně, pracovat v oblasti farmacie a věnovat se při tom divadlu. Hrál v několika divadelních představeních, s Karlem Frýdem vystupoval v „Top Gun show“ a dostal epizodní roli v televizním seriálu Ordinace v růžové zahradě 2.\n\nPod uměleckým pseudonymem Tommy Hansen účinkoval v letech 2002 až 2008 v pornografických filmech s gay tematikou, zejména pod hlavičkou firmy Bel Ami. Jeho filmy z té doby se staly velmi populárními jak na české, tak i světové gay scéně.\n\nJako model téže firmy se podílel na řadě kalendářů a fotopublikací, např. \"Bel Ami: New Generation\" (2003), \"Bel Ami: Lukas in Love\" (2005), fotil také pro gay magazíny, např. \"Freshmen\" 57: Září 2005, spolu s Lukasem Ridgestonem.\n\nV roce 2005 účinkoval v televizní reklamě natočené pro bavorskou mlékárnu Müller. Po zveřejnění pornografické minulosti Filipa Trojovského v německých médiích byla reklama stažena.\n\n\n"}
{"id": "111225", "url": "https://cs.wikipedia.org/wiki?curid=111225", "title": "Nízkonákladová letecká společnost", "text": "Nízkonákladová letecká společnost\n\nNízkonákladová letecká společnost (také low-cost, levná letecká společnost) nabízí leteckou přepravu za nižší ceny než klasická letecká společnost, protože stlačila své náklady tím, že výrazně omezila služby pro cestující. Letenky bývají velmi levné a v ceně letenek je obvykle jen přeprava jednoho kusu zavazadla do 10 kg. Všechny další služby jsou zpoplatněny vysokým poplatkem. Letadla bývají velice účelově a jednoduše zařízena a létají na krátké a střední vzdálenosti bez přestupů. Výstižným příkladem jsou společnost Ryanair, EasyJet nebo Wizz Air.\n\nK roku 2002 přepravily nízkonákladové aerolinie necelých 10 % cestujících v Evropě. K roku 2017 je podíl v celkové dopravě na tomto kontinentu přibližně 43 %.\n\n\n\nLetenky je ve většině případů možné rezervovat na webových stránkách dopravce a zaplatit přes Internet platební kartou. Některé společnosti umožňují za splnění určitých podmínek platbu i bankovním převodem. Většinou platí, že čím dříve si cestující letenku koupí, tím je levnější. Nízkonákladové aerolinky nevydávají papírové letenky, zákazníkovi je pouze e-mailem zaslán kód, který se spolu s cestovním dokladem na letišti prokáže.\n\nKaždá letecká společnost si stanovuje vlastní podmínky pro minimální čas k odbavení, je proto vždy nutné zkontrolovat na stránkách dopravce přesný čas, kdy se má cestující nejpozději dostavit. Odbavovací přepážka většinou otevírá dvě hodiny před odletem letadla a zavírá se hodinu až 30 minut před odletem.\n\nNěkteré aerolinky nepřidělují zákazníkům čísla sedadel, ale cestující vcházejí do letadla podle času odbavení a mohou si sami vybrat, kde chtějí sedět. Tento systém motivuje cestující, aby se dostavili s předstihem, aby si mohli vybrat nejlepší místa, což současně zrychluje odbavení.\n\nV ceně letenky je většinou jen jedno malé zavazadlo (nejčastěji kufr) vážící maximálně 10 kg, někdy je povoleno vzít dále i jednu malou tašku s nákupem ze speciálních letištních obchodů, kabelku nebo příruční tašku. Stejně jako klasické letecké společnosti i u nízkonákladových aerolinek je možné si vzít s sebou na palubu letadla jedno příruční zavazadlo a jedno nebo dvě zavazadla přepravit v úložném prostoru. Velká většina nízkonákladových aerolinek účtuje poplatek za každé zavazadlo vyžadující odbavení. Poplatek je nižší, pokud je zaplacen hned při rezervaci letenky, na letišti může být až desetinásobný.\n\nVšechny aerolinky stanovují váhový limit na zavazadla k odbavení – ve většině případů může být váha všech zavazadel maximálně 20 kg. Při překročení této hranice cestující zaplatí poplatek za každý kilogram navíc. Nízkonákladové letecké společnosti bývají při vybírání poplatku často přísnější než klasické aerolinky, zákazník musí někdy zaplatit i pouhý jeden kilogram navíc. Do limitu se obvykle nepočítají speciální zavazadla, jako jsou lyže, golfové hole nebo kolo. Za přepravu těchto věcí se obvykle platí zvláštní poplatek.\n\nU nízkonákladových společností cestující nedostává během letu zdarma žádné občerstvení, může si však zakoupit různé nápoje, sendviče, sladkosti, případně drobné dárky apod. Některé aerolinky umožňují prohlédnout si menu již při rezervaci a jídlo, které si cestující vybere, zaplatit rovnou s letenkou.\n\nHybridní model vzniká kombinací prvků dopravců pravidelných na straně jedné a nízkorozpočtových na straně druhé. Dnes hybridní společnosti převládají, klasických nízkonákladových je jen velmi málo. Schopnost nízkorozpočtových aerolinií fungovat na nižších nákladech se postupem času začala pomalu vytrácet. Tato ztráta se stala právě příčinou transformace na hybridní produkt. Další možnou příčinou zůstává fakt, že low cost dopravci se snaží všemožně proniknout na trh přepravců síťových i regionálních.\n\nPrapůvodním hybridem byla společnost Southwest Airlines v USA, v Evropě je za průkopníka považován britský easyJet. Ten se vyhýbá sekundárním letištím a létá na primární letiště. Tato strategie se vyplatila, jelikož na velká obchodní letiště létají klienti právě kvůli byznysu. Jedním z prvních, kteří se pustili do nějakých změn, byl dopravce Continental Lite. Jednalo se však pouze o krátkodobý experiment. Poté přišel US Air, který založil dceřinou společnost Metrojet. Také společnost Delta se pokoušela prorazit se svými odnožemi Delta Express a Song. Klasičtí přepravci si vytvářejí své nízkonákladové pobočky jako znak konkurence.\n\nBritská aerolinie British Airways se rozhodla založit nezávislou jednotku Go. Toto rozhodnutí bylo dosti zásadní, low cost společnost Go byla totiž velice úspěšná. Později však byla nabídnuta k odkupu konkurenčnímu EasyJet. Dalším příkladem je firma finská aerolinie Blue1 a její odnož Snowflake, která však trvala jen krátkou dobu. Někteří pravidelní dopravci se pokusili pro získání nových zákazníků toužících po nižších cenách přetransformovat v nízkorozpočtové. Jako příklad lze uvést Aer Lingus, který omezil náklady a rozšířil škálu svých služeb. Stejně tak České aerolinie začaly na palubě svých letadel nabízet občerstvení pouze za příplatek. Většina leteckých společností začala také prodávat letenky v několika tarifech, např. jen s příručním zavazadlem, přičemž částka za další, odbavené zavazadlo, je vyšší.\n\n"}
{"id": "111233", "url": "https://cs.wikipedia.org/wiki?curid=111233", "title": "Čachovice", "text": "Čachovice\n\nČachovice jsou obec ve Středočeském kraji v okrese Mladá Boleslav, 17 km jižně od Mladé Boleslavi. Žije zde obyvatel. Součástí obce je i vesnice Struhy.\n\nPrvní písemné zmínka o obci je z roku 1088 v soupisu majetku vyšehradské kapituly. V kronikách je uveden Bedřich z Čachovic, který vlastnil zdejší rozlehlý statek. O tomto zemanském rodu jsou zmínky až do roku 1340, kdy je poslední zmínka o potomkovi rodu Ješicovi z Čachovic. Další zmínky jsou až z 15. století, kdy je obec uváděna jako majetek pánů z Chlumu. V polovině 16. století byla obec vlastněna rodem Dovolů z Chocebuze. A právě Jindřich, první z tohoto rodu, byl tím, kdo nechal vložit Čachovice včetně zemanského dvora do zemských desk. Od Dovolů koupili obec i se statkem Valdštejnové. V dochovaných listinách se píše, že v roce 1595 byla v Čachovicích dřevěná tvrz. Roku 1611 koupil obec Linhart z Najperku a Čachovice byly spojeny s blízkou Vlkavou. Na místě bývalé tvrzi v areálu bývalého JZD dnes stojí stodola.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Čachovice s 520 obyvateli v roce 1932 byly evidovány tyto úřady, živnosti a obchody: sbor dobrovolných hasičů, lékař, biograf Sokol, dřevní průmysl, elektrotechnický závod, 2 obchody s umělými hnojivy, holič, 5 hostinců, kapelník, 2 krejčí, obchod s obuví Baťa, obuvník, velkoobchod s ovocem a zeleninou, pekař, obchod s peřím, pila, 6 rolníků, řezník, sadař, sedlář, 3 obchody se smíšeným zbožím, spořitelní a záložní spolek, 2 trafiky, 2 truhláři, 2 obchody s uhlím, zámečník, výroba zástěr, obchod se zemskými plodinami.\n\nVe vsi Struhy s 602 obyvateli (v roce 1932 samostatné vsi, ale která se později stala součástí Čachovic) byly evidovány tyto živnosti a obchody: cihelna, 3 hostince, 3 koláři, 2 kováři, krejčí, obuvník, pekař, 4 rolníci, 2 řezníci, 3 obchody se smíšeným zbožím, spořitelní a záložní spolek, 2 trafiky, truhlář.\n\nSilniční doprava\n\nObcí prochází silnice III. třídy. Ve vzdálenosti 1 km vede silnice I/38 Kolín - Nymburk - Mladá Boleslav - Doksy.\n\nŽelezniční doprava\n\nObec Čachovice leží na železniční trati 071 Nymburk - Mladá Boleslav. Jedná se o jednokolejnou celostátní trať, doprava byla na trati zahájena roku 1870. Přepravní zatížení tratě 071 v roce 2011 činí obousměrně 5 rychlíků a 10 osobních vlaků. Na území obce leží mezilehlá železniční stanice \"Čachovice\" (původně \"Vlkava\"), zastavují zde pouze osobní vlaky.\n\nAutobusová doprava\n\nObcí projížděly v pracovních dnech května 2011 autobusové linky\n\n\nV roce 2001 se v této obci a dalších nedalekých lokalitách (Milovice) točil film s názvem \"Harrisonovy květy\" pojednávající o životě reportérů, kteří se zúčastnili občanské války v Jugoslávii na počátku 90. let. Hlavní roli v tomto hollywoodském snímku obsadila Andie MacDowell.\n\n"}
{"id": "111235", "url": "https://cs.wikipedia.org/wiki?curid=111235", "title": "Alhaji Aliu Mahama", "text": "Alhaji Aliu Mahama\n\nAlhaji Aliu Mahama (3. března 1946, Yendi, Severní region Ghany — 16. listopadu 2012) byl od 7. ledna 2001 do 7. ledna 2009 viceprezidentem Ghany.\n\nV letech 1960–1967 studoval státní střední školu v Tamale. Poté vystudoval Universitu Kwame Nkrumaha, fakultu vědy a technologie. V letech 1967–1971 si vzdělání rozšířil ve městě Kumasi o bakalářský titul v oboru stavebních technologií.\n\nSvou kariéru zahájil v letech 1972–1975 v regionální kanceláři Státních stavebních společností v Bolgatanga jako inženýr/konstruktér. Poté byl jmenován asistentem regionálního managera. V této funkci byl v letech 1975–1976 poslán do regionální kanceláře společností v Koforidua. Tento post jej posunul do vrcholové politiky.\n\nByl jmenován regionálním managerem Severního regionu v Tamale v letech 1976–1982. Po roce 1982 byl zaměstnán v soukromé společnosti LIDRA jako vedoucí manager. V roce 1996 byl Alhaji Aliu Mahama zvolen předsedou Stavební asociace Severního regionu. Poté v roce 2000 pracoval jako ředitel ve společnosti Aluminus of the Ghana Institute of Management and Public Administration. Získal tak řadu ocenění ze svého oboru a začínal se zajímat o politiku.\n\nByl také ředitelem Economic Development Committee of the Tamale-Louisville Sister State Committee. Založil výbor středních škol v Severním regionu. Pro svou zálibu ve fotbale založil také Real Tamale United football Club.\n"}
{"id": "111237", "url": "https://cs.wikipedia.org/wiki?curid=111237", "title": "Koncepční model", "text": "Koncepční model\n\nKoncepční model je reprezentace systému vytvořená kompozicí konceptů, které pomáhají lidem chápat nebo simulovat subjekt, který model reprezentuje. Nejrozšířenější je chápání modelu jako něčeho, co v jistém smyslu zastupuje jinou entitu, která je v souvislosti s modelem považována za něco, co má být napodobeno – modelováno. Modelem pak tedy rozumíme nějakou entitu M, která pro určité účely zastupuje jinou entitu O (chápanou obvykle jako zdrojovou a tedy často označovanou jako originál či předloha). Požadujeme přitom, aby soudy vyvozené z entity M platily aspoň s jistou přijatelnou přibližností o entitě O. Mezi modelem a originelem tedy musí platit nějaký druh podobnosti, pro který je model vytvořen. Například tak, že z výsledků experimentů s modelem je možno usuzovat, jaké by byly výsledky odpovídajících experimentů provedených na originále. Použití modelů se obvykle říká modelování. Model může být vytvořen v lidském vědomí, ve vnějším abstraktním světě, v exaktním světě nebo v reálném světě.\n\nVytvoření modelu, kdy je originál z reálného světa, je podmíněno poznáním dotyčného originálu (z jistého hlediska a pro daný účel), tedy vytvořením jeho kognitivního modelu – znalostní model. Uvažujeme zde v tomto případě přirozené lidské poznání darované nám přírodou, kde filtrem poznání je vágnost. Kognitivní model je primárně vytvořen jako vnitropsychický (v lidském vědomí a asi i nevědomí, reprezentovaný v hypotetických vnitropsychických jazycích: představovém, pocitovém, přirozeném a jejich směsici), sekundárně pak může být formulován do vhodného (inherentně vágního) vnějšího sdělovacího jazyka (abstraktní struktury pro záznam informace), náčrtů, skic, přirozeného jazyka, vědeckého jazyka ….. Vzděláním v exaktní vědě může člověk získat schopnost používat umělé Newtonovo poznání a takto si vytvářet (umělé) vnitropsychické modely reálného světa a formulovat je do umělého formálního jazyka (matematika, formální logika, programovací jazyky) s mulovou vnitřní vágností, a tak je i exaktně sdělovat. Adresát přesně bez výhrad rozumí jejich významu.\n\nMá-li být model originálu z reálného světa vytvořen v exaktním světě (matematika, formální logika, programovací jazyky), je nutno učinit krok z reálného světa do světa exaktního viz Exaktní věda, tedy použít jediného prostředníka, který to umožňuje a kterému říkáme veličina. Poznání je pak Newtonovo umělé poznání (filtr poznání je diskrétní tvořený zvolenými veličinami – sítem, kterým tyto veličiny z reálného světa „vidíme “), kdy získané znalosti tvořící kognitivní model jsou reprezentovány jako matematické vztahy mezi (pro daný účel) zvolenými veličinami.. Jelikož se modely pojmenovávají podle použitého objektového jazyka, říká se mu matematický model. Pokud je použit jazyk formální logiky, modelu se říká logický a v případě použití programovacího jazyka, se mu říká počítačový model. Je tedy nutno si uvědomit, že např. i modelování struktur lidského mozku neuronovými sítěmi s použitím matematického nebo programovacího jazyka, se musí provádět prostřednictvím veličin.\n\nMá-li model originálu z reálného světa být vytvořen v reálném světě, je nutno přidat poznání entity reálného světa, která má být modelem. Jsou pak k dispozici dva kognitivní modely a to originálu a modelu, od nichž požadujeme, aby byly ve vztahu jisté, pro daný účel dostatečné podobnosti, které někdy říkáme analogie. Poznání obou reálných entit originálu i modelu musí být téhož typu, tedy buď přirozené, nebo umělé Newtonovo. Prostřednictvím svých kognitivních modelů jsou pro daný účel ve vztahu podobnosti přeneseně i jejich hmotní nositelé: originál a model. Přirozené poznání se použije např. pro sochařské dílo, nebo pro modely v architektuře a stavitelství, kdy ze znalosti vlastností papíru, dřívek, lepidel apod. tedy zejména konečného díla, se v jistém měřítku vytvoří model. Je třeba vědět (poznat), že se nedá např. vytvořit model železničního mostu ze včelího medu. Umělé Newtonovo poznání se použije v případě, že je třeba pomocí modelu řešit úkol formulovaný metodou exaktní vědy. Příkladem mohou být, dnes již téměř zapomenuté, analogové počítače, analogie mezi elektrickými a tepelnými jevy, různé experimenty v proudících plynných či tekutých médiích se zmenšenými modely studovaných objektů apod. Těmto modelům se říká modely přímé analogie, nebo analogony, někdy též fyzikální modely.\n\nPokud se tvoří model entity exaktního světa v exaktním světě, není třeba poznání, ale je třeba naučení se a porozumění. Příkladem může být převod matematicky reprezentovaného popisu úkolu řešeného exaktní vědou do vhodného programovacího jazyka, říkáme mu naprogramování té úlohy. Matematický model se tak mění na počítačový model.\n\nModel je reprezentace určitého objektu nebo systému, pojatá z určitého úhlu pohledu.\n\nVytváření abstraktních objektů se nazývá modelování.\nObor zájmové činnosti, zabývající se výrobou zmenšených, ale i zvětšených replik skutečných předmětů se nazývá modelářství.\n\nModel je sestaven na základě nashromážděných doposud známých informací a měl by ověřit správnost doposud známých faktů, provádět předpovědi, umožnit verifikaci předpovědí.\n\n"}
{"id": "111238", "url": "https://cs.wikipedia.org/wiki?curid=111238", "title": "Reforma Servia Tullia", "text": "Reforma Servia Tullia\n\nReforma Servia Tullia, jedná se o reformu, která měla proběhnout v Římě za vlády etruského krále Servia Tullia (asi 578 př. n. l. – 534 př. n. l.).\n\nPodle římské tradice Servius Tullius reformoval rozdělení obyvatelstva a rozdělil jej do šesti tříd, podle peněžního censu. Podle toho, jaký měli majetek, takovou měli váhu hlasu na shromážděních. Každá třída měla povinnost postavit určitý počet vojenských setin tzv. centurií a podle počtu těchto centurií se hlasovalo ve shromáždění všech dospělých mužů (comitia centuriata). \n\nNejvyšší třída (majetek přes 100 tisíc assů) financovala většinu centurií a měla tedy při hlasování zajištěnu většinu. Mimo tyto třídy zůstaly lidé, kteří měli majetek v hodnotě nižší než 11 tisíc (či 11 500) assů. To byl pravděpodobně velmi malý majetek. Tito lidé byli nazýváni proletarii, pravděpodobně protože vlastnili pouze svoje děti (proles = potomstvo).\n\nTato reforma se odehrála pravděpodobně později, protože první mince se na území Říma objevují až ve 4. století př. n. l.. Přesto se předpokládá, že reforma tohoto typu skutečně proběhla, ale byla založena na pozemkovém vlastnictví a nikoliv na vlastnictví finančním.\n\nS touto reformou bývá spojováno i rozdělení obyvatel z rodových tribunií na tribunie územní.\n"}
{"id": "111239", "url": "https://cs.wikipedia.org/wiki?curid=111239", "title": "Nova", "text": "Nova\n\nNova (lat. \"nova\", čes. \"nová\"), zastarale též nová hvězda, je označení pro astronomický jev, při němž se v důsledku náhlého spuštění termonukleární reakce (kataklyzmického výbuchu), způsobeného nahromaděním vodíkového a heliového plazmatu na povrchu bílého trpaslíka v soustavě těsné dvojhvězdy, hvězdný objekt prudce zvýší asi stotisíckrát až milionkrát svoji jasnost, tedy o 13 až 15 magnitud. Původní objekt bývá obvykle natolik slabý, že nemusel být pozorován. V přeneseném významu je termín nova používán též pro označení tohoto druhu hvězdných objektů. V tomto smyslu patří nova do třídy kataklyzmických proměnných hvězd.\n\nNova se tvoří z těsné dvojhvězdy, jejímž jedním členem je bílý trpaslík a druhým je buď hvězda hlavní posloupnosti nebo červený obr spalující normálním způsobem vodík na helium (tj. normální plazmová hvězda). Tento objekt se nazývá \"praenova\". V okamžiku, kdy vrchní vrstvy atmosféry normální plazmové hvězdy při rozpínání dosáhnou Rocheovy meze, začne plazma složená převážně z vodíku a helia přetékat do sféry gravitačního vlivu bílého trpaslíka, kde nejprve vytvoří akreční disk. V akrečním disku ztrácejí částice plazmatu turbulencí, třením a vyzařováním postupně svoji energii a klesají po spirále na povrch trpaslíka, kde se po dlouhou dobu, někdy až desetitisíce let, hromadí. Tato doba závisí zejména na rychlosti přenášení látky mezi hvězdami; obvykle však tato rychlost činí kolem 10 \"M\"/rok (\"M\" je hmotnost Slunce). Spodní vrstvy vznikající atmosféry bílého trpaslíka se vlivem jeho gravitace stlačují a tlak a teplota s přibývajícím množstvím přeneseného plazmatu rostou až dojde ke spuštění termonukleární reakce. Nejprve se normálním uhlíkovým cyklem nebo přímou proton-protonovou reakcí termonukleárně syntetizuje z vodíku helium. Tato reakce obvykle probíhá klidně a neprojevuje se významným zvyšováním jasnosti bílého trpaslíka. S dalším růstem tlaku a souběžně s tím i teploty až na 20 milionů kelvinů se však prudce rozhoří jiná termonukleární reakce, při které se izotop He začne měnit na těžší prvky. Rychlost, jakou tato druhá reakce nabíhá a později vyhasíná, je různá a podle ní rozlišujeme dva základní druhy nov: \"pomalé novy\" a \"rychlé novy\". U pomalých nov sice počáteční nárůst je rychlý, pak se výrazně zpomalí a maxima je dosaženo až za několik týdnů po prvním zjasnění. Také následný pokles trvá dlouho, půl roku až roky, než hvězdná velikost poklesne na hodnotu u praenovy. U rychlých nov je maxima jasnosti dosaženo během několika málo dní a pokles trvá pouze týdny, nejvýše půl roku. Množství energie, uvolněné při této termonukleární explozi, je prakticky u obou typů stejné a činí 6×10 J. Celkově se při vzplanutí novy termonukleárně přemění jen asi 5 % celkového množství látky získané bílým trpaslíkem akrecí.\n\nV průběhu intenzivní fáze zažehnutí heliové termonukleární reakce jsou horní vrstvy vodíkoheliové atmosféry odvrženy do prostoru rychlostmi až 2000 km/s a vytvářejí rozpínající se plynový obal, který může být v případě novy blízké ke Sluneční soustavě opticky pozorovatelný jako mlhovinový prstenec. Příkladem toho může být Nova Persei 1901 = GK Per. Tato fáze života novy se nazývá \"nebulární\" (tj. mlhovinová). Celkové množství takto vyvržené látky je vcelku zanedbatelné a leží v rozmezí od 10 do 10 \"M\" (nejčastěji kolem 10 \"M\"), takže celkově se ani hmotnost dvojhvězdné soustavy, ani samotného bílého trpaslíka prakticky nezmění. Kromě vodíku a helia vyvržený plyn obsahuje i těžší prvky jako uhlík, dusík, kyslík, neon a hořčík. Novy tak přispívají k obohacování mezihvězdného prostoru těžkými prvky, i když zanedbatelnou měrou ve srovnání se supernovami a červenými obry.\n\nPo návratu do výchozího stavu, který se nazývá \"postnova\", se proces přenosu látky z plazmové hvězdy na bílého trpaslíka obnoví a může tedy dojít k opětovnému vzplanutí novy. Takové novy, u kterých došlo v historické době k opakované explozi, se nazývají \"rekurentní novy\". Příkladem může být RS Ophiuchi, u které bylo pozorováno vzplanutí již šestkrát (v letech 1898, 1933, 1958, 1967, 1985 a zatím naposledy v roce 2006). Ty novy, u nichž v historické době není známo opakované vzplanutí, se nazývají \"klasické novy\". Z teoretických úvah však vyplývá, že pouze perioda opakovaných explozí je u nich značně velká a může ležet v rozmezí tisíců až milionů let.\n\nBylo zjištěno, že statistické rozdělení jejich absolutních hvězdných velikostí v maximu je bimodální, s hlavním maximem četnosti při −7,5 a s vedlejším maximem při −8,8. Kromě toho mají všechny novy přibližně 15 dní po dosažení maxima přibližně stejnou absolutní hvězdnou velikost, a to −5,5. Kromě toho může být upřesněna absolutní hvězdná velikost určité novy ze známého vztahu mezi ní a rychlostí poklesu jasu v čase (vztah MMRD, tj. Maximum Magnitude versus Rate of Decline).\n\nPorovnání pozorované hvězdné velikosti a odhadnuté absolutní hvězdné velikosti se dá pak použít podobně jako u cefeidy k určování vzdáleností nejbližších galaxií a to s podobnou přesností. Výhoda nov proti cefeidám je jejich větší absolutní hvězdná velikost (a jsou tedy pozorovatelné na větší vzdálenosti), nevýhodou je však jejich menší četnost výskytu.\n\nPři svém objevu je novám dáno jméno sestávající ze slova „Nova“ následovaného latinským názvem souhvězdí v němž byla objevena (v genitivu) a s připojením letopočtu roku, v němž vzplanuly (např. \"Nova Persei 1901\"). Toto jméno může být případně zkráceno tak, že místo slova nova se použije jen písmeno „N“ (bez tečky), následované mezinárodní zkratkou souhvězdí a letopočtem (např. \"N Per 1901\"). Později jim je přiděleno standardní označení proměnné hvězdy.\n\nAstronom Tycho Brahe pozoroval supernovu SN 1572 v souhvězdí Kasiopeji a svá zjištění publikoval ve spise \"De stella nova\" (lat. „O nové hvězdě“). Název této knihy dal za vznik i názvu této třídy astronomických objektů. V svém díle uvedl, že v případě, že by se jednalo o blízký objekt, musel by se mezi stálicemi (hvězdami) zřetelně pohybovat, a že tedy „nova“ musí být velmi vzdálená od Země. I když z dnešního hlediska je zásadní rozdíl mezi pojmy \"nova\" a \"supernova\", po dlouhou dobu astronomové mezi těmito druhy objektů nedělali rozdíl; teprve od 30. let 20. stol., kdy byla zjištěna jejich rozdílná fyzikální podstata, se začal používat i pojem \"supernova\".\n\n\n"}
{"id": "111241", "url": "https://cs.wikipedia.org/wiki?curid=111241", "title": "¥", "text": "¥\n\n¥ je znak, který se používá ke zkrácenému zápisu následujících měn:\n"}
{"id": "111253", "url": "https://cs.wikipedia.org/wiki?curid=111253", "title": "Max Hardcore", "text": "Max Hardcore\n\nMax Hardcore (* 10. srpna 1956 Racine, Wisconsin), vlastním jménem Paul F. Little, je kontroverzní americký pornoherec a producent pornografických filmů.\n\nMax Hardcore je jedním z mála pornoherců, kteří se proslavili až ve vyšším věku. Jeho filmy se vyznačují vysokou mírou obscénnosti, kterou v tomto ohledu převyšují naprostou většinu běžně dostupných pornografických filmů.\n\nZa svůj život čelil několika žalobám za obscénnost a napodobování dětské pornografie (v jeho filmech vystupují pornoherečky starší osmnácti let, které však svou vizáží záměrně napodobují mladší dívky).\n\nMax Hardcore natáčel i v České republice a jedna z pornografických scén se díky verbálnímu výkonu s ním vystupující české pornoherečky stala populární mezi částí uživatelů českého internetu.\n\nMax Hardcore je ve vztahu s Layla Rivera.\n\n\n"}
{"id": "111295", "url": "https://cs.wikipedia.org/wiki?curid=111295", "title": "Model", "text": "Model\n\nModel může mít více významů:\n\n\n\n\n\n\n"}
{"id": "111328", "url": "https://cs.wikipedia.org/wiki?curid=111328", "title": "Plataje", "text": "Plataje\n\nPlataje ( ) je vesnice ve Středním Řecku s 944 obyvateli a zároveň komunita která navíc zahrnuje i klášter Agias Triados se 3 obyvateli. Podle vesnice je pojmenovaná i obecní jednotka.\n\nObecní jednotka Plataje od roku 2011 zahrnuje 5 komunit. V závorkách je uveden počet obyvatel komunit a sídel.\n\nV antice byly Plataje městem v Bojótii, ve středním Řecku. Bylo rivalem Théb a spojencem Athén. Poblíž města se roku 479 př. n. l. odehrála jedna z klíčových bitev řecko-perských válek, jejíž výsledek odradil Peršany od dalších velkých dobyvatelských akcí. Archeologické naleziště se nachází severně od vesnice.\n\n"}
{"id": "111335", "url": "https://cs.wikipedia.org/wiki?curid=111335", "title": "Bitva u Platají", "text": "Bitva u Platají\n\nBitva u Platají v létě 479 př. n. l. byla jednou z klíčových bitev řecko-perských válek. Spojená řecká vojska Sparty, Athén a jejich spojenců v ní rozhodným způsobem porazila perskou armádu (a její řecké spojence) vedenou příbuzným krále králů Xerxa I., Mardoniem, a odsoudila tak k nezdaru snahu Peršanů podmanit si evropské řecké městské státy.\n\nPo porážce v námořní bitvě u Salamíny v září 480 př. n. l. se perský král Xerxés stáhl s velkou částí armády z řeckého území a v oblasti ponechal jen silné vojsko vedené Mardoniem, s příkazem, aby se počátkem příštího roku pokusilo znovu podniknout útok na jih. Mardonios se nejprve pokoušel využít sporů mezi Athénami a Spartou, ale s nevalným úspěchem – výsledkem nicméně bylo již druhé vyplenění Athén během necelého roku. Řekové se nyní opět sjednotili a rozhodli se čelit perskému nepříteli s využitím všech dostupných sil.\n\nMardoniova armáda o počtu cca 50 – 60 tisíc mužů (Hérodotos uvádí až 300 tisíc, ale jeho údaje jsou obvykle velmi nadnesené) si vybudovala opevněný tábor při řece Asopos. Řekové vedení Sparťanem Pausaniem se usadili na úpatí pohoří Kithairon. Základ jejich armády tvořilo pravděpodobně 5 000 spartských hoplítů, 8 000 Athéňanů, menší kontingent Korinťanů a malá skupinka Tegejců. K tomu pak ještě menší falangy z různých polis a pomocné sbory včetně spartských perioiků a heilótů – odhadem přibližně 30 tisíc mužů. Snad poprvé se spojily všechny hašteřící městské státečky.\n\nJiž předem bylo jasné, že Sparťané zaujmou tzv. „pozici cti“ na pravém křídle, a to nejen jakožto ocenění za hrdinnou obranu Thermopyl. Pozice cti byla považována za nejdůležitější místo ve falanze: hoplít měl štít na levé ruce a kryl tak bojovníka nalevo. Ovšem řady úplně na pravém kraji neměly krytí od nikoho a být zde vyžadovalo velikou odvahu a znamenalo zároveň i velkou čest. Udatnost zde postavených válečníků rozhodovala často o osudu celé falangy. Vedle Sparťanů stáli Athéňané, dále Tegejci, nicméně všechna řazení a přesuny nejsou z historických materiálů úplně jasné. Tak jako tak, postavení Řeků bylo co se týče defenzívy vynikající. Zaujaté obranné pozice skýtaly těžko dosažitelný cíl pro soupeřovu pěchotu a prakticky nemožný pro jízdu, hlavní zbraň perské armády. Nastala patová situace. Jestliže Mardonios nemohl zaútočit na držené pozice Řeků, Pausaniás se oprávněně obával střetu na planině, kde by mobilní kavalerie mohla pomalou falangu vymanévrovat. Navíc Řekům přicházely další posily z polis a neměli tudíž důvod ke spěchu.\n\nK úvodnímu střetu došlo chybou v řazení řeckých sil, když se oddíl Megařanů dostal do zranitelné pozice. Mardonios to zaregistroval a vyslal kavalerii vedenou Mesistiem, která zasypala Megařany mrakem šípů a značně zredukovala jejich počet. Úplnému masakru zabránili athénští lučištníci reagující na zoufalé volání o pomoc tím, že začali ostřelovat odkryté Peršany. Poté boj ustal. Jeho výsledkem bylo mnoho mrtvých Megařanů, zabitý Mesistios a také zjištění, že Pausaniás se svými jednotkami jen těžko může z kopce sestoupit.\n\nV další fázi střetnutí došlo k taktickému formování armád na obou stranách. Sparťané stáli proti elitním perským jednotkám, athénské falangy proti přeběhlickým hoplítům z Théb a Bojótie, Korinťané a vojáci z ostatních polis o trochu více vzad proti vojevůdci Artabazovi a jeho Baktrijcům. V napjatém klidu před bouří Mardonios nechal alespoň ostřelovat řecké pozice z větší dálky, ale tato činnost byla spíše symbolická, každopádně vojensky v podstatě neúčinná. Početnější Peršané by sice byli schopni na obou křídlech obkličovat Řeky, ale ne ve stávající situaci. Slabinou jinak dobré pozice Helénů byla ovšem závislost na dodávkách vody ze vzdáleného pramene. Mardonios to odhalil a vytrvalým napadáním zásobovacích vozů začal Pausania zahánět do úzkých.\n\nDvanáctého dne se stala situace pro Řeky neúnosnou. Bez zásobování by se nebyli schopni udržet. To byl důvod rozkazu, aby se v noci stáhla vojska postupně po oddílech k městu Plataje, kde byla možnost získat potřebný zdroj vody. Jako poslední měli odejít Sparťané s Tegejci. Celý manévr však nebyl dostatečně rychlý, a tak za úsvitu třináctého dne spatřil Mardonios poslední Řeky opouštějící své pozice. Pravděpodobně se domníval, že protivníkovu armádu rozbila řevnivost mezi jednotlivými polis. Okamžitě zareagoval, bleskurychle překročil most a vrhl se do nekompromisního útoku.\n\nSparťané reagující na nebezpečí v rychlosti srazili štíty s Tegejci a utvořili jednolitou falangu. Nebezpečí si všimli vzápětí i Athéňané a začali se vracet, stejně jako vzadu stojící Korinťané. Na Sparťany se nejdříve snesl mrak šípů, nicméně jejich zbroj a štíty je v první fázi ochránily. To už se ale na ně vrhala perská jízda i s osobní gardou Mardonia. Postupující athénská falanga se zaklínila v rovném boji s thébskou a nový střed, nyní korintský, byl pronikajícími Peršany zastaven za linií Sparty a Athén. Po dvou týdnech čekání se rozpoutal zuřivý a nemilosrdný boj, v němž měli Peršané zpočátku trumfy ve svých rukou.\n\nHlavní síla Peršanů se napřela do slabého středu protivníka, a ten začal logicky ustupovat. Silný spartský kontingent byl po bitvě, která zuřila celé ráno, oddělen od hlavního dění, a tak ustoupil zpět a vyčkával, neboť díky terénu se nemohl účinně zapojit. Bezmocní Korinťané se propadali do hloubi pole, Athéňané byli rádi, že bojovali vyrovnanou bitvu proti silné thébské falanze. A pak nastal zlom. Není zcela jasné, jak k němu došlo, teorií nabízejí historikové povícero.\n\nVe chvíli, kdy se hlavní elitní perský střed posunul ještě dále, prořídlý oddíl Tegejců, který byl vedle Sparťanů, se vyřítil do útoku na osobní gardu Mardonia. Do pohybu se dali i Sparťané. Když záložní oddíly perské těžké jízdy spatřily nebezpečí hrozící jejich veliteli, rozjely se na nepočetnou skupinku Tegejců. Jenomže narazily na pomalu pochodující falangy Sparťanů, kteří je s válečnou písní na rtech zastavili. Osobní garda Mardonia se sice obrátila proti postupujícím Tegejcům, ti se však se zarputilou zuřivostí probíjeli dál až k vrchnímu veliteli.\n\nZoufalí soupeři Sparťanů se marně snažili rozlomit neprostupnou hradbu falangy, což ocenil i jinak nekriticky prořecký Hérodotos. Médská zbroj neměla ovšem proti řeckým xifům šanci a byli to naopak Sparťané, kdo začal zatlačovat protivníka. Mezitím se jeden z posledních hoplítů tegejského oddílu probil až k Mardoniovi a usmrtil jej. V tu chvíli se vývoj zlomil definitivně. Peršané bez svého vůdce ztratili řád a začali podléhat panice. Jejich armáda se dala na ústup, jenž se rychle měnil v útěk, zvláště ve chvíli, kdy ke stažení zavelel i Artabazos, který jinak do bitvy vůbec nezasáhl – přestože měl k dispozici množství vojáků. I Korinťané, kteří již byli v prakticky beznadějném postavení a nebyli daleko od úplného chaosu, přešli do protiútoku, tím spíše Sparťané a zbytek Tegejců, který stál u zrodu zlomu. Nastal velký masakr, kterému kupodivu unikli Thébané, svádějící po celou dobu bitvy vyrovnaný souboj s Athéňany. Ačkoli ztráty Peršanů nejsou známy, byly nepochybně značné. Pozemní armáda krále Xerxa v Řecku byla zničena.\n\n\n"}
{"id": "111338", "url": "https://cs.wikipedia.org/wiki?curid=111338", "title": "Jaderná elektrárna Zwentendorf", "text": "Jaderná elektrárna Zwentendorf\n\nJaderná elektrárna Zwentendorf je nikdy nezprovozněná jaderná elektrárna v Rakousku poblíž města Zwentendorf an der Donau (Dolní Rakousko, zhruba 60 km severozápadně od Vídně). Je někdy označován jako pomník jaderné energetiky v Rakousku (\"„Atomkonserve Zwenti“\"). Měla mít jeden reaktor s výkonem 723 MW.\n\nVýstavba jaderné elektrárny byla zahájena v roce 1972 s masivní informační podporou rakouské vlády. Projekční výkon zdroje 700 MW měl pokrývat 10 % celkové energetické spotřeby Rakouska. Celkově se mělo vystavět 6 jaderných elektráren, výstavba pěti z nich nebyla nikdy uskutečněna.\nPo rozsáhlé diskusi ve sdělovacích prostředcích, zahájené vídeňským ekologickým aktivistou Walterem Soykou, se rakouská vláda rozhodla vyhlásit v roce 1978 referendum o zprovoznění hotové elektrárny, přičemž kancléř Bruno Kreisky spojil výsledek referenda se svým setrváním ve funkci. Toho využila část obyvatel k protestnímu hlasu proti sociálnědemokratické vládě a v referendu poměrem hlasů 50,47 : 49,53 % (rozdíl necelých 20 000 hlasů) zvítězili odpůrci zprovoznění. Účast v referendu činila cca 2/3 oprávněných voličů, mezi odpůrce zprovoznění se údajně zařadil i Konrad Lorenz. Kreisky však nakonec přesto vládl až do roku 1983.\n\nSoučasné využití budov a instalovaných technologií je minimální. V hlavní administrativní budově probíhá výuka četnické akademie. Potřebu generovaného výkonu rakouská vláda vyřešila vybudováním dvou bloků tepelné elektrárny Dürnrohr (756 MW). Pro její zásobování polským uhlím musely být rekonstruovány některé mosty ve Vídni, aby byla zachována potřebná splavná výška. Původní plány předpokládaly přestavbu zdroje Zwentendorf na paroplynový cyklus, ale k realizaci projektu nikdy nedošlo.\n\nV létě 2009 byly fasády budov a volná prostranství v areálu osazeny tisícem (300 fasády, 700 prostranství) solárních panelů, které celkem ročně vyrobí 180 000 kWh elektrické energie. Atomový Zwentendorf mohl dodávat zhruba 22 000krát větší množství.\n\n\n"}
{"id": "111339", "url": "https://cs.wikipedia.org/wiki?curid=111339", "title": "Horolezecké lano", "text": "Horolezecké lano\n\nHorolezecké lano slouží lezci k jištění při výstupu v těžkém horském terénu, při sportovním lezení na cvičných stěnách, lezení na ledu a pro další outdoorové aktivity, kde je nutné chránit osoby proti pádu. Jsou využívána i pro slanění (sestup pomocí lana) v místech, kde nelze použít klasický sestup z výšky – např. skalní (nebo jinou) stěnou.\n\nDnešní horolezecká lana jsou zhotovena z polyamidu, který má výborné pevnostní parametry, ale hlavně je jako jediný schopen efektivně tlumit rázové síly, které vznikají při zachycení pádu lezce. Tzv. dynamická lana jsou konstruována jako pletená s jádrem a opletem (systém Kernmantel).\n\nObdobnou konstrukci má i statické lano (lano s nízkou průtažností), které má při zatížení menší průtažnost a tím i výrazně menší schopnost tlumení rázových sil. Statické lano najde uplatnění při budování lanovek a statických jištění, používá se také jako lano pracovní.\n\nDělení dle Franka a Kubálka:\n\n\n\nZatímco na umělých stěnách obvykle stačí délka 30 až 40 metrů, ve skalním a horském terénu je většinou potřeba alespoň 50 a víc metrů. Horské a vícedélkové cesty se zajištěnými štandy bývají zpravidla dimenzovány na určitou délku lana, například 60 m.\nHorolezecká lana bývají vystavována náročným podmínkám, jako je například voda, sníh, led nebo písek, jež způsobují postupné mechanické a chemické opotřebení. V zimních podmínkách je například běžné, že lano zvlhne a voda v laně následně zmrzne, čímž může dojít ke zhoršení vlastností materiálu a horší manipulaci s lanem.\nVýrobci proto nabízejí různé úpravy povrchu a impregnace zabraňující navlhnutí nebo vniku nečistot skrz oplet. Existují také lana vyráběná speciálně pro lezení na umělých stěnách (tzv. indoor).\n\nHorolezecká lana byla v minulosti (cca do 60. let 20. století) vyráběna z přírodních materiálů (např. konopí, sisal, bavlna). Tato lana měla výrazně menší dynamickou pevnost a byla náchylná k hnilobě. Od průmyslového zavedení polyamidových vláken se již tyto materiály neužívají.\nK zlepšení vlastností horolezeckých lan se provádí různé chemické úpravy jejich vláken. Hlavně jsou chráněna proti vlhkosti, oděru a nečistotám.\n\nHorolezecká lana se zkouší absolvováním normových pádů na zkušebním pádostroji při předepsaném pádovém faktoru.\nNapř. zkoušené jednoduché lano musí bez přetržení absolvovat 5 normových pádů se zkušebním závažím z pevné hmoty (ocel, beton) o hmotnosti 80 kg.\nU dynamických horolezeckých lan není udávaná statická pevnost, ale je udávána pevnost dynamická – počet zachycených normových pádů.\n\n\n"}
{"id": "111341", "url": "https://cs.wikipedia.org/wiki?curid=111341", "title": "Triangulace (metodologie)", "text": "Triangulace (metodologie)\n\nTriangulace (jinak také integrovaný nebo bimodální výzkum) je v sociálních vědách označení pro kombinaci více metod v jedné studii o tomtéž tématu. Cílem kombinace nejméně dvou přístupů (nejčastěji kvalitativního a kvantitativního) je odstranění slabin jednotlivých metod, které by, pokud by byly použity samostatně, nebyly schopny odhalit některé aspekty zkoumaného předmětu. Nebezpečím kvantifikace je špatná interpretace získaných dat a odtrženost výsledků od reality, zatímco kvalitativní výzkum si většinou nemůže nárokovat takovou zobecňující sílu jako kvantitativní.\n\nPrimárním a stále platným účelem triangulace je zvýšení validity prováděného výzkumu. Nedostatky jednotlivých metod se kompenzují tím, že navrhované hypotézy nejsou vystaveny pouze jedinému, ale nejméně dvěma odlišným přístupům. Pokud hypotézy odolají konfrontaci v rámci různých paradigmat, je to známka jejich širší platnosti.\n\nNěkteří autoři (např. Nigel Fielding a Jane Fielding) toto použití triangulace zpochybňují. Poukazují však na to, že přestože pouhé kombinování odlišných přístupů nemusí nutně zvyšovat validitu, rozšiřuje množství zpracovávaných dat a umožňuje tak vytvoření úplnějšího obrazu zkoumaného jevu.\n\nVýznamný sociolog a metodolog Norman Denzin definuje čtyři typy strategie triangulace:\n\nTriangulace dat má zajistit validitu nasbíraných dat jejich porovnáním s daty získanými z druhého zdroje. Zahrnuje:\n\nPři triangulaci výzkumníků je ke sběru a analýze dat využito několik na sobě nezávislých badatelů.\n\nTriangulace teorií je užití více teoretických přístupů (marxismus, fenomenologie apod.) k interpretaci dat získaných výzkumem.\n\nMetodologická triangulace se dále dělí na dva subtypy:\n\nJednotlivé typy triangualce je mezi sebou možné dále kombinovat, například použitím dvou a více výzkumníků a dvou a více metod zároveň.\n\n\n\nPokud to nevyžaduje specifický výzkum, obecně platí, že v obou částech výzkumného projektu jsou zkoumány rozdílné subjekty a zkoumání se navzájem neovlivňují. Mělo by být možné oba výzkumy publikovat nezávisle na sobě.\n\nVýjimku představuje například plně integrovaný kombinovaný výzkum, během něhož jsou kvalitativní i kvantitativní metody užívány ve všech fázích projektu. Aby to bylo možné, je třeba data, s nimiž se pracuje, transformovat. Konverze kvalitativních dat v kvantitativní, tedy převod do číselných kódů, se nazývá quantitizing, opačný proces, tedy konverze kvantifikovaných dat do narativní podoby se nazývá qualitizing.\n\n\n"}
{"id": "111343", "url": "https://cs.wikipedia.org/wiki?curid=111343", "title": "Děkanát Karviná", "text": "Děkanát Karviná\n\nDěkanát Karviná je územní část ostravsko-opavské diecéze. V současné době jej tvoří 21 římskokatolických farností. Děkanem je P. ICDr. Mgr. Kalikst Jan Bernard Mryka OFM, farář ve Starém Bohumíně.\n\nStav z roku 2016\n\nˇUzemí děkanátu bylo historicky součástí vratislavské diecéze, po 2. světové válce (od roku 1947) bylo součástí její těšínské administratury. V roce 1977 se talo součástí olomoucké arcidiecéze, z níž bylo vyčleněno při vytvoření ostravsko-opavské diecéze v roce 1996.\n"}
{"id": "111354", "url": "https://cs.wikipedia.org/wiki?curid=111354", "title": "Drama v Livonsku", "text": "Drama v Livonsku\n\nDrama v Livonsku \"(1904, Un drame en Livonie)\" je méně známý dobrodružný detektivní román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Román vznikl již roku 1894, ale Verne pozdržel jeho vydání o deset let, aby v jeho příběhu nikdo nehledal paraelu k tehdy probíhající Dreyfusově aféře.\n\nPříběh knihy se odehrává na sklonku 19. století v Livonsku, což je historický název pro území dnešního Lotyšska a Estonska, které tehdy patřilo carskému Rusku. Na pozadí bojů Lotyšů a Litevců proti germanizačním snahám německé menšiny líčí Verne osud profesora Dimitrije Nikoleva, který je neprávem nařčen z loupežné vraždy bankovního sluhy Pocha nesoucího značnou peněžní částku Nikolevovu politickému odpůrci německému bankéři Johausenovi. Původcem obvinění je sám vrah, další Němec jménem Kroff, majitel noclehárny, kde byl Poch zavražděn. Johausen hodlá obvinění využít pro eliminaci svého protivníka a tak dojde politicky motivovanému justičnímu omylu.\n\nRomán zdaleka nepatří k tomu lepšímu, co Jules Verne napsal. Svědčí o tom i to, že svůj detektivní román autor vyřešil pouze pomocí \"„deus ex machina“\" - Nikolevova nevina nebyla prokázána žádným překvapivým odhalením, ale přiznáním vraha Kroffa umírajícího na plicní chorobu. V románu navíc autor prokazuje velmi vysokou míru neznalosti národnostní a politické situace v tehdejším Livonsku.\nKnihu \"Drama v Livonsku\" ilustroval Léon Benett.\nNa motivy románu natočil roku 1973 sovětský režisér Semjon Aranovič film \"Zlomená podkova (Сломанная подкова)\".\n\n\nK. Nosovský: Soupis československé literatury za léta 1901–1925 (SKN, 1933) uvádí chybně rok vydání 1901, který je samozřejmě nesmyslný (kniha by vyšla o 3 roky dříve než originál ve Francii). Přesto je tato skutečnost některými badateli přejímána jako fakt. E. Beaufort však začal vydávat svou edici až od roku 1913 a tento titul byl posledním vydaným (sv. 90).\n\n"}
{"id": "111356", "url": "https://cs.wikipedia.org/wiki?curid=111356", "title": "Francesco Bianchi", "text": "Francesco Bianchi\n\nFrancesco Giuseppe Bianchi (1752, Cremona – 27. listopadu 1810, Hammersmith) byl italský operní skladatel a hudební teoretik, představitel neapolské operní školy.\n\nNarodil se v Cremoně a studoval v Neapoli u Niccolò Jommelliho a Pasquale Cafara. Jeho první opera byla provedena v Cremoně roku 1772. V letech 1775 až 1778 působil jako první cembalista v Théatre-Italien v Paříži. V roce 1776 dosáhl titulu člena Filharmonické akademie v Bologni (Accademia Filarmonica di Bologna). Konkurz na místa kapelníka milánského Dómu sice nevyhrál, ale v letech 1782 až 1793 byl jeho prvním zástupcem.\n\nV letech 1785 až 1791 a pak 1793 až 1797 byl varhaníkem v chrámu sv. Marka v Benátkách. Zde také vedl a reorganizoval archiv církevní diecéze. V roce 1784 uvedl na scénu Teatro La Fenice operu „Il Disertor Francese“, která se setkala s velkým úspěchem i díky libretu, které satiricky reagovalo na události té doby. Na téže scéně slavil další úspěchy řadou oper, z nichž patrně největší sklidila opera „Tarara o sia La virtù premiata“. V Neapoli měla mimořádný ohlas opera „La vendetta di Nino“.\n\nV letech 1795 až 1802 působil v Londýně, kde pro Royal Opera House v Covent Garden zkomponoval 14 oper, většinou na mimořádně kvalitní texty Lorenza da Ponte. V roce 1798 se stal ředitelem divadla v Dublinu. Po roce 1802 se stal prakticky světoběžníkem. Uváděl své opery v celé Evropě, nejčastěji ovšem v Paříži a Londýně.\n\nPřes všechny úspěchy Francesco Bianchi trpěl častými depresemi a 27. listopadu 1810 spáchal sebevraždu v malé obci Hammersmith v blízkosti Londýna.\n\nFrancesco Bianchi proslul zejména jako operní skladatel. Zkomponoval téměř 80 jevištních děl. Jeho přínos spočívá zejména v rozvoji žánru lyrické opery, jehož byl hlavním představitelem. Kromě opery se věnoval i církevní hudbě. Zkomponoval řadu mší (pouze jediné Rekviem: „Sequenza Dei Morti“), kantát, 4 oratoria, a neopomíjel ani tvorbu instrumentální.\n\nJe autorem nebo spoluautorem pěti teoretických prací, které zůstaly vesměs v rukopise s výjimkou „Trattato d'armonia teorico pratico“, která byla otištěna až po jeho smrti v časopise Quarterly Musical Review v letech 1820–1821.\n\n\n\n"}
{"id": "111357", "url": "https://cs.wikipedia.org/wiki?curid=111357", "title": "Regál", "text": "Regál\n\nRegál (z lat. \"regalis\", královský) může znamenat: \n\n"}
{"id": "111358", "url": "https://cs.wikipedia.org/wiki?curid=111358", "title": "Triangulace (rozcestník)", "text": "Triangulace (rozcestník)\n\nTriangulace má tyto významy:\n\n\n"}
{"id": "111359", "url": "https://cs.wikipedia.org/wiki?curid=111359", "title": "Parallel (video)", "text": "Parallel (video)\n\nParallel je video kompilace kapely R.E.M. obsahující obsahující propagační videoklipy k písním z alb \"Monster\" a \"Automatic for the People\". Na videu vyšlo \"Parallel\" 30. května 1995 a na DVD 22. srpna 2000, obojí u labelu Warner Brothers. \n\nKompilace, která má asi 70 minut obsahuje všechny videoklipy, které vyšly k singlům z alb \"Monster\" a \"Automatic for the People\" (např. „\"Man on the Moon\"“, „\"Everybody Hurts\"“, „\"The Sidewinder Sleeps Tonite\"“ a „\"What's the Frequency, Kenneth?\"“), několik avantgardních klipů v délce od dvou do deseti minut vložené mezi písně a také A-Z kapely R.E.M. na konci kompilace.\n\nDVD neobsahuje žádné bonusy, ale je možno si k písním zapnout titulky. Audio na DVD-5 je v PCM Stereo. DVD bylo ve Velké Británii cenzory označeno jako „15+“ kvůli nahotě v „\"Nightswimming\"“.\n\n"}
{"id": "111360", "url": "https://cs.wikipedia.org/wiki?curid=111360", "title": "Perfect Square", "text": "Perfect Square\n\nPerfect Square je DVD kapely R.E.M., na kterém je zaznamenán koncert z 19. července 2003 v Bowling Green ve Wiesbadenu v Německu. U labelu Warner Brothers vyšlo 9. března 2004.\n\n"}
{"id": "111361", "url": "https://cs.wikipedia.org/wiki?curid=111361", "title": "Akce Bororo", "text": "Akce Bororo\n\nAkce Bororo je československý sci-fi film režiséra Otakara Fuky z roku 1972. Pojednává o setkání s mimozemskou civilizací a tajemném léku z Amazonie. Scénář byl napsán volně dle románu \"Expedice Élauné\" od Miroslava Hanuše.\n\nNa začátku filmu je v pozůstalosti cestovatele Friče nalezena zmínka o zázračném indiánském léku. Kromě českého vědce pátrají po tomto léku i zahraniční špióni a krásná mimozemšťanka. Ukáže se, že lék je nadějí pro záchranu mimozemské civilizace. Proto po něm dva mimozemšťané pátrají. Při svém pátrání zahynou, ale krátce na to se na Zemi objeví jejich nástupci. Pátrání pak pokračuje jak v Československu, tak v Brazílii.\n\nFilm sám o sobě není nijak komplikovaný ani rafinovaný. To ostatně nebyla většina filmů té doby. Hvězdné na něm jsou herecké výkony – Božidara Turzonovová se svou měkkou češtinou a uvěřitelnou zranitelností jednoznačně kraluje. Dámy, mimochodem skvělá instruktáž co dělat, nabouráte-li auto. Seturi je jasný odkaz na Spocka ze Star Treku. Vlastimilu Brodskému věříte, že touží objevit planety kolem Mayi. Západní farmaceutičtí agenti jsou jaksepatří prohnilí, až se jeden pousměje. Film dále těží z dobře vybudované atmosféry prostředí. Opravdu jste v jižní Americe, plovoucí mrtvola v řece je jedním z nejlepších hororových efektů socialistického filmu a záběry z přeletu nad Tatrami jsou nádherné. Politika do filmu prosakuje jen v omezené míře, svazákem je jen hlavní hrdina. A to ještě ne moc. Příjemná, odpočinková a nezatěžující zápletka.\n\nFilm dostal mnohem menší rozpočet, než kolik se z výsledku zdá. Amazonka se točila na slepém rameni Dunaje a záběry z Rio de Janeira přivezla československá fotbalová výprava. Při točení scény přistání mateřské lodi zavládla soudnost a výsledek neurazí.\n\nFilm byl spolu s Morgianou „oceněný“ jako nejhorší film roku. Tehdejší kritika žánru sci-fi nepřála a vzhledem k politické situaci v době točení snímku se film ani nemohl dotknout „existenčních“ témat, jak se u sci-fi čeká. Nicméně, je to jeden z mála pravých českých vědeckofantastických filmů a své místo si na čestné poličce zaslouží.\n\nV pozůstalosti cestovatele Friče je doktorem Junkem, který se zná s paní Fričovou, nalezena zmínka o zázračném indiánském léku. Po tomto léku pátrají i dva mimozemšťané, Seturi a Ori-Ana, kteří Junka sledují. Aby se Ori-Ana dostala do Junkovy blízkosti, „náhodou“ mu nabourá auto. Junkovi se představí jako Zuzana Kettnerová, která žije s rodiči v Brazílii. Junek Ori-Anu pozve do restaurace. Když se spolu procházejí, Junek se podivuje nad tím, že jí nevadí intenzivní letní světlo, načež mu Ori-Ana odpoví, že je na intenzivní světlo zvyklá, protože u nich doma je světlo ještě intenzivnější. Junek se do Ori-Any zamiluje a stráví spolu nějaký čas v Tatrách. Junek s Ori-Anou navštíví dr.Burgera, astronoma, který se zajímá o hvězdu Mayu, neboť se domnívá, že by okolo ní mohli obíhat planety. Ori-Ana se podívá do dalekohledu a Burgerovi vypráví, že okolo Mayi obíhají dvě planety a popíše mu je. Burger jí ale nevěří. V Tatrách zjistí dr.Junek náhodou, že Ori-Aniny sluneční brýle jsou vlastně fotoaparát, na kterém jsou zachyceny různé snímky Junka. Rovněž nachází fotografie stromu Bororo a pochopí, proč se Oriana snažila využít jeho známosti s paní Fričovou. U Fričů pak změní v mapě polohu kmenu Bororo a snaží se tak svést Orianu na falešnou stopu. Ori-Ana pak tuto mapu nachází v deníku Alberta Friče a se Seturim odléta do jižní Ameriky. Do jižní Ameriky odlétá i dr.Junek, aby zjistil, že v místech, kde má žít kmen Bororo, stojí hlavní město Brazílie. Proto alespoň navštíví doma Zuzanu Kettnerovou (Orianu), načež zjistí, že žena, kterou v Praze pod tímto jménem poznal, je někdo úplně jiný.\n\nPo Junkově návratu do Československa ho opět kontaktuje Ori-Ana a Seturi. Junek Orianu donutí k vysvětlení její činnosti, nevěří však, že se jedná o mimozemšťanku.\n\nOri-Ana požádá Junka, aby ji vzal na místo, kde má přistát kosmická loď mimozemšťanů. Cestou jsou přepadeni cizímí agenty, přičemž Junek uprchne a Seturi je, při pokusu zachránit Orianu, zastřelen. Paní Fričové se rozstoná pes, a tak mu dá lék, který jí zbyl po manželovi. Junek se rozhodne lék prozkoumat a s kolegou provedou experiment. Ten ale dopadne katastrofálně, načež si Junek uvědomí, že za to může voda, protože ve Fričově pozůstalosti je o léku zmínka, že „stačí jenom kapička vody navíc a Bororo už ne život, Bororo pak nic“. Dojdou k závěru, že to je důvod, proč Frič nechtěl lék zpřístupnit pro veřejnost, neboť by mohl být použit jako účinná zbraň.\n\nOri-Ana pátrá po Junkovi u paní Fričové, kde se dozví, že Dr. Junek asi zkoumá v laboratoři starý indianský lék, který mu dala. Ori-Ana vyhledá na hvězdárně Dr. Burgera a žádá jej o pomoc a nakontaktování na Junka. Cestou vlakem za dr. Junkem je agenty otrávena a skončí v nemocnici, kde jí však lékaři nedokážou pomoci. Burger informuje o situaci Junka, který se snaží Ori-Anu zachránit Bororem. Ona to však odmítne a umírá. Při následné honičce agentů s Dr. Junkem agenti zahynou.\n\nJunek se vrátí k práci ve výzkumné laboratoři. Po nějaké době je mu oznámeno, že má návštěvu. Tou návštěvou jsou dvojníci Seturiho a Ori-Any.\n\n\n"}
{"id": "111362", "url": "https://cs.wikipedia.org/wiki?curid=111362", "title": "Vlastní vektory a vlastní čísla", "text": "Vlastní vektory a vlastní čísla\n\nJako vlastní vektor lineárního operátoru se označuje nenulový vektor, jenž se po transformaci tímto operátorem mění jen o násobek skaláru. Geometricky se tato změna projeví zvětšením/zmenšením vektoru bez změny směru s výjimkou obrácení směru vektoru při násobení záporným skalárem. Koeficient, kterým se při této transformaci násobí velikost vlastního vektoru, se nazývá vlastní číslo (nebo vlastní hodnota nebo charakteristické číslo) přidružené či příslušné tomuto vlastnímu vektoru. Množina vlastních vektorů, které náleží stejnému vlastnímu číslu, se nazývá vlastní prostor operátoru přidružený k danému vlastnímu číslu.\n\nVlastní vektor může mít v konkrétních aplikacích i jiná označení, je například zvykem říkat \"vlastní řešení\" (pokud je vektor řešením nějaké rovnice), \"vlastní funkce\" (pokud jde o funkci), \"vlastní stav\" (pokud vektor popisuje kvantový stav) apod.\n\nVlastní čísla a vlastní vektory hrají důležitou roli nejen v lineární algebře, ale i funkcionální analýze, kybernetice nebo v kvantové fyzice.\n\nVlastní vektor lineárního operátoru formula_1 je takový nenulový vektor u, pro který existuje číslo formula_2 tak, že platí:\n\nČíslo formula_2 se nazývá vlastní číslo (též charakteristické číslo) operátoru formula_5 a formula_6 vlastní vektor operátoru formula_5 příslušný vlastní hodnotě formula_2.\n\nV kvantové mechanice se často lze setkat se zápisem\nformula_9\nanebo\nformula_10\nkde formula_11 označuje operátor a \"A\" příslušné vlastní číslo.\nOperátor formula_11 je často diferenciální operátor na nějakém prostoru funkcí nebo distribucí.\n\nNechť formula_5 je zadaná reálná nebo komplexní čtvercová matice formula_14, formula_6 je sloupcový vektor délky formula_16 a formula_2 je reálné nebo komplexní číslo. Rovnice formula_3, jejíž levou stranu chápeme jako násobení matice vektorem a pravou stranu jako násobení skaláru vektorem, obsahuje známou matici formula_5 a neznámé veličiny formula_6 a formula_2. Tato maticová rovnice se dá přepsat jako soustava lineárních rovnic\npro formula_23.\n\nProměnnou formula_6 na pravé straně lze pomocí Kroneckerova delta vyjádřit jako\n\nDosazením do předchozího vztahu pak dostaneme\ncož lze vyjádřit maticově jako\nkde formula_28 je jednotková matice. Na tento vztah lze nahlížet jako na homogenní soustavu lineárních algebraických rovnic o formula_16 neznámých. Ta má netriviální (nenulové) řešení právě tehdy, když je matice soustavy singulární, tzn. platí\ncož lze rozepsat\n\nTato rovnice se nazývá charakteristická rovnice. Rovnice podobného typu bývají také označovány jako sekulární rovnice, protože dříve sloužily k výpočtům pohybů planet (jejich odchylek od eliptických drah).\n\nPolynom na levé straně této rovnice se nazývá \"charakteristický polynom\" matice formula_5 a jeho kořeny jsou vlastními čísly matice formula_5. Proto má matice formula_5 vždy formula_16 vlastních čísel, z nichž se některá mohou opakovat. Počet opakování, tj. násobnost kořene charakteristického polynomu nazýváme algebraickou násobností vlastního čísla.\n\nVlastní vektory matice formula_5 vyhovují rovnici formula_27 pro jednotlivá vlastní čísla.\n\nLibovolný nenulový násobek vlastního vektoru je rovněž vlastním vektorem, není však považován za jiný vlastní vektor. Ke kořenu charakteristického polynomu násobnosti formula_38 existuje nejvýše formula_38 vzájemně lineárně nezávislých vlastních vektorů. Počet lineárně nezávislých vlastních vektorů odpovídajících vlastnímu číslu formula_2, tj. formula_41 se nazývá geometrická násobnost vlastního čísla.\n\nVztah mezi algebraickou a geometrickou násobností lze snadno nahlédnout pomocí Jordanova rozkladu matice.\n\nUrčete vlastní čísla a vlastní vektory matice\n\nCharakteristická rovnice má tvar\nPo jejím rozepsání (tedy jednoduše vyčíslíme determinant a položíme jej roven nule) dostaneme kvadratickou rovnici\n\nŘešením této rovnice získáme vlastní čísla\n\nVlastní vektor formula_46 příslušný vlastní hodnotě formula_47 získáme řešením soustavy lineárních rovnic\nŘešením této rovnice je např. vektor\n\nVlastní vektor formula_50 příslušný vlastní hodnotě formula_51 získáme řešením soustavy lineárních rovnic\nŘešením této rovnice je např. vektor\n\n\nJako spektrum omezeného lineárního operátoru formula_5 se označuje množina komplexních čísel formula_2, pro které není operátor formula_80 invertovatelný. Množina všech vlastních čísel tvoří část spektra operátoru. Tato část se nazývá bodové (diskrétní) spektrum. V případě konečnorozměrných operátorů (čtvercových matic konečných rozměrů) je celé spektrum bodové. U nekonečněrozměrných operátorů mohou existovat i další části spektra, které nejsou bodové.\n\nPokud ke každému vlastnímu číslu formula_81 přísluší právě jedna vlastní funkce formula_82, pak říkáme, že operátor má \"prosté (nedegenerované) spektrum\".\n\nPokud některým vlastním číslům formula_81 přísluší několik lineárně nezávislých vlastní funkcí formula_84, tzn.\nkde formula_86, pak hovoříme o \"degenerovaném spektru\". Počet lineárně nezávislých funkcí formula_87 se nazývá \"násobností (stupněm) degenerace\".\n\n"}
{"id": "111367", "url": "https://cs.wikipedia.org/wiki?curid=111367", "title": "Vladimír Mlynář", "text": "Vladimír Mlynář\n\nVladimír Mlynář (* 15. ledna 1966 Praha) je bývalý novinář a politik, v letech 1994–1997 šéfredaktor časopisu \"Respekt\", na přelomu 20. a 21. století poslanec Poslanecké sněmovny za Unii svobody, roku 1998 ministr bez portfeje ve vládě Josefa Tošovského a v letech 2002–2005 ministr informatiky ve vládě Vladimíra Špidly a vládě Stanislava Grosse. V současnosti ředitel komunikace investiční skupiny PPF.\n\nJe synem profesorky ekonomie na pražské VŠE Rity Klímové (v letech 1990–1991 československé velvyslankyně v USA) a bývalého reformního komunisty (později disidenta) Zdeňka Mlynáře. Má starší sestru Milenu. Jeho dědeček Stanislav Budín byl českým novinářem a v šedesátých letech šéfredaktorem časopisu \"Reportér\". Kvůli svému původu nebyl Vladimír Mlynář za normalizace přijat na vysokou školu, podepsal Chartu 77 a živil se jako sanitář ve Všeobecné fakultní nemocnici na Strahově. V srpnu 1989 začal pracovat jako kotelník motolské nemocnice.\n\nV osmdesátých letech byl aktivním členem protikomunistické opozice. Byl spoluzakladatelem samizdatových \"Lidových novin\", po roce 1989 redaktorem \"Lidových novin\", z jejichž redakce odešel v říjnu 1990. V roce 1991 absolvoval studijní pobyt v USA. Od roku 1991 působil jako redaktor a později šéfredaktor 1994–1997 časopisu \"Respekt\" a moderátor televizního diskusního pořadu \"Respektování\". V roce 1997 mu byla udělena Cena Ferdinanda Peroutky.\n\nKoncem roku 1997 odešel z žurnalistiky a vstoupil do aktivního politického života. Již od prosince 1997 začal působit jako poradce designovaného předsedy vlády Josefa Tošovského. 6. března 1998 se stal členem nově vzniklé Unie svobody. Spolu s lidmi jako Petr Matějů patřil mezi členy US, kteří do ní nepřestoupili z ODS, ale byli do té doby nestraníky, mimo aktivní politiku. Již předtím byl (zpočátku formálně coby nestraník) od 2. ledna 1998 do 17. července 1998 ministrem bez portfeje pověřeným funkcí mluvčího vlády ve vládě Josefa Tošovského. Ve funkci ministra byl mimo jiné odpovědný za národnostní menšiny, angažoval se například v záležitosti zřízení památníku na místě koncentračního tábora v Letech u Písku.\n\nVe volbách v roce 1998 byl zvolen do poslanecké sněmovny za Unii svobody (volební obvod Praha). Byl členem sněmovního petičního výboru, v letech 2001-2002 místopředsedou volebního výboru a roku 1998 krátce i členem organizačního výboru. Zasedal v podvýboru pro telekomunikace, pošty a informační systémy a podvýboru pro mediální legislativu. Od června do září 1998 předsedal poslaneckému klubu Unie svobody. Po volbách v roce 1998 patřil v rámci Unie svobody k stoupencům vládní spolupráce s ČSSD a naopak odpůrcům koalice s ODS. V tomto se lišil od stanoviska předsedy Unie svobody Jana Rumla. Rumlovo stanovisko se mu ale změnit nepodařilo a Unie svobody zůstala mimo vládu.\n\nOd února 1999 do února 2000 zastával funkci místopředsedy Unie svobody a v období únor 2000 – červen 2001 prvního místopředsedy této strany. Opakovaně se ale objevoval jako možný či faktický uchazeč o nejvyšší post ve straně. Na 3. republikovém shromáždění Unie svobody v únoru 1999 čelil tehdejší předseda strany Jan Ruml jisté kritice. Padl tehdy návrh z pléna, aby proti němu Mlynář kandidoval. Ten to ale odmítl a Ruml obhájil předsednický post ziskem 83 % hlasů. Již v prosinci 1999 ale Ruml ohlásil svou rezignaci. 4. republikové shromáždění Unie svobody v únoru 2000 následně volilo nového předsedu. Kandidoval Vladimír Mlynář a Karel Kühnl. Kühnl získal 69 % hlasů a porazil výrazným způsobem Mlynáře. O nejvyšší post ve straně se Mlynář pokoušel ještě jednou, na 6. republikovém shromáždění US v červnu 2001. Karel Kühnl se mezitím totiž stal volebním lídrem Čtyřkoalice. O uvolněnou funkci v čele strany usiloval Mlynář a Hana Marvanová. Ta nakonec těsným způsobem zvítězila (137 hlasů pro ni versus 130 hlasů pro Mlynáře).\n\nV letech 2001–2002 patřil v Unii svobody-DEU k pragmatickému křídlu (podobně jako Ivan Pilip), zatímco Hana Marvanová byla důsledněji pravicová a kritická k pokračování spolupráce s lidovci i k možnosti koalice s ČSSD. Ve volbách v roce 2002 obhájil poslanecký mandát. Na poslanecké křeslo rezignoval v červnu 2003. Dominantní ale byly jeho aktivity ve vládě. Od 15. července 2002 působil jako ministr informatiky České republiky ve vládě Vladimíra Špidly. Portfolio si udržel i v následující vládě Stanislava Grosse. Za jeho éry byl například vybudován Portál veřejné správy nebo přijat nový telekomunikační zákon, který liberalizoval telekomunikační trh v ČR. V dubnu 2005 po koaliční krizi způsobené nevyjasněnými majetkovými poměry premiéra Stanislava Grosse podal demisi na protest proti tomu, že strana Unie svobody - Demokratická unie nevystoupila z vlády.\n\nV letech 2005–2007 pobýval na stipendijním pobytu v USA. V roce 2006 z Unie svobody vystoupil. Potom se zabýval podle svých slov „konzultační činností“ v oblasti telekomunikací a eGovernmentu. Byl šéfporadcem premiéra Jana Fischera a nyní pracuje v investiční skupině PPF. Jeho přestup z veřejného do soukromého sektoru vyvolal v médiích otázku, jestli by neměly být tyto přestupy možné až po určité době.\n\nMinisterstvo informatiky v roce 2003 pod Mlynářovým vedením vyčlenilo 7,5 miliónu korun na založení firmy Testcom servis, s. r. o., která měla provozovat \"Portál veřejné správy\". Šlo o dceřinou firmu společnosti Testcom, která je příspěvkovou organizací ministerstva. Zákon přitom zakazoval příspěvkovým organizacím ministerstva zakládat a financovat soukromé společnosti. Podpisem smlouvy, kterou svěřil firmě Testcom servis správu portálu, měl Mlynář údajně napomoci porušit zákon.\n\nMlynář svou vinu od počátku popíral. Poukazoval na to, že založená společnost byla vždy ve vlastnictví státu a zákon proto porušen nebyl. Říkal, že Testcom servis byl takto uznán i krajským obchodním soudem. Podpisem smlouvy s touto firmou státu nevznikla žádná škoda. Na svých stránkách www.mlynar.cz zveřejnil kompletní protokoly z průběhu soudního jednání.\n\nDne 24. ledna 2007 byl odsouzen soudkyní Městského soudu v Praze Silvií Slepičkovou k nepodmíněnému trestu pět a půl roku vězení. Spolu s Mlynářem byli odsouzení také Dušan Chmelíček (bývalý ředitel Testcomu) a Vít Novotný (bývalý náměstek ředitele Testcomu). Obžalovaní se odvolali a Vrchní soud v Praze je 28.11.2007 kompletně zprostil obžaloby. Vrchní soud navíc konstatoval, že vůbec nedošlo k trestnému činu a soud I. stupně poškodil Mlynářova práva na obhajobu. Nejvyšší státní zástupkyně Renata Vesecká proti rozsudku vrchního soudu podala dovolání k Nejvyššímu soudu. Toto dovolání Nejvyšší soud v prosinci 2008 zamítl a potvrdil, že k žádnému trestnému činu nedošlo.\n\nJe podruhé ženatý, s manželkou Pavlínou má syna Jakuba a Adama, z prvního manželství má dva dospělé syny (Vojtěcha a Václava).\n\n"}
{"id": "111371", "url": "https://cs.wikipedia.org/wiki?curid=111371", "title": "Subwoofer", "text": "Subwoofer\n\nSubwoofer, neboli sub-bassová jednotka, je reprosoustava určená pro reprodukci zvuku nízkých frekvencí. Jedná se o frekvence od spodního okraje akustického pásma, tedy od asi 20 Hz, do dělící horní frekvence, která v praxi bývá nastavena v rozmezí přibližně od 50 Hz do 250 Hz. Nad dělící frekvencí už pracují jen ostatní reprosoustavy v daném ozvučovacím systému. Toto řešení využívá jevu, že člověk je schopen jen špatně nebo vůbec lokalizovat směr, odkud zvuk nízkých frekvencí přichází.\nSubwoofer může být jak pro stereo, tak i vícekanálovou reprodukci použit jen jeden, při zachování vyhovujících vlastností ozvučení. Reprosoustavy pro přenos ostatních částí zvukového spektra mohou být menší, levnější a vhodněji umístěné s ohledem na poslechový prostor.\n\nDělící frekvence bývá u levnějších systémů domácího kina, takzvaných All-In-One (AIO – vše v jednom), nastavena pevně na určitou frekvenci. U lepších subwooferů bývá zpravidla možnost dělící frekvenci a jiné parametry nastavit.\n\nK věrné reprodukci takto nízkých frekvencí je zapotřebí dostatečně velký reproduktor v dostatečně dimenzované ozvučnici. Proto subwoofer mívá většinou větší rozměry, než reprosoustavy pro přenos vyšších frekvencí. Ozvučnice subwooferů bývá nejčastěji bassreflexová (Helmholtzův rezonátor) nebo typu transmission line, zřídka pak uzavřená (bandpass design) - především z rozměrových důvodů.\n\nPři poslechu hudby nebo jiných nahrávek, u kterých je požadavek na co nejvěrnější reprodukci, je potřeba, aby poslechové zařízení splňovalo několik parametrů. Mimo jiné musí umožňovat věrnou reprodukci v celém pro člověka slyšitelém frekvenčním rozsahu (akustickém pásmu) i na jeho okrajích. Zvuky o nízkých frekvencích jsou infrazvuky, častěji se však používá pojem sub-sonické nebo sub-akustické frekvence. Ty vnímá člověk celým tělem a jsou důležité při vnímání dění kolem člověka.\n\nV minulosti se subwoofery příliš nepoužívaly a jejich funkci obstarávaly dostatečně dimenzované basové reproduktory vestavěné do společných skříní s ostatními reproduktory. Oddělení samostatného subwooferu umožnilo rozměry reprosoustav velmi zredukovat, protože jejich rozměry byly diktovány především přenosem nízkých frekvencí.\n\nV dnešní době se pro domácí použití dodávají systémy se subwooferem i bez něj. Ve druhém případě musejí být však reprosoustavy dostatečně velké, pokud mají přenést i nejhlubší frekvence.\n\nPasivní subwoofer je reprosoustava, v jejíž ozvučnici je osazen reproduktor nebo reproduktory (2, výjimečně i více ks) a někdy také pasivní reproduktorová výhybka. Pro svou funkci potřebuje dostatečně výkonný zesilovač, popř. aktivní (elektronický) filtr k přesnějšímu naladění dělicí frekvence a dalších parametrů. Při použití pasivního subwooferu spolu s koncovým zesilovačem je třeba dbát na přesné sladění elektrických parametrů, aby byla docílena maximální účinnost a zároveň nedošlo k poškození reproduktoru nebo zesilovače.\n\nAktivní subwoofer má v ozvučnici také zabudován zesilovač se všemi potřebnými řídícími obvody. Kromě přívodního signálového kabelu je také nutno připojit zdroj elektrické energie (napájecí síť). Zesilovač aktivního subwooferu bývá dimenzován a navržen k co nejlepšímu přizpůsobení potřebám daného reproduktoru.\n\nPři ozvučování koncertů a diskoték se obvykle používají dostatečně velké subbasové jednotky, zajišťující reprodukci nízkých frekvencí. Počet jednotek i způsob napojení (společný kanál nízkých frekvencí, stereo) se liší dle velikosti systému, velikosti ozvučované plochy a dalších parametrů. Používají se zde aktivní i pasivní subwoofery. Aktivní jednotky obvykle obsahují i složitější obvody pro ochrany a maximální využití reproduktorů (limitace, hlídání výchylky membrány, tepelné přetížení apod.). Ozvučnice bývají různého typu, často bassreflexové, bandpass nebo horn (rozvíjející se zvukovod ). Požadováno je dosažení co nejvyššího akustického tlaku a účinnosti s malým ohledem na jiné vlastnosti ozvučnice, které se obvykle kompenzují elektronicky. Subwoofer pro profesionální použití často obsahuje více reproduktorů, v různém uspořádání v akustickém obvodu ozvučnice, někdy i lichý počet. Nejčastěji používané průměry membrán u profesionálních měničů bývají 15\" a 18\", pro menší výkony 12\" i 10\". Větší průměry membrán se vyskytují řidčeji (21, 22 a 24\"), s ohledem na technickou realizovatelnost samotných měničů.\n\nNěkteré firmy vyvinuly subwooferové jednotky, nepoužívající klasický reproduktor, ale praktické použití je dosud převážně okrajové.\n\nV automobilech se nejčastěji používají pasivní subwoofery, ale je možno setkat se i s aktivními.\n\nV domácnostech se častěji používá společný subwoofer pro oba stereo kanály, resp. pro všechny kanály domácího kina. Využívá se zde faktu, že lidské ucho není schopno úplně přesně lokalizovat zdroj nízkých frekvencí. Na rozdíl od reprosoustav zajišťujících reprodukci středních a vyšších frekvencí, které je třeba v prostoru umístit velmi pečlivě, umístění společného subwooferu v prostoru není až tak kritické. U náročnějších domácích poslechových systému je kladen velký důraz také na přesné umístění společného subwooferu. Někdy jsou dokonce používány subwoofery dva. Domácí subwoofery bývají nejčastěji aktivní, velmi zřídka se vyskytují pasivní, protože celá instalace a nastavení bývá u pasivních složitější.\n\nVelké množství spotřebitelů je však spokojeno se stereofonním poslechem bez subwooferu. Pro přenos celého akustického pásma jsou zde zapotřebí dvě dostatečně velké reprosoustavy. Toto řešení je sice prostorově náročnější, odpadá však potřeba přesného sladění subwooferu s ostatními reprosoustavami a často bývá také toto řešení levnější.\n\nSpeciálním případem domácího použití subwooferu je domácí kino. Jedná se o vícekanálový systém ozvučení, který poskytuje zvukový doprovod především při sledování filmů. Takovémuto systému se také říká prostorový zvuk, protože reprosoustavy jsou rozmístěny v prostoru kolem posluchače, kterému je navozován pocit, že je přímo v místě děje filmu. Systémy domácího kina mohou být různé a nejčastějším upřesňujícím znakem bývá kombinace dvou číslic oddělených tečkou, kde první číslice určuje počet satelitních reprosoustav a druhá přítomnost subwooferu, resp. jejich počet. Subwoofer u domácího kina bývá označován zkratkou LFE (Low Frequency Effects).\n\nZa samostatnou kategorii lze považovat systémy All-In-One, tedy vše v jedné krabici. Spotřebitel kupuje jednu krabici, která obsahuje systém 5.1, tedy součástí balení je pět malých satelitních reprosoustav, jeden subwoofer a řídící jednotkou, která je kombinací DVD přehrávače, řídících obvodů a koncových zesilovačů pro všechny reprosoustavy systému. U některých systému AIO bývají koncové zesilovače zabudovány do těla subwooferu a s řídící jednotkou bývá propojen speciálním kabelem.\nU systému AIO se tedy můžeme setkat se subwoofery pasivními i aktivními, což pro koncového spotřebitele není v praxi žádný rozdíl, protože v obou případech je řídící obvod subwooferu ovládán automaticky řídící jednotkou celého systému.\n\n"}
{"id": "111376", "url": "https://cs.wikipedia.org/wiki?curid=111376", "title": "Děkanát Jeseník", "text": "Děkanát Jeseník\n\nDěkanát Jeseník je územní část ostravsko-opavské diecéze. V současné době jej tvoří 25 římskokatolických farností.\nFunkcí děkana je pověřen P. Mgr. Miroslav Kadlec, farář ve Vidnavě, místoděkanem je P. Jiří Urbánek, farář v Mikulovicích.\n\nStav k 1. srpnu 2016.\n\nÚzemí děkanátu bylo historicky součástí vratislavské diecéze, po 2. světové válce (od roku 1947) bylo součástí její těšínské administratury. V roce 1977 se talo součástí olomoucké arcidiecéze, z níž bylo vyčleněno při vytvoření ostravsko-opavské diecéze v roce 1996.\n\n"}
{"id": "111378", "url": "https://cs.wikipedia.org/wiki?curid=111378", "title": "Aklimatizace", "text": "Aklimatizace\n\nAklimatizace je přivyknutí si změněným přírodním podmínkám.\n\nS rostoucí nadmořskou výškou klesá tlak vzduchu. Proti stavu při mořské hladině klesne tlak vzduchu ve výšce 3500 m na zhruba 2/3, v 5 500 m na 1/2 a kolem 8 300 m na 1/3. Proto je důležité, aby lidé, kteří žijí v nižších polohách při výstupu do vyšších nadmořských výšek prodělali tzv. aklimatizaci a jejich organismus se této výšce přizpůsobil. Podle momentální výšky a celkové fyzické kondice a vrozených dispozic je k tomu zapotřebí určitá doba - od několika dní po týden. Již ve výšce 2 000-3 000 m mohou nastat poruchy vidění či soustředění. Optimální je postup 300-500 výškových metrů za jeden den a noc (v některých pramenech se uvádí až 1 000 výškových metrů, ale i zde platí pravidlo, že někdy méně znamená více…). Optimální tepová frekvence pro výšku 4 000-5 000 m by ráno měla být 80 srdečních tepů za minutu. Až poté je možné stoupat výše. Doporučuje se také během dne vystoupit do vyšší nadmořské výšky a na noc se vrátit do níže položeného tábora.\n\nVýškovou aklimatizaci lze provádět také v simulovaném prostředí, kdy je prostřednictvím speciálních generátorů upravován vdechovaný vzduch. V takto upraveném vzduchu je snížen objem kyslíku na úroveň nastavené nadmořské výšky. Aklimatizace se provádí vdechováním upraveného hypoxického vzduchu prostřednictvím obličejové masky, případně pobytem/spánkem ve speciálním stanu. Tato forma aklimatizace je vhodná obzvláště pro výstupy do výšek cca 5 000 m n. m., případně jako pomocná preaklimatizace při výstupech nad 5 500 m n. m.\n\nVe výšce nad 4 500 m se mohou dostavit stavy letargie, euforie nebo halucinace. Při výstupu do této nadmořské výšky hrozí onemocnění Akutní horskou nemocí (zkratka \"AHN\", anglicky \"AMS - Acute Mountain Sickness \"). Nejčastější příčinou úmrtí v horách ovšem přesto bývají úrazy.\n\nV nadmořské výšce 7 500 m a více může většina lidí pobývat jen krátkodobě. Delším pobytem dochází k poškozování organismu, nedostatek kyslíku způsobuje snižování rozumových schopností. V případě špatné aklimatizace lze následky zmírnit podáváním čistého kyslíku. Zvýší se tak jeho parciální tlak na hodnotu odpovídající mořské hladině.\n\nDalším důležitým faktorem ovlivňujícím aklimatizaci je dehydratace. Zhoršuje se zásobování organismu kyslíkem, což zvyšuje náchylnost k omrzlinám, embolii a mozkové mrtvici.\n\n"}
{"id": "111380", "url": "https://cs.wikipedia.org/wiki?curid=111380", "title": "Bianchi", "text": "Bianchi\n\nBianchi, množné číslo italského přídavného jména „bianco“ = bílý. V Itálii je to velmi časté příjmení.\n\n\n\n"}
{"id": "111381", "url": "https://cs.wikipedia.org/wiki?curid=111381", "title": "Kino Beseda", "text": "Kino Beseda\n\nBeseda je název více kin: \n\n"}
{"id": "111383", "url": "https://cs.wikipedia.org/wiki?curid=111383", "title": "René François Artois", "text": "René François Artois\n\nRené François Artois je hlavní postava britského komediálního seriálu \"Haló, haló!\", ztvárněnou hercem Gordenem Kayem.\n\nRené je vlastníkem malé kavárny (\"Café Artois\") ve francouzském městečku Nouvion, okupovaném Němci během druhé světové války. Povahou je spíše zbabělec a s válkou by nejradši neměl nic společného. Snaží se hlavně udržet v tajnosti svůj románek se servírkou Yvette před svou ženou a poměr s druhou servírkou Marií před svou ženou a Yvette. \nRené je ale přinucen šéfkou místních partyzánů Michelle ukrývat v kavárně sestřelené britské letce, které se stále nedaří dopravit zpátky do Anglie, a šeptanda o něm šíří zvěsti jako o „největším hrdinovi francouzského odboje“.\n\nZároveň ale také musí ukrývat vzácný obraz \"Padlá Madona s velkými balónky\" od von Klompa. K tomu ho donutí německý velitel města, plukovník von Strohm, který obraz schovává před gestapem, aby ho po válce mohl výhodně prodat.\n\nKrom toho je René také pronásledován zženštilým poručíkem Gruberem, který si špatně vyloží poznámku, že je také „jedním z nich“.\n"}
{"id": "111384", "url": "https://cs.wikipedia.org/wiki?curid=111384", "title": "Karambola obecná", "text": "Karambola obecná\n\nKarambola obecná \"Averrhoa carambola\" L., tzv. „malajská hvězda“, z čeledi šťavelovité (někdy též uváděno z čeledi \"Averrhoaceae\") je tropický stálezelený strom původem z jihovýchodní Asie, který se pěstuje pro šťavnaté, kyselé ovoce nazývané jako karambolky. Obsažené šťavelany mohou u některých lidí vyvolávat záchvaty, poruchy mozku, a ve výjimečných případech končí smrtí.\n\nKarambola obecná pochází z jihovýchodní Asie. Jmenovitě z Malajsie, Číny a Indie. Nejvíce se pěstuje hlavně na Antilách, Havaji, v Indii a v Malajsii.\n\nPěstuje se jako ovocný strom, protože rodí žluté ovoce, vypadající jako hvězdy. Odtud její anglický název \"Star Fruit\". Ovoce se konzumuje buď čerstvé, nebo se zpracovává na džusy a džemy. Zkarambolek se vyrábí též víno.\n\nJe to nízký strom do 12 m výšky s listy střídavými, lichozpeřenými, s lístky vstřícnými, vejčitými, při rašení červenými, později žlutozelenými nebo tmavě zelenými. Malé, světle červené, vonné květy se tvoří během celého roku přímo na kmeni (tzv. kauliflorie) a jsou oboupohlavné. Plod je 5-7 (až 12) cm dlouhá, protáhlá, voskově žlutá bobule s pěti výraznými žebry. Semena jsou hnědá a oválná.\nŠťavnatá dužnina je sladkokyselá až kyselá, obsahuje značné množství vitaminu C a šťavelanů. Při výzkumech na pokusných myších bylo zjištěno, že právě tyto šťavelany mohou způsobovat mozkové příhody a záchvaty, vedoucí v extrémních případech až ke smrti. Tato vlastnost je nazývaná jako \"šťavelová toxicita\" nebo \"karambolová neurotoxicita\". Plody snášejí dobře přepravu. Při skladování může docházet k hnědnutí, hlavně když je narušen povrch plodů. Toto hnědnutí způsobují obsažené taniny. Pokud se karambolky skladují například nařezané na plátky, může se tomuto hnědnutí předejít skladováním ve vakuu.\nRoste v teplých nížinách do 600 m nad mořem. Optimální průměrná roční teplota je 26-28 °C. Je rozšířena v tropech. Vyžaduje propustné půdy.\n\nRozmnožování může být buď generativní (semeny) nebo vegetativní (vzdušným hřížením, očkováním). Pro karamboly byla též vyvinuta metoda rychlé mikropropagace \"in vitro\", která dosahuje úspěšností až 90 %. Tato metoda se ale nevyužívá v praxi. Roubuje se na semenáče vlastního druhu.\n\nSemenáče plodí od 4.-5. roku. Štěpované rostliny pak o rok dříve. Kvetou vícekrát za rok. Plody dozrávají za 4 až 5 měsíců po odkvětu. Z jednoho květenství (laty) bývají 2-3 plody. Přezrálé plody padají na zem a kazí se, proto se sklízí v plné zralosti. Jeden strom může dát 25-50 kg karambolek/rok.\n\nDo stejné čeledě šťavelovitých patří též rod \"Oxalis\" a \"Connaropsis\". Příbuzným druhem je \"Averrhoa bilimbi.\"\n"}
{"id": "111387", "url": "https://cs.wikipedia.org/wiki?curid=111387", "title": "Akutní horská nemoc", "text": "Akutní horská nemoc\n\nAkutní horská nemoc (zkratka \"AHN\", anglicky \"AMS\" – \"Acute Mountain Sickness\", také \"Altitude sickness\") je komplex symptomů vyskytujících se u člověka ve velkých výškách. Způsobena je nedostatkem kyslíku.\n\nMůže postihnout každého, kdo se pohybuje ve vyšších nadmořských výškách, kde je nižší atmosférický tlak. Týká se to především letců a horolezců. Protiopatřením je aklimatizace nebo vdechování kyslíku z kyslíkové láhve.\n\nVe většině případů je AHN závislá na rychlosti výstupu. Může se projevit již ve výšce kolem 3000 m. Akutní horské nemoci lze předejít dostatečnou aklimatizací, pomalým výstupem (300 – 500 výškových metrů za jeden den a noc, po 1000 metrech se doporučuje udělat den pauzu) a věnování pozornosti prvním příznaků. V případě přetrvávajících problémů je nutné ihned zahájit sestup do nižších poloh. Při podcenění akutní horské nemoci hrozí vysokohorský otok plic nebo vysokohorský otok mozku a následná smrt.\n\n\n"}
{"id": "111392", "url": "https://cs.wikipedia.org/wiki?curid=111392", "title": "Křídlo", "text": "Křídlo\n\nKřídlo je povrch použitý k vyprodukování aerodynamické síly při cestování vzduchem nebo jiným plynným médiem pomocí letu. Původně se slovo používalo pro přední končetiny ptáků, jeho význam však zahrnuje i křídla hmyzu, netopýrů a pterosaurů; křídla mají i některé mytologické bytosti, například andělé. Křídla mohou být i zařízení vytvořená člověkem, např. jako součást letadel, nebo přímo sama o sobě (samokřídla).\n\nKřídla jsou charakteristickým znakem ptáků (i když ne všichni ptáci je dokážou využívat k letu), vyskytují se však i u jiných živočichů – u významné části hmyzu nebo u některých savců (letounů).\n\nKřídlo je základní stavební prvek letadla, jehož pomocí se letadlo ve vzduchu udrží. Křídlo bylo vyvíjeno již od samotného počátku letectví docházelo k napodobování ptačích křídel a postupem času se pro tvary křídla vyvinuly fyzikální modely. Vztlak, neboli síla působící proti směru gravitační síly, a vznikající právě na křídle při proudění vzduchu okolo něj, je tvořen zhruba 2/3 podtlakem na horním povrchu křídla a 1/3 přetlakem na dolním povrchu.\n\nPodívame-li se na průřez křídlem, všimneme si několika důležitých částí: náběžná hrana, odtoková hrana, tětiva, profil křídla, neboli maximální prohnutí. Proudnice vzduchu za letu jako první potkají náběžnou hranu, která odvádí proudnice do středu křídla, pokud možno, v laminárním proudění. Proudnice se rozdělí a proudy potkávají odtokovou hranu (viz obrázek nahoře), která je stavěná vždy proti vytváření vírů, které by zbytečné způsobily ztrátu energie. Tětivou profilu je úsečka, na jejíž koncích je náběžná a odtoková hrana. Uděláme-li soustavu kružnic, kde hrany profilu se stanou tečnami a spojíme jejich středy, vznikne nám profil, či maximální prohnutí křídla vůči tetivě.\n\n\n"}
{"id": "111397", "url": "https://cs.wikipedia.org/wiki?curid=111397", "title": "Tritón", "text": "Tritón\n\nTritón, neboli zvětšená kvarta nebo změnšená kvinta, je hudební interval obsahující tři celé tóny. Zní velice disonantně, a proto byl ve středověku označován jako \"„diabolus in musica“\" – ďábel v hudbě. Tritón se objevuje mezi 4. a 7. tónem durové stupnice (například mezi F – H v C dur) a mezi 2. a 6. tónem mollové stupnice (například mezi F – H v a moll).\n\nV čistém ladění má poměr frekvencí 45 : 32.\n\nV pythagorejském ladění má poměr frekvencí 729 : 512.\n\nVe středotónovém ladění má poměr frekvencí 5 : 8.\n\nV rovnoměrně temperovaném ladění má poměr frekvencí  : 1.\n\nExistují i jiné hodnoty tritónu:\n\n\nTritón se používá v mnoha akordech, například v dominantním septakordu. Využívá se i v melodii, například v Bernsteinově West Side Story – začátek písně Maria nebo na začátku znělky kresleného seriálu Simpsonovi: . Úvodním motivem písně Purple Haze od Jimiho Hendrixe je rovněž tritón. Stal se také jedním se základních prvků metalu díky skupině Black Sabbath a jejich stejnojmenné skladbě (a mnoha dalším).\n"}
{"id": "111400", "url": "https://cs.wikipedia.org/wiki?curid=111400", "title": "Přízrak", "text": "Přízrak\n\nPřízrak, někdy ztotožňovaný se strašidlem, je duše či duch mrtvé osoby, případně zvířete, zjevující se živým. Víra v takový fenomén se objevuje v mnoha světových kulturách a náboženstvích. Přízrakům jsou velmi blízcí revenanti, kteří jsou však na rozdíl od nich hmotnými vracejícími se mrtvými, jako jsou například upíři. V řadě pověstí však nelze jasně rozlišit zda se jedná o netělesnou či tělesnou bytost. \n\nPřestože pro existenci přízraků a posmrtného života vůbec neexistují žádné důkazy víra v jejich existenci stále přetrvává a to i mimo kontext tradičních náboženství. Komunikace s mrtvými je ústředním prvkem spiritistického a spiritualistického hnutí, vzniklého v 19. století, jehož obdobou je starobylá magická technika nekromancie, užívaná taktéž pro komunikaci s mrtvými či věštění s jejich pomocí. Duchy se taktéž zabývá parapsychologie, považována za pseudovědu. Pověsti spojené s přízraky, „duchařské historky“, jsou důležitou součástí folklóru i moderní populární kultury.\n\nPřízrakům je zpravidla podoba zemřelého jakoby tvořený mlhovitou hmotou, v parapsychologii nazývanou ektoplasma. Kromě toho se můžou projevovat pohybem předmětů, různými zvuky, typicky křikem, pláčem či zvuky kroků nebo světelnými jevy. Přízrakům je často přisuzováno strašení a zlovolné chování vůči živým. Činí tak z pomsty, kvůli své násilné smrti, či špatně či vůbec provedenému pohřbu a příslušném rituálu. V Číně a Vietnamu stále existuje víra v „hladové duchy“, kteří ohrožují živé a jsou usmiřováni obětmi jídla. V hinduismu jsou pomstychtiví duchové nazýváni bhutové.\n\nV křesťanství existovala snaha víru v přízraky a revenanty potlačit, Tertullián ve 3. století a Aurelius Augustinus v 5. století zpravidla odmítají předkřesťanské představy o vracejících se mrtvých jako pověry. Zjevení mrtvých nebo pohyb jejich těl však někdy vykladají jako dílo Boha či andělů nebo naopak jako iluze vyvolané ďáblem, v každém případě tyto jevy podle nich nemají nic společného se samotným zemřelým. Již Řehoř Veliký v 6. století uvádí ve svém díle Dialogy řadu anekdot a exempel v kterých se zjevují mrtví a varují živé před hříchem. Názor, že mrtví se vracejí do světa živých kvůli odpykání své viny se už velmi blíží předkřesťanským představám. V 10. století se v křesťanském světě rozvinul kult mrtvých, kdysi potlačovaný, což se projevilo například zavedením Památky zesnulých. Křesťanské učení tak nakonec dokázalo vysvětlit zjevení mrtvých jako nehmotných fantomů, ne však tělesných návrativších se mrtvých.\n\nV české lidové kultuře se v základě objevuje několik typů podání o přízracích:\n\n\nMezi další přízraky v české lidové kultuře patří především bludičky, divoká honba nebo ohnivý muž.\n\n\n"}
{"id": "111401", "url": "https://cs.wikipedia.org/wiki?curid=111401", "title": "Neal Asher", "text": "Neal Asher\n\nNeal Asher (* 1961 Billericay) je britský spisovatel science fiction.\n\nŘazeno dle data publikace.\n\n\n\n\n\n\n\n\n"}
{"id": "111402", "url": "https://cs.wikipedia.org/wiki?curid=111402", "title": "František Janečko", "text": "František Janečko\n\nFrantišek Janečko (22. června 1987, Bratislava) je bývalý slovenský běžec na lyžích a biatlonista.\n\nNa mistrovství světa juniorů v roce 2005 se umístil na 22. místě v závodě na 10 km volně. Ve stejném roce byl členem bronzové štafety na Evropském olympijském festivalu mládeže ve švýcarském Monthey.\n\nJanečko je 16násobným mistrem Slovenska v běhu na lyžích a několikanásobným mistrem v letním i zimním biatlonu.\n"}
{"id": "111404", "url": "https://cs.wikipedia.org/wiki?curid=111404", "title": "Taxonomie půd", "text": "Taxonomie půd\n\nTaxonomie půd se snaží o rozdělení půd podle určitých hledisek. Nejčastějšími parametry jsou geneze půd, jejich chemismus, fyzikální a biologické vlastnosti. Většina rozvinutých zemí má svůj taxonomický systém. V oblastech, kde neexistuje národní klasifikační systém půd se nejčastěji využívá amerického systému, nebo mezinárodního.\n\nTato taxonomie byla vyvinuta pracovníky USDA (Americké ministerstvo zemědělství) a NCSS (National Cooperative Soil Survey).\n\n\n"}
{"id": "111409", "url": "https://cs.wikipedia.org/wiki?curid=111409", "title": "Environmentalismus", "text": "Environmentalismus\n\nEnvironmentalismus (z anglického \"\" – životní prostředí) je politické a etické hnutí, které obhajuje zachování, obnovu a/nebo zlepšení přírodního prostředí, někdy je také zmiňován jako hnutí pro kontrolu znečištění či ochranu diverzity rostlin a živočichů. Environmentalismus usiluje o změnu společenských, politických a ekonomických mechanismů, které životní prostředí poškozují. Environmentalismus je směr, který se zabývá  ochranou a zachovaním nepoškozeného životního  prostředí. Počátky environmentalismu sahají do 18. - 19.  století, kdy začala průmyslová revoluce,  jako „odpověď” na  negativní dopad industrializace na životní prostředí. Vznik tohoto směru je velice rozmanitý. Nelze určit jednu zemi či kontinent, kde tento směr vznikl, ale přesto pří zmínění tohoto moderního hnutí se nám první vybaví Spojené státy americké.\n\nSvým objektem je environmentalismus blízký vědnímu oboru environmentalistika, která se zabývá vztahy mezi přírodou a společností, případně ekologii, která se zabývá vztahu mezi organismy a prostředím.\n\nTermíny environmentalismus a ekologismus někteří chápou jako synonyma. Jiní slovo ekologismus vyhrazují pro radikální, nekompromisní environmentalismus.\n\n  V 60. letech 19. století vzniklo hnutí ekologické jako reakce na již dlouhodobé znečišťování životního prostředí. Nejdříve se jednalo pouze o téměř bezvýznamné hnutí, které postupem času nabíralo na velké síle a začalo mít význam i národní sféře. Již v 70. letech toto hnutí ve Spojených státech amerických dokázálo ochránit velké množství lesů a také vytvořít přírodní parky\n\na rezervace. Jako významnou osobnost, která měla velký impakt na počátky tohoto hnutí, je důležité zmínit americkou spisovatellku Rachel Carsonovou, která byla autorkou knihy\"„Silent Spring”,\" která se později stala „biblí” tohoto hnutí. Kniha „Silent Spring”  je rozdělena do pěti částí. Čtyři z nich nesou název ročních období a patá část - epilog, se zábývá vznikem ekologického hnutím v letech 1960 až 1970. Tato knížka byla pro mnohé takzvaným „\"wake up call”.  \" Dalšími významnými idoly ekologického hnutí byl Mohandas Karamchand Gandhi, indický politický a spirituální vůdce též nazývaným „Otec národa”. Mahmatma Gandhi žil v Jižní Africe, kde se zapojil do bojů proti rasismu a inspiroval mnohé anti-koloniální hnutí v Asii. Také byl jedním z prvních environmentalistů, kteří si uvědomovali dopad průmyslové revoluce na životní přostředí.\n\nO environmentalismu jako o politické teorii lze hovořit od počátku 60. let 20. století. V tomto období se mnozí ekologové začali věnovat problematice životního prostředí, především populačnímu růstu a někteří se snažili nabídnout řešení a pracovali např. s myšlenkou zapojení některých východních filosofií do běžného života. Vycházejí vlivné publikace (Rachel Carson: \"Tiché jaro\", Donella Meadows a Dennis Meadows: \"Meze růstu\") a i díky tomu se ekologie dostala do povědomí mnoha lidí a začalo se o ní diskutovat. Zároveň se zakládají různé ekologické nátlakové skupiny – např. Greenpeace, Friends of the Earth atd. – a v průběhu 80. let vznikají v evropských zemích strany zelených, které časem dokáží proniknout i do vlád.\n\nV České republice má environmentalismus své zástupce v některých členech Strany zelených, Zelených, Strany pro otevřenou společnost a skupiny v rámci pokusů o vytvoření ekoplatformy ČSSD (Zelená platforma, Platan, Zvonečník).\nZelená politika nabývá na významu až po 60. letech 20. století, kdy velké množství stran ve Švédsku, Francii, Německa a VB se oddělilo od tehdy již existujících politických stran. To samé následovalo i v Evropské Unii, kde  po rozdělení německé strany zelených na dvě frakce \"realo\" a  \"fundi\" a jejich znovu spojením vznikla nejúspěšnější koaliční strana zvaná Evropská strana zelených. Jejich hlavním cílem je v současné době zlepšit lidská práva, environmentalismus, vytvářet dobrá pracovní místa, podpořit mladé lidi a budovat silnou demokratickou Evropu.\n\nVelkou iniciativou ekologického hnutí se stala jedna z největších demonstrací na světě, která se konala 22. Května, 1970. V přes 1000 městech po celé Americe se konaly hromadné protesty. Na demonstracích se pořádaly hromadné úklidy, sázení stromů, tiché protesty před znečisťujícími společnostmi. Je odhadováno 20 miliónu zúčastněných. Byly vytvořeny mnohé symbolizující slogany např. \"„Plant more Trees”\", \"„Sue the Grizzly”\" a \"„Sue the Bastards”.\" V současné době se konají další klimatické protesty například. v USA, v Indii, ve Švédsku či v Chile. Jednou ze známych mladých aktivistek se stala studentka střední školy Greta Thunberg. Greta T. se stala idolem ekologického hnutí, protože i v tak mladém věku byla schopna ovlivnit a zaujmout celý svět ať už svýma protestama ve Švédsku či svojí 15denní cestou do Ameriky, kterou zvládla lodí.\n\nSvětový fond na ochranu přírody vznikl v roce 1961v italském městě Assisi, rodném městě St. Francise. Jedná se o jednu z největších ochranných organizací přírody na světě. V současné době působí ve více než 100 státech například Namibie či okolní státy Amazonie. Jejich prioritou je upozornit na globální problémy spojené s přírodou - ochrana ohrožených drůhu zvířat a rostln, zachování biodiverzity, globální oteplování, nedostatek potravy či čistota vody atd..\n\nIndie byla velmi ovlivněná nadvládou Velké Británie, které se úspěšně podařilo zindustrializovat Indii. Na toto reagovali mnozí environmentalisté. Stejný problém současně i v Severní Americe, kde docházelo k velké deforestaci a znehodnocování místní půdy následkem průmyslové revoluce a zemědělské kolonizace. Dešťové pralesy se časem měnili na čajové plantáže či plodiny s větším komerčním využitím. I přes jejich dalekou vzdálenost americká publikace „\"Man and Nature”\" a vznik Indického lesního oddílu je možné vnímat jako stejnou reakci na současné dění.\n\nPodle libertariánů a neoliberálů environmentalismus nepřípustně omezuje svobodu trhu a soukromé vlastnictví výrobních prostředků. Václav Klaus označil environmentalismus za nový komunismus. Podle Klause environmentalismus „vzývá zemi a přírodu a pod hesly o jejich ochraně – podobně jako staří marxisté – se snaží nahradit svobodný spontánní vývoj lidstva centrálním (nyní globálním) plánováním celého světa“.\n\nPodle názoru „skeptických ekologů“ (jejichž zástupci jsou například Bjørn Lomborg nebo Ivan Brezina) environmentalisté přehánějí svá tvrzení, vytvářejí „strašáky“ (DDT, jaderná energetika), prezentují jen fakta podporující jejich názor a prosazují nákladná a málo efektivní opatření. Upozorňují též na to, že pro mnoho lidí se ochrana životního prostředí stala jakousi náhražkou náboženství.\n\n1. Guha, Ramachandra, „\"Environmentalism : A Global History\". Longman World ”History Series. Spojené státy americké: Longman, 2000\n\n2. Rothlisberger, John D., „\"The Gentle Subversive: Rachel Carson and the Rise of the Environmental Movement”\" Mark H. Lytle. Western North American Naturalist. 2009;69(1):144.\n\n3. Burchell, Jon, „The evolution of green politics. Development and change within European Green parties”, 2002, 21-30.\n\n4. European Greens.„ About us,” Official Site of the European Greens, accessed November 12, 2019, <nowiki>https://europeangreens.eu/organisation</nowiki>\n\n5. Greenwalt, D.a. N „The Promise of Nuclear Anxieties in Earth Day 1970 and the Problem of Quick-Fix Solutions.”Southern Communication Journal [online]. 2016, 81(5), 330 - 345 [cit. 2019-11-18].\n\n6. Haynes, Suyin. „Greta Thunberg.” TIME Magazine [online]. 2019, 194(11/12), 48-48 [cit. 2019-11-18].\n"}
{"id": "111411", "url": "https://cs.wikipedia.org/wiki?curid=111411", "title": "Mariáš", "text": "Mariáš\n\nMariáš je zdvihová karetní hra pro dva až čtyři hráče. Hraje se většinou s kartami německého typu, zvané \"mariášky\", s tím že v Čechách se používají většinou jednohlavé zatímco na Moravě dvouhlavé. \n\nHra pochází z Německa, kde vznikla na přelomu 18. a 19. století. Její název je odvozen od francouzské hry \"Mariage\", z níž vznikla. Slovem „“ (v překladu svatba) se totiž ve francouzštině označovala \"hláška\" (tj. svršek – u karet francouzského typu dáma – a král téže barvy v rukách téhož hráče). Vedle hry Mariage převzal mariáš některé prvky i z dalších her jakými jsou taroky, skat či špády.\n\nBěhem hry jsou hráči rozděleni do dvou týmů, které proti sobě soupeří o to, kdo uhraje více bodů či zda dojde k sehrání zvoleného způsobu hry.\n\nZákladními variantami hry jsou mariáš volený či licitovaný, které jsou oba určeny pro tři hráče. Pro dva hráče existuje zjednodušený lízaný mariáš a pro čtyři hráče takzvaná čtyřka. Jak lízaný mariáš, tak čtyřka se podobají volenému mariáši. I čtyři hráči však mohou hrát hru pro tři hráče. V takovém případě v každém kole („sehrávce“) jeden z hráčů hru vynechává, nehraje. Takové hře se říká pauzírovaný mariáš nebo \"pauzírák\"\n\nU voleného mariáše je již před rozdáváním karet jasné, kdo s kým utvoří soupeří.\n\nV licitovaném mariáši hráči vzájemně licitují\n\nRozdávající hráč má po levé ruce „forhonta\" a po pravé ruce „zadáka“. Hráč křížem proti rozdávajícímu (při hře ve čtyřech) nemá žádný vžitý název, obvykle je označován jako hráč na středu. V následujících kolech se postavení hráčů posouvá ve směru chodu hodinových ručiček tak, že forhont z poslední hry se stane pro další hru rozdávajícím.\n\nNa začátku hry se karty zamíchají a od té doby se už nesmí míchat. Porušení tohoto pravidla se považuje za prohřešek (tedy tzv. „renonc“). V praxi se toto pravidlo ale striktně dodržuje spíše v sousedním Rakousku. Po dohrání jedné sehrávky se otočí označení hráčů o jednu pozici a hráč, který je nyní rozdávajícím, má jako jediný právo složit karty, které doposud leží na hromádkách na stole, do balíčku (karty však nesmí míchat) a složený balíček všech 32 karet položit před zadáka a požádat jej o sejmutí. Ten je sejme, a to tak, že musí sejmout minimálně dvě karty (od vrchu či od spodu), přičemž tento počet nesmí odpočítávat či odlistovávat.\n\nV mariáši se karetní barvy označují podle jejich symbolů. Rozeznají se tak:\n\nU piketových karet užívaných na Moravě se vyskytují barvy „herce“ (též „červené“), „káry“ (též „kule“), „piky“ a „kříže“. Ve hře, pokud se nehraje „betl“ nebo „durch“ (viz níže), je pořadí hodnot karet pro danou barvu (od nejnižšího) ve sledu 7 – 8 – 9 – spodek – svršek – král – \"10\" – eso. U betla a durcha je sled karetních hodnot (od nejnižšího): 7 – 8 – 9 – \"10\" – spodek – svršek – král – eso. Rozdíl je tedy v rozdílné hierarchické pozici u karty \"10\".\n\nV mariáši lze rozeznávat následující hry:\n\n\"Lepší\" znamená v červených, tedy že trumfy budou srdce.\n\nBěhem sehrávky jsou hráči rozděleni do dvou týmů, které proti sobě soupeří o to, kdo uhraje více bodů. Body je možné získat za uhrané eso či desítku během hry a dále v případě, že hráč má na začátku hry dvojici svrška a krále od stejné barvy. Za každé eso nebo desítku získává hráč 10 bodu, za každou tuto dvojici svrška a krále získává hráč 20 bodů. Pokud je zmíněná dvojice v barvě trumfové (viz dále) nepočítá se za 20 bodů, nýbrž za 40 bodů. Dalších 10 bodů získává ten hráč, který získal poslední štych (poslední zdvih, poslední kolo). Celkem je tedy možné v jedné hře získat maximálně 190 bodů. V každé sehrávce se však vždy hraje o minimálně 90 bodů.\n\nV pravidlech (např. které hry se hrají a které ne, nebo v závěrečném vyúčtování) jsou regionální rozdíly, proto je vhodné před začátkem hraní si tato ujasnit.\n\nObě protistrany bojují o to, která bude mít ve svých zdvizích uhráno více bodovaných karet. Bodovanými kartami jsou pouze esa a desítky, z nichž každá má hodnotu 10 bodů. K získaným bodovaným kartám se připočítává 10 bodů za získání posledního zdvihu ve hře, tzv. ultimo, a bonifikace za nahlášené hlášky neboli mariáše. Hláškou či mariášem se rozumí svršek a král v jedné barvě, jsou-li v rukou jednoho hráče. Hodnota nahlášené hlášky je 20 bodů, v trumfové barvě 40 bodů. Hláška je považována za nahlášenou tehdy, pokud majitel oznámí její existenci v okamžiku, kdy odehrává první z této dvojice karet. Oznámení hlášky se provádí položením odehrávané karty (svrška nebo krále, tradičně se používá svršek neboli dáma, kralovna) lícem na svoje zdvihy.\n\nV případě, že jedna ze stran získá sto a více bodů, jedná se o tzv. tichou stovku.\n\nHráč se zavazuje uhrát poslední zdvih (štych) ve hře svoji trumfovou sedmou a zároveň vyhrát hru (tedy získat více bodů než obrana). Každá z těchto součástí se flekuje zvlášť a zvlášť se i počítá. Závazek sedma není splněn, jestliže je aktér nucen hrát trumfovou sedmu dříve, než v posledním zdvihu, nebo pokud má obrana v posledním zdvihu k dispozici jakýkoliv jiný trumf, z logiky vždy výše hodnocená karta. Aktér musí hrát trumfovou sedmu jako svůj poslední trumf.\n\nHru „sedma“ a „lepší sedma“ nelze ohlásit a hrát bez sedmy v ruce! Jednalo by se o tzv. renonc, kdy hráč musí zaplatit domluvenou pokutu (např. runda pro ostatní hráče), případně platí hru, někdy základ, jindy násobek.\n\nZávazek sto je variantou závazku hra, kdy se aktér zavazuje uhrát alespoň sto bodů. Do tohoto počtu se mu počítá pouze jedna hláška. Pokud tvoří základ stovky trumfová hláška, musí aktér získat alespoň 60 bodů z 90 možných (4 esa, 4 desítky a poslední štych). Pokud tvoří základ stovky hláška v jiné barvě, musí získat alespoň 80 bodů. Naopak obrana stovku poráží, získá-li alespoň 40 bodů, hraje-li aktér s trumfovou hláškou, resp. získá-li alespoň 20 bodů, hraje-li aktér s hláškou v jiné barvě.\nVítězná strana dostane uhrazenu sazbu za stovku plus stejnou částku za každých 10 bodů, které získala nad rámec, a to včetně dalších hlášek.Příklad č.1:\nAktér hrál na trumfovou hlášku, získal 70 z 90 možných bodů a měl další hlášku. Závazek sto splnil, neboť se započtením jedné Hlášky uhrál 110 bodů. Celkem s druhou hláškou získal 130 bodů. Za tuto hru tedy od každého hráče dostane zaplaceno 4x sazbu za stovku.Příklad č.2:\nAktér hrál na netrumfovou hlášku, získal 60 z 90 možných bodů. Obrana měla dvě jiné hlášky. Obraně stačilo k poražení stovky 20 bodů, ale získala jich 30 a k tomu dalších 40 bodů za hlášky. Aktér tedy musí každému z hráčů u stolu zaplatit 6x sazbu za stovku.\n\nHráč se zavazuje uhrát stovku a poslední štych vzít svoji trumfovou sedmou. Každá z těchto součástí se flekuje zvlášť a zvlášť se i vyhodnocuje a počítá. Hra stosedm může být ohlášena, i pokud aktér nemá trumfovou sedmu na ruce (na rozdíl od sedmy).\n\nHráč se zavazuje neuhrát ani jeden zdvih, přičemž má vždy první výnos do hry. Nejsou voleny trumfy a desítka má svoji obvyklou hodnotu, tedy mezi spodkem a devítkou.\n\nHráč se zavazuje uhrát všechny zdvihy, přičemž má vždy první výnos do hry. Nejsou voleny trumfy a desítka má svoji obvyklou hodnotu, tedy mezi spodkem a devítkou.\n\nHráč oznámí hru např. „Kule trumf, červené tlačí“. Zavazuje se tím, že předposlední zdvih vezme tlačnou červenou sedmou a poslední zdvih trumfovou kulovou sedmou. K neúspěchu stačí, pokud je jedna ze sedem přebita nebo pokud je aktér donucen hrát trumfovou sedmu dříve, než v posledním zdvihu. Tlačná barva nemá žádné podobné postavení jako trumf. Dvě sedmy mají status hry, desítka je mezi esem a králem, a esa ani desítky proto nesmí do talonu. Hraje se pouze v licitovaném mariáši nebo v křížovém licitovaném mariáši.\n\nNejvyšší hra v licitovaném mariáši. Hraje se jako kombinace stovky a dvou sedem. Hráč tedy musí splnit oba závazky:\nKaždý ze závazků se flekuje, vyhodnocuje a počítá samostatně.\n\nPřebije-li některý hráč poslední štych trumfovou sedmou, kterou sám neohlásil, znamená to, že uhrál tichou sedmu. Je-li však takováto neohlášená sedma v posledním štychu někým přebita, zaplatí držitel sedmy cenu tiché sedmy protistraně.\n\nUhraje-li některá z protistran neohlášenou – tichou stovku (nutně včetně nějaké hlášky), dostane zaplaceno dvojnásobek ceny právě hrané hry. A dále i za každou desítku nad sto dostane tuto cenu opakovaně.\n\n\nTichou stovku nelze prohrát (na rozdíl od tiché sedmy).\n\nHry se účastní tři nebo čtyři hráči. Jsou-li hráči pouze tři, jsou všichni přímo zapojeni do každé hry. Jsou-li hráči čtyři, v každé hře jeden tak zvaně pauzíruje, přičemž v další hře pauzíruje vždy ten, který byl v poslední hře volícím. Hráč, který vybral hru, se nazývá \"aktér\" a hraje sám proti dvojici \"obránců\". Obránci při hře spolupracují, ale samozřejmě si nesmějí nahlížet do karet ani se jakkoliv domlouvat na sehrávce. Vyhraje-li hru aktér, přijímá platby od všech ostatních (včetně případného pauzírujícího hráče), naopak vyhraje-li obrana, platí aktér všem.\n\nPo sejmutí se rozdává ve směru hodinových ručiček. Volícímu hráči 7 karet, zbylým dvěma po 5 a ve druhém kole všem po 5. Volící hráč vybere z prvních sedmi karet trumfy. Může také vybrat náhodně ze zbylých pěti, tzv. \"z lidu\". Na zbylých 5 karet se před výběrem trumfů nesmí podívat.\n\nVolící hráč ještě před začátkem hry odloží ze svých dvanácti karet dvě do \"talonu\", který může měnit až do ohlášení hry. Do talonu se nesmí odložit bodovaná karta (tj. eso nebo desítka), i když existuje mnoho regionálních variant pravidel, které umožňují odložení desítky. Při hrách betl a durch se může do talonu odložit cokoliv.\n\nNejprve se volící hráč rozhodne, zda chce hrát normální hru (barvu), betla, či durcha, a oznámí to protihráčům. Ti buďto ohlášený způsob hry schválí („dobrý“, „barva dobrá“, „betl dobrej“), nebo mají možnost zvolit hru vyšší (v pořadí barva, betl, durch). V tom případě hlásí „barva špatná“ (popř. „betl špatnej“, při nahlášeném betlu a úmyslu hrát durch). Pokud po schvalování barvy někdo nahlásí betl, kdokoliv další stále může nahlásit durch. Při jakémkoliv nahlášení změny hry se hráč hlásící záměr hrát jinou hru (betl, durch) stává aktérem, bere si talon a odhazuje jiný talon, tak jak mu to vyhovuje, poté hlásí, jakou hru chce hrát. (Nahlášený durch se neschvaluje, je možné jej rovnou flekovat.)\n\nPokud se volící hráč ptá na barvu a oba ostatní hráči ji schválí slovy: „barva dobrá“ (nikdo nechce hrát ani betla ani durcha), ohlašuje volící hráč trumfovou barvu. Hráč může také nahlásit další závazky jako stovka nebo sedma.\n\nPo ohlášení hry může následovat flekování (případně ohlášení závazků sedma nebo stovka „proti“, tzn. závazky obrany) a poté sehrávka. V prvním zdvihu vynáší vždy aktér (u barvy jím je vždy forhont, u betla či durcha ten hráč, který ho nahlásil). Na konci sehrávky se vyhodnotí výsledky, po vyplacení výher se rozdávajícím stane další hráč po směru hodinových ručiček a začne další hra.\n\nHry se účastní tři nebo čtyři hráči. Jsou-li hráči pouze tři, jsou všichni přímo zapojeni do každé hry. Jsou-li hráči čtyři, v každé hře jeden takzvaně pauzíruje, přičemž v další hře pauzíruje vždy ten, který byl v poslední hře volícím. Hráč, který vybral hru, se nazývá aktér a hraje sám proti dvojici obránců. Obránci při hře spolupracují, ale samozřejmě si nesmějí nahlížet do karet ani se jakkoliv domlouvat na sehrávce. Vyhraje-li hru aktér, přijímá platby od všech ostatních (včetně případného pauzírujícího hráče), naopak vyhraje-li obrana, platí aktér všem.\n\nV licitovaném mariáši se rozdává všem hráčům nejprve po 5 kartách, poté se odloží lícem dolů 2 karty talonu a nakonec znovu všem po 5 kartách. Všichni hráči si mohou prohlédnout všech svých 10 karet.\n\nHráč po směru hodinových ručiček za rozdávajícím je určen jako forhont. Tomu nejprve rozdávající hráč nabízí postupně stále vyšší závazky. Dokud je forhont přesvědčen, že nabízenou hru nebo vyšší je sám schopen hrát, odpovídá „mám“. Tato licitace končí, pokud vyzyvatel nenabídne vyšší hru nebo forhont hru odmítne. Proti vítězi licitace licituje stejným způsobem třetí hráč. Pokud z licitace odstoupil forhont, stačí třetímu hráči držet stupeň nabízený rozdávajícím hráčem. Pokud licituje proti forhontovi, musí nabízet vyšší stupeň a forhontovi stačí nabídku držet. Vítěz kompletní licitace si vezme talon, odhodí 2 karty a ohlásí stejný nebo vyšší závazek, než byl vylicitován. Hraje pak proti zbylým dvěma hráčům. Poté následuje případné flekování a běžná sehrávka podobně, jako u voleného mariáše. Jedinou zvláštností je to, že kromě durchu a betla vynáší v prvním kole forhont i tehdy, když nevyhrál licitaci.\n\nZávazky licitace jsou postupně:\nSedma, lepší sedma, sto, stosedm, lepší sto, lepší stosedm, betl, durch, dvě sedmy, dvě sedmy se stem, lepší dvě sedmy, lepší dvě sedmy se stem. Lepší hrou je určena jako trumfová barva červená.\n\nPokud nikdo nelicituje ani sedmu, karty se složí a nikdo nikomu nic neplatí. Pokud někdo vylicituje sedmu a nechce nebo nemůže ji hrát (a nechce hrát ani jakoukoliv vyšší hru), může zaplatit tzv. „omyl“ ve výši 6 platebních jednotek každému z hráčů. Pokud někdo vylicituje lepší sedmu, karty nelze takto složit a aktér musí hrát lepší sedmu nebo jakoukoliv vyšší hru.\n\nHraje se ve dvou hráčích. I tato hra má řadu hraných variant.\n\nRozdá se dvakrát čtyři karty (varianta jednou pět), nerozdaný zbytek tvoří talon. Pak se zvolí trumfy, v každém kole se 1 karta líže z talonu a 1 odhazuje. Líže první ten, kdo uhrál kolo (štych). Je povinnost dodržovat barvu a přebíjet. Lze hrát sedmu (nahlásit před rozebráním talonu) či stovku . Durch či betl se nehrají. Je i varianta, že trumfy platí až po dobrání talonu.\n\nHraje se ve čtyřech lidech, jimž se rozdává po 8 kartách, není tedy žádný talon. Forhont si po prohlédnutí prvních čtyř zvolí kartu (např. eso, krále apod.), a tedy i hráče, s nímž bude spolupracovat proti dvojici obránců, a trumfovou barvu. V případě, že volaná karta mu přijde ve druhé čtveřici karet, hraje sám proti zbývajícím třem protihráčům. Na rozdíl od licitovaného či voleného mariáše je povinností protistrany flekovat hru, pokud trhá trumfovou hlášku. Hry se volí jako v jiných hrách s tím, že forhont zpravidla (minimálně než proběhne flekovací kolo) neví, s kým bude hrát.\n\nMariáš se hraje o peníze. Nejčastěji (hlavně na turnajích) se hraje tzv. „dvacetníkový“, kdy obyčejná hra stojí 20 haléřů. Na začátku hry se samozřejmě mohou hráči domluvit na libovolné výšce základní sazby.\n\nObvyklé sazby (ve výše uvedených platidlech):\n\nKaždý flek zvyšuje cenu ohlášeného herního závazku na dvojnásobek.\nHráči flekují v pořadí podle směru hodinových ručiček (na Slovensku se většinou hraje opačně, „ako sa kosí“).\nHráč, který je na řadě, je povinen zřetelně říci „dobrý“ v případě, že nechce flekovat, anebo ohlásí flek s případným upřesněním (na co). Porušení pořadí je renoncem.\n\nHraje-li se sedma nebo stosedm (a to i v lepších), není možné flekovat tu součást hry, která nebyla v minulém kole flekování flekována. Flekování je u konce, zazní-li ode všech hráčů po sobě „dobrý“.\n\nHráč flekující loženou hru je povinen zaplatit navýšení ceny hry nejen za sebe, ale i za poškozeného soupeře. Ložené hry mají svoji přesnou definici:\n\nNapř. je-li základní sazba za betla 3 Kč a padne Flek/RE na loženou hru, hradí poškození spoluhráči jen základní sazbu 3 Kč. Zbývající část z celkové ceny hry po flekování hradí flekující hráč, což by při hře ve třech bylo 21 Kč a při hře ve čtyřech 30 Kč.\n\n\nTento výraz označuje stav, kdy se některý z hráčů dopustil jednání proti pravidlům hry (např. nepřiznal barvu).\n\nV roce 2006 oslavil výročí 20 let existence Český svaz mariáše (ČSM), jehož cílem je rozvíjení organizovaného soutěžení ve všech známých druzích této hry. Velkou popularitu si získala zejména soutěžní forma licitovaného mariáše, která vznikla právě pod hlavičkou ČSM. Podstatou soutěžního mariáše je kladení důrazu na pestrost hry a hraní her s vyšším stupněm rizika tím, že úspěšný hráč je kromě peněžního zisku odměněn též prémiovými body dle tabulky platné pro daný rok. Výsledek hráče je tak tvořen součtem vyhraných / prohraných peněz (ziskové body, ZB) a získaných prémiových bodů (PB). je vyhlašována s platností pro mariáš se základní sazbou 20 haléřů, pro jiné základní sazby se tedy peníze získané za body musejí adekvátně přepočítat (např. vynásobit sazbu za 1 PB pěti, hraje-li se mariáš korunový). Hraje-li se na prémiové body mimo turnaj, obvykle se hráči domluví na jejich proplácení. Ve dvacetihaléřovém mariáši je adekvátní sazbou 50 haléřů za 1 získaný PB.\n\n\n\n"}
{"id": "111412", "url": "https://cs.wikipedia.org/wiki?curid=111412", "title": "Podprahový signál", "text": "Podprahový signál\n\nPodprahový signál je signál osobě, který je pod limitem jejího vnímání (pod prahem, odtud název), takže signál daná osoba sice zaregistruje, ale v té chvíli si to neuvědomí, protože obsah signálu jí přejde přímo do podvědomí, například je podprahovým signálem obrázek, který osoba vidí příliš krátkou dobu. Tato technologie se údajně využívá v reklamě a propagaci. V některých zemích je zákonem zakázána. S tímto tématem také manipuluje množství konspiračních teorií.\n\nPrvní zprávy o využívání podprahových signálů jsou z roku 1917, kdy byla americká armáda obviňována z toho, že do písní a plakátů umisťuje podprahové signály, které měly nalákat lidi k odvodu. Toto podezření nebylo potvrzeno ani vyvráceno.\n\nRoku 1957 prohlásil americký specialista na reklamu James Vicary, že umístil do televizního vysílání záběry s nápisy „pij Coca-colu“ a „jez popcorn“, čímž údajně způsobil zvýšení prodeje těchto výrobků. Tento incident způsobil širokou diskuzi o problematice podprahových signálů, která mimo jiné vedla k zákazu podprahových signálů ve Spojených státech, Austrálii a Velké Británii. Vicary ale později, v roce 1962, přiznal, že si své tvrzení vymyslel.\n\nRoku 1973 vydal Wilson Bryan knihu Podprahové svádění (v originále \"Subliminal seduction\"), v níž tvrdil, že podprahové signály byly už tehdy široce využívány v reklamě. Tato kniha způsobila vlnu zájmu o podprahovou komunikaci.\n\nPodprahové vnímání se většinou považuje za druh nevědomého vnímání (to je vnímání, u kterého vnímatel vnímá vnímané, ale v danou chvíli si to neuvědomí - dalším příkladem takového vnímání je například hypnóza nebo hlas ve spánku).\n\n\n\n\nNení úplně jisté, jestli mohou být pomocí podprahových signálů vnímány pouze jednodušší zprávy, nebo jestli je toto vnímání úplné a kompletní.\n\nPodprahový signál se objevil také v animovaném filmu Břetislava Pojara \"Jak jeli k vodě\" z cyklu Pojďte pane, budeme si hrát. Ve scéně u rybníka se na chvíli zobrazí nápis \"Hlasuji pro mír !\".\n\nPodprahový signál s některými nápisy (např. „Elvis is not dead“ nebo „Bombs keep us free“) se ke konci 90. let vyskytoval ve znělce (přesněji v tzv. „předělu“, oddělujícím jednotlivé části pořadu) erotického pořadu Peříčko televize Nova. Na podnět časopisového článku, který na to upozorňoval, se televize vyjádřila, že tento předěl převzala z jiné anglofonní produkce, a nakonec jej vyměnila za předěl své výroby.\n\nV případech několika hudebních nahrávek lze slyšet skrytý vzkaz. Někdy je do nich vložený pozpátku záměrně, jindy samotná kompozice slov zapříčiní, že jejich fonetická podoba, puštěná pozpátku, dává jiný význam. Co se obsahu týče, vzkazy mohou nebo nemusejí mít souvislost s původním textem, může se jednat o žerty, mohou spekulovat ohledně životů samotných interpretů a je též určitá část tajně vložených vzkazů, která má něco společného se satanismem. Příklady:\n\nNěkteré z výše uváděných vzkazů jsou zřetelnější, druhé méně, jiné mohou být toliko výplodem představivosti (pareidolie).\n\nJiným způsobem, jak upravit vkládaný skrytý vzkaz, je kromě obrácení směru přehrávání například změna jejich rychlosti (t.j. vkazy přehrané příliš rychle nebo příliš pomalu, aby mohly být vědomě zachyceny), dále jejich ztišení na hranici slyšitelnosti (popř. kombinováno s extrémním panningem), naopak přebuzení, zkreslení nebo prohnání jiným audio efektem.\n\nMarketingoví specialisté ve snaze upoutat pozornost pracují se všemi smysly. Dokonce i vůně a pachy nás ovlivňují a působí na limbický systém (část mozku, kterou nemáme pod přímou kontrolou), který potom ovlivňuje lidské pocity a následně chování. A tak existuje i vůňový marketing. \n\n"}
{"id": "111413", "url": "https://cs.wikipedia.org/wiki?curid=111413", "title": "Pavel z Miličína", "text": "Pavel z Miličína\n\nPavel z Miličína a Talmberka (\"Paul Miliczin\", \"Paul von Miličin und Talmberg\", či \"Paul von Militschin und Thalenberg\" † 2. května 1450) byl v letech 1434 až 1450 biskupem olomouckým.\n\nPocházel z Čech, z rodu pánů z Talmberka. Roku 1420 se stal kanovníkem metropolitní kapituly u sv. Víta v Praze. Později se stal i kanovníkem olomouckým a v roce 1434 proboštem svatovítské kapituly. \n\nDne 3. října 1434 jej olomoucká kapitula zvolila 37. olomouckým biskupem. Biskupské svěcení přijal v Brně 1. ledna 1435 za přítomnosti císaře Zikmunda Lucemburského.\n\nV roce 1436 se zúčastnil brněnských i jihlavských jednání, na nichž byla dohodnuta konečná formulace kompaktát. Dne 5. července pak byla Basilejská kompaktáta v Jihlavě vyhlášena. 29. června 1438 vedl biskup Pavel z důvodu sedisvakance pražské arcidiecéze v katedrále sv. Víta v Praze korunovační ceremoniál nového českého krále Albrechta Habsburského.\n\nPo husitských válkách začal obnovovat poničené biskupské statky. Roku 1440 sezval na hrad Blansek biskupské leníky, kteří jednali o záležitostech, týkajících se manských statků. V roce 1445 dokončil výstavbu kartouzy v Olomouci. Za jeho episkopátu se také vrátili na vyloupený a vypálený Velehradský klášter cisterciáci.\n\nBiskup Pavel z Miličína zemřel 2. května 1450 a byl pohřben v kolegiátním kostele sv. Petra v Brně.\n\n\n"}
{"id": "111415", "url": "https://cs.wikipedia.org/wiki?curid=111415", "title": "Martin Bajčičák", "text": "Martin Bajčičák\n\nMartin Bajčičák (12. června 1976, Dolný Kubín) je bývalý slovenský běžec na lyžích. Byl schopen prosadit se i v náročných závodech jako jsou běh na 50 km v norském Holmenkollenu či závěrečný stíhací závod do vrchu (Alpe Cermis) na Tour de Ski.\n\n\nJe svobodný, žije v Zákamenném na Oravě. K jeho zálibám patří skialpinismus.\n\n"}
{"id": "111417", "url": "https://cs.wikipedia.org/wiki?curid=111417", "title": "Under My Skin (album, Avril Lavigne)", "text": "Under My Skin (album, Avril Lavigne)\n\nUnder My Skin je druhé Studiové album kanadské zpěvačky Avril Lavigne, které vyšlo celosvětově 25. května 2004. Album navázalo na úspěch předešlé desky Let Go, i když prodejnost byla značně nižší, přesto 6 milionů kopií ji vyneslo status třetího nejprodávanějšího alba roku 2004.\n"}
{"id": "111424", "url": "https://cs.wikipedia.org/wiki?curid=111424", "title": "Byšičky (Lysá nad Labem)", "text": "Byšičky (Lysá nad Labem)\n\nByšičky je jedna z nejzachovalejších barokních vesnic na území České republiky, v současnosti jedna ze čtyř místních částí středočeského města Lysá nad Labem. V bezprostřední blízkosti centra Byšiček se nalézá část přírodní rezervace Hrbáčkovy tůně.\n\nByšičky stojí na místě bývalého pravěkého sídliště, jak dokládají nálezy z šedesátých let 20. století, které jsou k vidění v muzeu Bedřicha Hrozného v Lysé nad Labem. Předpokládá se zde osídlení Kelty i Germány. Původně se osada jmenovala Byšice. V Byšici stál most přes Labe, z něhož zbyl do dnešní doby jen zbytek nájezdu. Osada Byšice a most byly poničeny roku 1421 během husitských válek, kdy vojska vypálila i augustiniánský klášter v Lysé. V průběhu 15. století ves stejně jako většina ostatních vsí v okolí postupně zanikala a zkázu dovršila třicetiletá válka.\n\nO obnovu vsi se zasloužil místní hrabě František Antonín Špork, který v roce 1717 nařídil založit novou vesnici s názvem Byšičky. Půdorys vesnice je nyní stavební památka chráněná státem. Hrabě Špork údajně podle pravzoru původních slovanských osad nechal postavit osm velkých stavení do kruhu okolo návsi. Uprostřed ní stojí pseudogotická kaple sv. Václava vysvěcená 3.10.1888. Uvnitř je mj. vyzdobena votivním obrazem od Jana Heřmana.\n\nKapličku obklopuje čtveřice památných lip velkolistých, jejichž ochrana byla vyhlášena 25. dubna 2002.\n\nV Byšičkách se natáčela řada českých filmů; nejznámější je \"Procesí k panence\" (režie Vojtěch Jasný, 1961).\nNatáčel se zde i film \"Příliš hlučná samota\" s Philippem Noiretem (1994).\n\n"}
{"id": "111425", "url": "https://cs.wikipedia.org/wiki?curid=111425", "title": "Spacelab", "text": "Spacelab\n\nSpacelab je vesmírná laboratoř, kterou vyrobila ESA. Do vesmíru ji vynášel americký raketoplán ve svém nákladovém prostoru. Laboratoř měla dvě přetlakové komory, ve kterých kosmonauté prováděli mikrogravitační experimenty, a tři nehermetizované externí plošiny. Spacelab měl buď jen přetlakové moduly, venkovní plošiny nebo obojí současně. Posádka spala v raketoplánu a na práci v přetlakových modulech se přesouvala přes přechodový tunel. Laboratoř se považuje za nejvýznamnější mezinárodní projekt západní kosmonautiky.\n\nPrvní let Spacelabu se uskutečnil 22. března 1982 při letu STS-3. Jednalo se o prototyp montážní plošiny Spacelabu. První experimenty byly však provedeny až v roce 1983, při letu STS-9. Celkově absolvovaly různé typy Spacelabu 29 letů, poslední v roce 2001 (STS-104).\n\nSpacelab je často nesprávně považován za vesmírnou stanici, i přesto, že se jednalo pouze o rozšířený laboratorní modul v nákladovém prostoru raketoplánu, který nebyl nikdy projektován k samostatnému letu ve vesmíru bez raketoplánu.\n"}
{"id": "111427", "url": "https://cs.wikipedia.org/wiki?curid=111427", "title": "Anton Tkáč", "text": "Anton Tkáč\n\nAnton Tkáč (* 30. března 1951, Lozorno, Slovensko) je bývalý československý reprezentant v dráhové cyklistice.\nZ počátku se věnoval zejména disciplíně kilometr s pevným startem, ve které získal na mistrovství světa 1970 v Leicestru bronzovou medaili. Po neúspěších přesedlal na sprint a v této disciplíně získal třikrát zlatou medaili na mistrovství světa: v roce 1974 v Montrealu (Kanada), v roce 1976 v Montrealu při OH a v roce 1978 v Mnichově (Německo). Na Olympijských hrách 1976 v Montrealu získal v této disciplíně zlatou olympijskou medaili, když ve finále porazil desetinásobného mistra světa Daniela Morelona z Francie. Vrcholnou sportovní kariéru zakončil na OH 1980 v Moskvě, kde i přes následky předchozího zranění a nedostaku tréninku v období před závodem dokázal ve sprintu postoupit do semifinále a obsadit 4. místo.\n\nAnton Tkáč byl v letech 1976 a 1978 v tehdejším Československu vyhlášený za sportovce roku. Při vyhlašovaní nejlepších slovenských cyklistů 20. století se umístil na prvním místě.\n\nV letech 2001 až 2011 byl prezidentem Slovenského svazu cyklistiky (SZC).\n\n\n\n"}
{"id": "111429", "url": "https://cs.wikipedia.org/wiki?curid=111429", "title": "Brněnská smlouva", "text": "Brněnská smlouva\n\nBrněnská smlouva je mezinárodní smlouva uzavřená mezi republikou Československou a republikou Rakouskou o státním občanství a ochraně menšin, podepsaná v Brně dne 7. června 1920. Působnosti smlouva nabyla výměnou ratifikačních listin dne 10. března 1921. Obsahově navazovala na mírovou smlouvu ze Saint-Germain (1919).\n\nZákladem pro posuzování státní příslušnosti bylo nabytí práva domovského v některé z obcí obou států s možností opce. Ustanovení o ochraně menšin se týkala menšinového školství československého ve Vídni a německého menšinového školství v Československu. K urovnávání sporů, vzniklých z Brněnské smlouvy, byly zřízeny smíšena komise a stálý rozhodčí soud.\n\nBrněnská smlouva byla v Československu publikována pod č. 107/1921 Sb. z. a n.\n"}
{"id": "111430", "url": "https://cs.wikipedia.org/wiki?curid=111430", "title": "Rudolf Christoph Eucken", "text": "Rudolf Christoph Eucken\n\nRudolf Christoph Eucken (5. ledna 1846, Aurich, Východní Frísko – 15. září 1926, Jena) byl německý filozof a univerzitní profesor, představitel hnutí za obnovu idealistické metafyziky, nositel Nobelovy ceny za literaturu z roku 1908.\n\nRudolf Christoph Eucken studoval na univerzitách v Berlíně a Göttingenu klasickou filologii, historii a filozofii a hluboce se zabýval Aristotelovými postupy a výrazovými prostředky. V letech 1871 až 1874 působil jako univerzitní profesor filozofie v Basileji a od roku 1874 až do roku 1920 v Jeně.\n\nV 80.letech 19. století vystoupil jako vedoucí činitel hnutí kritizující převládající naturalisticko-pozitivistický světový názor. Ve svém díle se snažil na základě tradic německého klasického idealismu vytvořit vlastní koncepci metafyziky ducha, spojující filozofický aktivismus s křesťanským náboženstvím a s některými prvky pozdější filozofie života. Východiskem jeho prací, ve kterých usiloval o obnovu idealistického myšlení a tvořivých sil lidstva, bylo pojetí duchovního světa jako autonomního, věčného, majícího absolutní smysl a hodnotu. Jako zastánce neoidealismu požadoval a zdůvodňoval sjednocení tvorby a života do mravně-duchovního činu, který by překonal úpadek moderní civilizace spočívající v tom, že se kulturní práce stala neosobní, čímž by se opětovně vytvořil opravdový duchovní život.\nSvůj myšlenkový postup Eucken označoval jako noologickou metodu, která spočívala v tom, že duchovní svět nechápal jen psychologicky, ale také jako objektivní hodnotu. Smysl bytí pak spatřoval v aktivním naplňování duchovních hodnot.\n\nEuckenovy spisy se vyznačují obrovským kazatelským patosem působícím zejména proti odlištění lidské kultury. Zejména proto byla roku 1908 Euckenovi udělena Nobelova cena za literaturu \"„… za závažné hledání pravdy, pronikavou sílu myšlení a široký rozhled, za vřelost a mohutnost stylistického ztvárnění, s nimiž v četných pracích hájil a rozvíjel idealistickou životní filosofii“\" (citace ze zdůvodnění Švédské akademie). Bylo to podruhé, co nešlo o cenu za krásnou literaturu, ale za jiné spisy, které svou formou a pojetím mají literární hodnotu, jak to stojí v příslušných stanovách k Nobelově ceně (prvním takovýmto nositelem byl roku 1902 německý historik Theodor Mommsen).\n\n\n"}
{"id": "111431", "url": "https://cs.wikipedia.org/wiki?curid=111431", "title": "Kostel Panny Marie Královny (Ostrava)", "text": "Kostel Panny Marie Královny (Ostrava)\n\nŘímskokatolický farní kostel Panny Marie Královny v Mariánských Horách je významnou novobarokní stavbou v Ostravě.\n\nPostaven byl v letech 1905–1908. Již před zahájením stavby nového kostela se stal jeho projekt předmětem kritiky. Kritikům se zdál příliš veliký v porovnání s počtem obyvatelstva, navíc se jim nelíbilo, že Jan Grmela nevypsal architektonickou soutěž a práci rovnou zadal Otokaru Bémovi z Moravské Ostravy. Patronem stavby kostela byl arcivévoda František Ferdinand d'Este. V roce 1907 byla stavba zastavena z důvodu podezření na defraudaci obecních peněz, která se však nepotvrdila. Kostel poté dokončila moravskoostravská stavební firma František Grossmann a František Fiala. Zásluhou starosty Jana Maye, který v té době předsedal \"Spolku pro stavbu kostela Panny Marie\", se stavbu podařilo úspěšně dokončit. Slavnostní vysvěcení provedl 18. října 1908 olomoucký světící biskup dr. Karel Wisnar.\n\nPatrocinium kostela se slaví 22. srpna. Původní název zněl \"chrám Korunování Panny Marie Královny\", tituly kostelů jsou však od 2.vatikánského koncilu vázány na konkrétní svátky v církevním kalendáři, proto kostel používá nyní jen titul \"chrám Panny Marie Královny\". Stal se dominantou obce a od roku 1913 sídlem zdejší farnosti. Není bez zajímavosti, že byl postaven v mís tě, kde významný vídeňský urbanista Camillo Sitte navrhl nové městské centrum.\n\nJedná se o 65 m dlouhou a 30 m širokou trojlodní budovu podle projektu Otokara Béma, nad kterou se zvedají dvě čtyřboké věže vysoké 73 m. Secesní výzdobu interiéru vytvořili známí moravští a čeští umělci z počátku 20. století, jako byli např. malíři Joža Uprka (velký oltářní obraz korunování Panny Marie), Luděk Marold (obraz archanděla Michaela na bočním oltáři), Zdeňka Vorlová-Vlčková a Jano Köhler (fresky a sgrafita v presbytáři) či sochaři František Uprka (socha Panny Marie z kararského mramoru na oltáři) a Karel Novák. Lustry byly vyrobeny dle návrhu Jana Kotěry. Je to třetí největší chrám v Moravskoslezském kraji, vejde se do něj 3500 osob. V jeho sousedství najdeme secesní budovu fary pocházející z roku 1912. Budovy kostela a fary jsou kulturními památkami. Pod mariánskohorskou farnost spadá také filiální kostel svatého Bartoloměje v Nové Vsi. Od roku 1984 do roku 1990 byl mariánskohorským farářem František Lobkowicz, ostravsko-opavský biskup.\n\nV kostele se konala část mezinárodního festivalu adventních a vánočních zvyků, koled a řemesel Souznění a také Svatováclavského hudebního festivalu.\n\n"}
{"id": "111434", "url": "https://cs.wikipedia.org/wiki?curid=111434", "title": "Marcus Cornelius Fronto", "text": "Marcus Cornelius Fronto\n\nMarcus Cornelius Fronto (kolem 100 – asi 175), byl římský řečník, právník a básník.\n\nFronto získal, po svém příchodu do Říma, svými soudními obhajobami poměrně velkou popularitu.\nRoku 142 krátce působil jako konzul.\n\nFronto patřil k hlavním propagátorům návratu literatury k archaickému stylu, tímto přístupem k literatuře ovlivnil celé období úpadku římské literatury. Tímto směrem vychovával i své žáky, mezi něž patřili např. i Marcus Aurelius či Lucius Verus.\n\n\nDále se od něj zachovala korespondence, ze které lze usuzovat, že se nejednalo o příliš inteligentního a originálního člověka a je překvapivé, že takový člověk mohl dosáhnout tak velkého vlivu na římskou literaturu.\n"}
{"id": "111435", "url": "https://cs.wikipedia.org/wiki?curid=111435", "title": "Kostel Panny Marie Královny", "text": "Kostel Panny Marie Královny\n\nKostelů zasvěcených Panně Marii Královně neboli Panně Marii Královně nebes je více:\n\n\nPanně Marii Královně je i spoluzasvěcováno:\n\n"}
{"id": "111439", "url": "https://cs.wikipedia.org/wiki?curid=111439", "title": "Superman", "text": "Superman\n\nSuperman je fiktivní postava komiksových příběhů vydávaných nakladatelstvím DC Comics. Je výtvorem tvůrčího dua, které tvořili Jerry Siegel a Joe Shuster. Poprvé se objevil v komiksovém sešitu \"Action Comics #1\" v červnu 1938.\n\nkanadský kreslíř Joe Shuster a americký spisovatel Jerry Siegel vymysleli koncept postavy již v roce 1932, během svého mládí v Clevelandu v americkém státě Ohio. Svůj nápad později prodali do Detective Comics, Inc., konkrétně v roce 1938, a Superman debutoval v komiksu „Action Comics #1“ v červnu 1938. Později se postava Supermana objevila v rozhlasovém seriálu, televizních seriálech, filmech, novinových stripech a videohrách. Od roku 1938 byly příběhy Supermana vydány v mnoha komiksech.\n\nJde o syna vědce Jor-Ela a Lary Lor-Van z planety Krypton. Jeho rodné jméno je Kal-El. Jako malé dítě byl odeslán na Zemi svým otcem, jenž věděl o blížící se zkáze jejich domovské planety. Na Zemi se ho ujali postarší bezdětní manželé Jonathan a Martha Kentovi a dali mu jméno Clark.\n\nDíky fyzikálním rozdílům mezi planetami a evolučnímu předstihu Kryptoňanů oproti lidem má Clark neobyčejné (nadpřirozené) schopnosti. Zdrojem jeho síly je naše žluté Slunce. Dokáže běžet rychleji než kulka, má nadlidskou sílu, je nezničitelný, má citlivější smysly, reflexy, výdrž a dokonalou regenerační schopnost. Svýma rentgenovýma očima dokáže prohlédnout jakýkoli materiál kromě olova.Oči mu slouží i jako dalekohled, teleskop nebo mikroskop. Také je schopen očima metat oheň, laserový paprsek nebo různé variace tepelného záření. Jeho sluch mu umožňuje slyšet volání o pomoc i z hodně vzdáleného místa. Létání je jeho další schopností. Rychlost, které může dosáhnout za letu, je takřka neomezená a blíží se rychlosti světla. Svým dechem dokáže cokoliv zmrazit nebo odfouknout. Vzhledem k tomu, že jeho hlavním zdrojem energie je Slunce, nemusí jíst ani pít a prakticky vůbec nestárne. Délka jeho života je omezená délkou života Slunce. Jedinou jeho slabostí je kryptonit, meteorit, který je vlastně radioaktivním úlomkem z jeho zničené rodné planety. Jeho zelená forma může Supermana i zabít. Další druhy kryptonitu, které ho mohou nějak ovlivnit, jsou červený, černý, modrý, zlatý a stříbrný.\n\nPo smrti svého adoptivního otce se vydává do města Metropolis. Zde pracuje inkognito jako nesmělý a bojácný reportér deníku \"Daily Planet\", vzbuzující dojem, jako by neuměl ani napočítat do pěti. Ale kdykoliv je připraven proměnit se v muže v modrém kostýmu s červenou pláštěnkou - Supermana, který vždy bojuje na straně spravedlnosti a dobra. V zaměstnání se setkává s atraktivní žurnalistkou Lois Laneovou, do které se zamiluje.\n\nJeho ženským doplňkem respektive protějškem je pak komiksová postava Supergirl.\n\nV České republice vydává komiksové knihy Superman nakladatelství BB/art a CREW.\n\n1986 – 1999:\n\n2000 – 2010:\n\n\n\n2011 – 2016 (New 52):\n\n\n\n\nEdice DC komiksový komplet:\n\n\n\n\n"}
{"id": "111442", "url": "https://cs.wikipedia.org/wiki?curid=111442", "title": "Bang", "text": "Bang\n\nBang může být:\n\n"}
{"id": "111447", "url": "https://cs.wikipedia.org/wiki?curid=111447", "title": "Bang!", "text": "Bang!\n\nBang! má více významů:\n\n\n"}
{"id": "111453", "url": "https://cs.wikipedia.org/wiki?curid=111453", "title": "Pinus muricata", "text": "Pinus muricata\n\nPinus muricata, česky borovice biskupská (z angl. „bishop pine“), je severoamerická a mexická borovice, vyznačující se nejtrvanlivějšími šiškami ze všech borovic. Latinský druhový název „muricata“ znamená „měkce trnitá“.\n\n\nV roce 1866 popsal Henry Bolander „\"Pinus muricata\" Bol.“, což je synonymum pro \"Pinus contorta\".\n\nStálezelený, jehličnatý, jednodomý a větrosnubný, velmi rychle rostoucí (i u mořského pobřeží) - mladé stromy vyrostou 180 cm za rok, strom, dorůstající do výšky 24 m. Kmen je rovný či pokroucený, dosahuje průměru 0,90 m. Větve stromu jsou rozložité a vzestupné, často pokroucené. Koruna je zaoblená, zploštělá nebo nepravidelná. Borka zpočátku červenošedá a hladká, později tmavě šedá, hluboce rozbrázděná do dlouhých hřebenů, šupinovitě plátovitá, tlustá. Letorosty štíhlé až tlusté, zprvu oranžovohnědé, později tmavohnědé, drsné. Pupeny vejčitě válcovité, tmavohnědé, 10-25 mm dlouhé, pryskyřičnaté.\n\nJehlice jsou ve svazečcích (\"Fasciculus\") po 2 ; jehlice 8-15 cm dlouhé, 1,2-2 mm široké, lehce překroucené, tmavožlutozelené (u severní formy stříbrnomodrošedozelené), rozprostřené až zakřivené směrem vzhůru, s průduchy na všech površích, na okrajích silně vroubkované, se špičkou přecházející náhle z kuželovité do ostré; u neopadavé báze s 15 mm dlouhými, svazečkovými pochvami; jehlice zůstávají na větvi 2-3 roky.\n\nSamčí šištice elipsoidní, 5 mm dlouhé, oranžové. Samičí šištice - šišky dozrávají po 2 letech, jsou serotinní (serotinita je proměnlivá - severní populace mívají šišky méně serotinní než populace jižní) a zůstávají na stromě nejdéle ze všech borovic - více než 70 let, často jsou zarostlé do větví či kmene, většinou rostou v přeslenech, jsou často nesouměrné, před rozevřením kopinatě vejčité, po rozevření zakřiveně vejčité, 4-9 cm dlouhé, leskle hnědé, přirostlé nebo na 2-4 mm dlouhých stopkách, většinou zahnuté směrem dolů; šišky se otevírají a rozsévají semena po lesních požárech či horkých létech, ani teplota kolem 95 °C nesnižuje výrazně klíčivost semen. Šupiny na šiškách jsou na okrajích červenohnědé, se ztluštělými výčnělky; spodní výčnělky jsou postupně kopulovitě tvarované směrem k základně šišky, přírůstek prvního roku je středový, se zahnutým drápkem se silnou bází. Semena jsou v šiškách životaschopná až 25 let, jsou šikmo elipsoidní, 6-7 mm dlouhá, tmavohnědá až černá, s 15-20 mm dlouhým křídlem; Strom kvete v červnu, semena dozrávají leden-únor, jejich klíčivost je přibližně 80 %.\n\n\"Pinus muricata\" se vyskytuje ve 3  (podle některých botaniků ve 4) varietách :\nRozdíly mezi varietami jsou ve velikostech stromů, vlastnostech jehlic, v borce a v šiškách.\n\nDomovinou stromu jsou: Spojené státy americké (stát Kalifornie); a Mexiko (stát Baja California).\n\n\"Pinus muricata\" roste v přírodě v nadmořských výškách od 0 (hladina moře) do 300 m, v přímořských oblastech v chaparální zóně, s mírnými, vlhkými zimami, a horkými, suchými léty, a častými jarními a letními mlhami. Roční úhrn srážek zde bývá kolem 500 mm. V horkých suchých létech dochází často v těchto oblastech k rozsáhlým lesním požárům, které zabijí celá stanoviště borovic, nicméně serotinní šišky tohoto stromu jsou přizpůsobeny tak, aby se po požáru rychle otevřely, a uvolnily semena v době, kdy byl konkurenční podrost zlikvidován požárem. Tímto dochází k účinné regeneraci populace stromu a rychlému znovuosídlování těchto míst touto borovicí, z téhož důvodu bývají celé populace tohoto stromu stejného stáří. Starší stromy mají silnou borku a lehčí požáry přežijí, nikoliv ovšem požár koruny, který strom zabije, neboť po požárech není schopen rašit. Růst stromu začíná na jaře.\n\nStrom vyžaduje lehké písčité či jílové, vodu dobře odvádějící, suché či vlhké, půdy; nejlépe roste v půdách křemelinových; snáší nízký obsah humusu (roste často v neúrodných půdách) i zasolení, roste často na mořských pobřežích nebo v rašelinových bažinách či na různých bažinatých územích. Má rád plné slunce, nelibuje si ve stínu. pH půdy: 4-8 , ve vápenných půdách roste špatně. Nepříliš mrazuvzdorná borovice, snese mráz do maximálně –10 °C. Výměšky z jehlic potlačují klíčení semen a tím si strom reguluje množství rostlin, které pod ním mohou růst. Dospělé stromy tvoří širokou a těžkou korunu, při silných vichřicích mohou být někdy sraženy k zemi.\n\nBorovice \"Pinus muricata\" se občas kříží s borovicí \"Pinus radiata\". Severní populace \"Pinus muricata\" často tvoří monokulturní porosty nebo roste dohromady se sekvojí vždyzelenou \"Sequoia sempervirens\", douglaskou tisolistou \"Pseudotsuga menziesii\" a dalšími. Jižní populace roste v chaparálních společenstvech například s pelyňkem \"Artemisia californica\", škumpou \"Rhus integrifolia\" a dalšími. Semeny stromu se občas živí veverky, jinak ovšem trnité šišky většinu predátorů semen odstraší.\n\nObecně období bez lesních požárů, trvající více než 80 let, značně zvyšuje náchylnost \"Pinus muricata\" k chorobám. Strom je náchylný k napadení houbou václavkou (\"Armillaria\"). Ve své domovině je strom napadán též parazitickou rostlinou z čeledi santálovitých \"Arceuthobium littorum\". Strom nemá moc v oblibě hasiče (až na případy, kdy mu hoří koruna) a exotické ovce.\n\nStrom není pro svou malou populaci, rostoucí na omezeném území, příliš komerčně využíván. Občasně je hrubé a pryskyřičnaté dřevo využíváno ve stavebnictví na konstrukci trámů, a v tesařství a truhlářství.\n\"Pinus muricata\" je často pěstována jako okrasný strom v parcích a velkých zahradách.\n\nStrom je považován za zranitelný. Nejvíce mu škodí jakékoliv předcházení, potlačování a obecně hašení lesních požárů, neboť zvýhodňuje jeho konkurenty, což je z dlouhodobého hlediska pro tento strom škodlivé, protože regenerace jeho populace je na těchto požárech přímo závislá. Pro přežití tohoto stromu je důležité nehasit lesní požáry, mající přirozené příčiny (například blesk atd.), které jsou součástí přirozeného koloběhu v přírodě, všude tam, kde je to možné. Též nadměrné spásání semenáčů exotickými ovcemi ohrožuje populaci stromu. Tento strom se vyskytuje v několika chráněných oblastech, většinou v kalifornských státních parcích.\n\n"}
{"id": "111474", "url": "https://cs.wikipedia.org/wiki?curid=111474", "title": "Magistr farmacie", "text": "Magistr farmacie\n\nMagistr farmacie (z lat. ', zkratka PhMr.\"' psaná před jménem) je akademický titul, který byl v minulosti udělován absolventům vysokoškolského studia farmacie. V současné době je udělován titul magistr (Mgr.), po dodatečném rigorózním řízení je možné případně získat titul doktor farmacie (PharmDr., tzv. malý doktorát). Všechny tyto uvedené formální kvalifikace jsou pak na stejné, magisterské úrovni vysokoškolského vzdělání (7 v ISCED, \"master's degree\"), přičemž případnou vyšší kvalifikaci pak bylo možno od roku 1953 získat v rámci vědecké výchovy (kandidát věd, CSc.), v současnosti je pak možné vyšší kvalifikaci (8 v ISCED, \"doctor's degree\") získat v rámci doktorského studia (doktor, Ph.D., tzv. velký doktorát).\n\nTitul vychází se středověkého titulu magistr (\"mistr\") a zatímco u ostatních vysokoškolských oborů se postupně přešlo k titulům doktorským (MUDr., PhDr. apod.), farmaceutům magisterský titul zůstal. Farmacie se původně studovala na filozofických fakultách, po oddělení fakult přírodovědeckých zde a po roce 1948 byla přesunuta na fakulty lékařské. Studium trvalo čtyři roky a po úspěšném absolvování dvou státních zkoušek býval udělován titul magistra farmacie. Už tehdy také bylo umožněno získat po následném rigorózním řízení titul doktora farmacie.\n"}
{"id": "111476", "url": "https://cs.wikipedia.org/wiki?curid=111476", "title": "Denny Landzaat", "text": "Denny Landzaat\n\nDenny Domingoes Landzaat (* 6. května 1976, Amsterdam, Nizozemsko) je nizozemský záložník hrající ve Feyenoordu Rotterdam.\n\nLandzaat začal svou kariéru v Ajaxu Amsterdam, ale nedostal se k větší šanci, proto se rozhodl přestoupit do Willem II Tilburg, odkud v roce 2004 přestoupil do Alkmaaru, kde se ihned stal kapitánem.\n\nIhned si jej všimly velké holandské kluby Feyenoord, PSV i Ajax, ale Landzaat zůstal věrný AZ Alkmaar až do léta 2006, kdy neodolal nabídce anglického týmu Wigan Athletic, kde zůstal do roku 2008, kdy ho za odstupné 1,5 milionu eur získal nizozemský Feyenoord.\n\nJeho největším dosavadním úspěchem je účast na juniorském mistrovství světa v roce 1995, kde ve finále neproměnil penaltu a jeho tým prohrál.\n\nLandzaat si odbyl svůj debut v reprezentaci už v roce 2001 v kvalifikaci na mistrovství světa ve fotbale 2002, ale hráčem v základní sestavě se stal až o pár let později za trénování Marca van Bastena.\n\nV roce 2006 byl povolán do reprezentačního kádru Nizozemska pro mistrovství světa.\n\n"}
{"id": "111480", "url": "https://cs.wikipedia.org/wiki?curid=111480", "title": "Seznam plemen skotu", "text": "Seznam plemen skotu\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "111482", "url": "https://cs.wikipedia.org/wiki?curid=111482", "title": "The BBC Archives", "text": "The BBC Archives\n\nThe BBC Archives je živé album britské heavymetalové skupiny Iron Maiden. Jedná se sbírku různých živých vystoupeních kapely mezi lety 1979 - 1988. Album bylo vydáno v roce 2002 jako část box setu Eddie's Archive.\n"}
{"id": "111483", "url": "https://cs.wikipedia.org/wiki?curid=111483", "title": "Vysokohorský otok plic", "text": "Vysokohorský otok plic\n\nVysokohorský otok plic (zkratka \"VOP\") je vážnou formou akutní horské nemoci, i když tato onemocnění spolu nemusí přímo souviset.\n\nLéčba je podobná jako u vysokohorského otoku mozku, je nutný rychlý sestup do nižší nadmořské výšky, při zanedbání tohoto faktu hrozí postiženému smrt. Po sestupu se organismus většinou sám zregeneruje do 2 dnů, po vymizení příznaků je možné pokračovat ve výstupu.\n\n\n"}
{"id": "111485", "url": "https://cs.wikipedia.org/wiki?curid=111485", "title": "Zadržení", "text": "Zadržení\n\nZadržení je jeden z prostředků k zajištění osoby pro účely trestního řízení. Je upraveno § 75 a § 76 a následujícími zákona č. 141/1961 Sb., trestního řádu. Jeho podstatou je časově limitované krátkodobé omezení osobní svobody určité osoby ze strany policejního orgánu. Se zadrženým jsou prováděny úkony trestního řízení a v mezidobí je umístěn v policejní cele. Ze zadržení je osoba buď propuštěna na svobodu, nebo je rozhodnuto soudem o vzetí osoby do vazby.\n\nPodle § 75 trestního řádu obviněného může policejní orgán zadržet sám, jestliže je dán některý z důvodů vazby. Provedené zadržení je povinen bezodkladně ohlásit státnímu zástupci. Policejní orgán, který provedl zadržení, zadrženou osobu vyslechne a o jejím výslechu sepíše protokol, v němž označí místo, čas a bližší okolnosti zadržení a uvede osobní údaje zadržené osoby, jakož i podstatné důvody zadržení. Nepropustí-li policejní orgán obviněného na svobodu, předá státnímu zástupci opis protokolu sepsaného při zadržení a další materiály potřebné pro podání případného návrhu na vzetí obviněného do vazby. Takový návrh může být podán soudu nejpozději do 48 hodin od zadržení, jinak musí být zadržený propuštěn na svobodu. Spolu s návrhem je zadržený obviněný odevzdán soudu. Soudce je povinen zadrženého vyslechnout do 24 hodin od doručení návrhu a rozhodnout buď že obviněného bere do vazby, nebo že ho propouští na svobodu. Je-li vzat do vazby, je obviněný policejní hlídkou předán příslušníkům vězeňské služby v příslušné vazební věznici. Proti rozhodnutí o vzetí do vazby má obviněný právo podat stížnost. Ta však nemá odkladný účinek, což znamená, že pokud je tedy obviněný vzat do vazby, je tam ihned eskortován a zůstává ve vazební věznici do doby vyřízení své stížnosti nadřízeným soudem.\n\nOsobu, která je podezřelá ze spáchání trestného činu a proti které dosud nebylo zahájeno trestní stíhání (nebyla obviněna) může podle § 76 odst. 1 trestního řádu policejní orgán, jestliže je dán některý z důvodů vazby, v naléhavých případech zadržet jen s předchozím souhlasem státního zástupce. Bez takového souhlasu lze zadržení provést, pouze jestliže věc nesnese odkladu a souhlas nelze předem vyžádat, zejména pokud byl podezřelý přistižen při páchání trestného činu nebo zastižen na útěku. Není-li podezření rozptýleno a je-li proti podezřelému zahájeno trestní stíhání, i zde platí lhůta 48 hodin od zadržení pro podání návrhu na vzetí do vazby, jinak je třeba zadrženého propustit na svobodu.\n\nOsobní svobodu osoby, která byla přistižena při trestném činu nebo bezprostředně poté, smí podle § 76 odst. 2 trestního řádu omezit kdokoli, pokud je to nutné ke zjištění její totožnosti, k zamezení útěku nebo k zajištění důkazů (tzv. \"občanské zadržení\"). Zadrženou osobu je povinen ihned předat policejnímu orgánu a pokud to není možné, tak alespoň omezení osobní svobody tomuto orgánu bez odkladu oznámit. Dále se postupuje obdobně jako při zadržení realizovaném policejním orgánem.\n\nPodle čl. 27 odst. 5 Ústavy lze poslance nebo senátora zadržet pouze tehdy, pokud byl dopaden při páchání trestného činu nebo bezprostředně poté. Příslušný orgán je pak povinen zadržení ihned oznámit předsedovi komory, jejímž je zadržený členem; nedá-li předseda komory do 24 hodin od zadržení souhlas k odevzdání zadrženého soudu, je příslušný orgán povinen ho propustit. Na své první následující schůzi komora rozhodne o přípustnosti stíhání s konečnou platností. \n\nPodle čl. 86 odst. 2 Ústavy lze soudce Ústavního soudu zadržet jen, byl-li dopaden při spáchání trestného činu, anebo bezprostředně poté. Příslušný orgán je povinen zadržení ihned oznámit předsedovi Senátu. Nedá-li předseda Senátu do 24 hodin od zadržení souhlas k odevzdání zadrženého soudu, je příslušný orgán povinen ho propustit. Na své první následující schůzi Senát rozhodne o přípustnosti trestního stíhání s konečnou platností.\n\nPrezidenta republiky pak podle čl. 65 odst. 1 Ústavy nelze zadržet nikdy.\n"}
{"id": "111494", "url": "https://cs.wikipedia.org/wiki?curid=111494", "title": "Sarah Brightman", "text": "Sarah Brightman\n\nSarah Brightman (* 14. srpna 1960 Berkhamstead, Hertfordshire, Anglie) je anglická sopranistka, herečka a tanečnice. Debutovala s disko singly, dosáhla světového věhlasu jako muzikálová herečka a získává si první pozice hudebních žebříčků. Spolupracuje s dřívějším producentem Enigmy Frankem Petersonem.\n\nSarah Brightman se narodila do rodiny Pauly a Grenvilla Brightmanových jako nejstarší z šesti dětí. Její ambice stát se umělkyní byla znatelná již od útlého věku. Na lekce baletu chodila již od tří let. Od jedenácti let studovala internátní divadelní školu, kde vydržela, i když se jí tam nelíbilo. Poté se Sarah účastnila konkurzu do londýnského královského baletu, ale nebyla přijata.\n\nV 16 letech (rok 1976) vstoupila Sarah do taneční skupiny Pan's People. Po nějaké době se přesunula k Hot Gossip a vedla smíšený taneční soubor, který se pravidelně objevoval na Video show Kennyho Everetta. Skupina, která byla o poznání provokativnější než Pan's People, vytvořila v roce 1978 disko hit \"I Lost My Heart to a Starship Trooper\" se sci-fi a vesmírnou tematikou, kterého se prodaly více než půl milionu kopií a který dosáhl šesté pozice v hitparádě Spojeného království. Skupina pak vydala o půl roku později singl \"Adventures of the Love Crusader\", který již byl ale méně úspěšný (nedostal se ani na 50. pozici v UK). Brightman, již jako sólová umělkyně, vydala v následujících letech ještě několik dalších disko skladeb u Whisper Records – jako například \"Not Having That\" a \"My Boyfriend's Back\",\n\nV osmnácti letech se poprvé provdala za hudebního manažera Andrew Grahama Stewarta. Poté, co začala vystupovat v muzikálu Kočky se seznámila s autorem hudby, světově uznávaným skladatelem Andrew Lloyd Webberem, kterého si v roce 1984 vzala za manžela. Manželství bylo rozvedeno v roce 1990. Později udržovala několikaletý vztah s producentem některých svých alb Frankem Petersonem, ale i ten se rozpadl v roce 2003. Jejím současným partnerem je Louis Oberlander.\n\nProšla několika životními krizemi. V roce 1992 spáchal její otec sebevraždu, posléze ve vztahu s Petersonem prodělala mimoděložní těhotenství a dva potraty. V rozhovoru pro britský časopis \"Hello\" uvedla, že by mateřství mohlo být úžasné, ale svůj osud že přijímá mírumilovně.\n\n\n\n\n\n\n\n"}
{"id": "111501", "url": "https://cs.wikipedia.org/wiki?curid=111501", "title": "Krakonoš (pivo)", "text": "Krakonoš (pivo)\n\nKrakonoš je značka piva vyráběného od roku 1582 v Trutnově v pivovaru Trutnov.\n\nNázev piva je odvozen od místního bájného strážce hor Krakonoše. Pivo Krakonoš se vyznačuje typicky hořkou chutí a sytou a trvalou pěnou.\n\n\n"}
{"id": "111503", "url": "https://cs.wikipedia.org/wiki?curid=111503", "title": "Pavel Batěk", "text": "Pavel Batěk\n\nPavel Batěk (* 3. ledna 1975 Plzeň) je český herec.\n\nBěhem studia na DAMU zaujal především jako Pavel v autorské inscenaci Patrika Hartla \"Hovory o štěstí mezi čtyřma očima\". Za tuto roli byl na mezinárodním festivalu Zlomvaz zvolen do užší čtyřčlenné nominace na Cenu Reflexu za nejlepší herecký výkon. Další výraznou rolí byl horkokrevný Avděj v Mášově \"Rváči\" (r. Jan Kačer). Zahrál si po boku Ladislava Freje v komorním dramatu Caryl Churchillové \"Řada\" v Divadle na Vinohradech, kde se stal ještě před závěrečnými zkouškami na DAMU členem souboru. Na Vinohradech ztvárnil například Malcolma v Shakespearově \"Macbethovi\", Malcolma McGregora v Yazbekově muzikálu \"Donaha!, \"či irského teenagera Raye v McDonaghově dramatu \"Kráska z Leenane\", nebo Vénu v Topolově hře \"Kočka na kolejích\". V roce 2009 nastudoval s režisérem Danielem Špinarem Büchnerova \"Vojcka\", za něhož si vysloužil nominaci na cenu Thálie.\n\nMimo domovskou scénu si zahrál s bratrem Petrem Baťkem v Mrożkově \"Striptýzu\" (Studio Damúza v Eliadově knihovně Divadla Na zábradlí, r. Peter Chmela), s bývalým spolužákem Janem Holíkem v komorním dramatu Daniela MacIvora \"To i ono\" (r. Pavel Khek), Patrik Hartl ho obsadil do tří vedlejších postav v Johnsonově \"Absolventovi\" (Studio DVA). V r. 2010 nastudoval roli Alda ve hře \"Origami\" (Divadlo Ungelt) v režii autora dramatu Carlose Be. Na podzim 2014 vytvořil roli Nikoly Šuhaje v \"Baladě pro banditu\" (rež. Milan Schejbal) v Divadle Příbram.\n\nPo jedenácti sezónách v Divadle na Vinohradech se v srpnu 2015 stal členem Činohry Národního divadla.\n\nMimo divadlo také hrál či hraje v televizních seriálech \"Redakce\", \"Ulice\", \"Světla pasáže\", \"Ordinace v růžové zahradě II\", \"Kriminálka Anděl\", \"Obchoďák\", \"První republika\", \"Labyrint\".\n\nSe svým bratrem Petrem Baťkem založili v r. 1995 hudební skupinu The End of Colours, kde zpívá. Vystupoval na letních akcích \"Živé obrazy\", což jsou netradiční prohlídky zámků v Ústeckém kraji. Zpívá v projektu \"Salome\" (pásmo písní Karla Kryla pro zpěv, harfu, klarinet a kytaru).\n\nV červenci 2014 měl na KVIFF premiéru film Rudolfa Havlíka \"Zejtra napořád\", kde byl obsazen do hlavní role.\n\n"}
{"id": "111504", "url": "https://cs.wikipedia.org/wiki?curid=111504", "title": "Vlčí interval", "text": "Vlčí interval\n\nVlčí intervaly vznikají ve většině hudebních ladění jako velice disonantní intervaly odlišné od většiny ostatních. V současnosti nejpoužívanějším rovnoměrně temperovaném ladění se vlčí intervaly nevyskytují.\n\nPythagorejské ladění používá k odvození všech intervalů kvintu a oktávu. Dvanáctá kvinta ale po příslušné oktávové transpozici není totožná se základním tónem, je o pythagorejské koma vyšší. Aby se dal uzavřít kvintový kruh, používá se jedenáct čistých kvint a jedna vlčí kvinta, která je o pythagorejské koma nižší než čistá.\n\nVýpočet pythagorejské vlčí kvinty:\n\nPythagorejská vlčí kvinta je tedy o přibližně 23,5 centů užší než čistá kvinta (která má 702 centů).\n\nStředotónové ladění má podobnou konstrukci jako pythagorejské ladění, vlčí kvinta zde vzniká z velmi podobných důvodů.\n\nVýpočet středotónové vlčí kvinty:\n\nStředotónová vlčí kvinta tedy o přibližně 35,64 centů širší než čistá kvinta.\n\nVlčí intervaly nemusí být pouze kvinty. Ve středotónovém ladění se vyskytují čtyři vlčí velké tercie (de facto zmenšené kvarty). Jejich disonantnost pramení z faktu, že ve středotónovém ladění neexistuje enharmonická záměna a zmenšené kvarty tedy nesouhlasí s velkými terciemi.\n\nI v čistém ladění se mimo základní tóninu vyskytuje mnoho vlčích intervalů: například vlčí kvinta mezi tóny D – A (při základním tónu C):\n"}
{"id": "111507", "url": "https://cs.wikipedia.org/wiki?curid=111507", "title": "Tupolev Tu-95", "text": "Tupolev Tu-95\n\nTupolev Tu-95 (v kódu NATO „Bear“) je sovětský strategický čtyřmotorový turbovrtulový bombardér zavedený do služby v 50. letech 20. století, který i na počátku 21. století stále slouží v ruském letectvu jako protiváha k americkým bombardérům B-52 Stratofortress. Poprvé (a naposled) byly pro pohon letounu takové kategorie použity turbovrtulové motory a protiběžné čtyřlisté vrtule o průměru 5,6 m.\n\nUpravená verze tohoto letounu, Tu-95V, shodila dne 30. října 1961 nad sovětskou jadernou střelnicí Nová země největší atomovou bombu všech dob zvanou Car-bomba.\n\nTu-95 se kromě území SSSR nacházely na leteckých základnách v Angole, Guineji, Kubě, Somálsku a Vietnamu. Námořní verze je značena jako Tu-142.\n\nStroje jsou známé dlouhými hlídkovými lety nad mořem v oblasti západní Evropy a Středozemního moře. Při nich vzniklo mnoho fotografii, na kterých s nimi v těsné formaci letí letouny NATO.\n\nS prohlubující se studenou válkou se Sovětský svaz koncem 40. let snažil vyvinout dálkový strategický bombardér schopný rychlého letu ve vysokých letových hladinách. Na základě několika amerických bombardérů B-29, které musely koncem 2. světové války nouzově přistát v SSSR, se Sovětům podařilo zpětným inženýrstvím vyvinout Tu-4. Tento bombardér však nedisponoval potřebným doletem a mohl být použit k ničení pozemních cílů pouze v případě konfliktů na evropském nebo asijském kontinentu. Jako hlavní protivník SSSR se již v té době profilovaly USA, a proto potřebovalo sovětské strategické letectvo bombardér s akčním rádiusem asi 7000 km, podobně jako měl americký B-36 \"Peacemaker\".\n\nKoncem 40. let došlo také k zdokonalení systémů protivzdušné obrany a zavedení proudových stíhacích letounů. Proto se strategické bombardéry letící rychlostí 500 - 600 km/h již v té době jevily jako neperspektivní. Rychlost letu nového bombardéru bylo třeba zvýšit na úroveň, kterou dosahovaly tehdejší záchytné stíhačky. Ale nepřátelské stíhačky nebyly jediným důvodem, pro který bylo nutné zvýšit rychlost letu bombardéru. Mnohem vážnějším byl v té době fakt, že ve výzbroji se počítalo s jadernými pumami. Proto bylo nutné, aby letadlo po odhození pum opustilo co nejdříve bojovou zónu a aby nedošlo k ozáření posádky.\n\nV roce 1950 se konstruktér V. M. Mjasičev, který se podílel na vývoji střemhlavého bombardéru Pe-2, obrátil na vládu s návrhem na vytvoření strategického bombardéru s maximální rychlostí 950 km/h a doletem více než 13 000 km. V návrhu letadla se počítalo s osazením 4 proudových motorů AM-3 a v této podobě byl i přijat. 24. března 1951 byl vydán dekret, kterým byla konstrukční kancelář V. M. Mjasičeva pověřena, aby co nejdříve vyvinula vysokorychlostní mezikontinentální bombardér. Letadlo, které dostalo označení M-4, mělo unést atomové pumy o hmotnosti do 5 tun, mělo být schopno doletět do USA, překonat protivzdušnou obranu a po uskutečnění jaderného úderu se vrátit zpět na svou základnu v SSSR.\n\nA. N. Tupolev, bývalý učitel a kolega Mjasičeva, byl informován o zahájení prací na letadle M-4 a rozhodl se také zapojit do soutěže o vývoj nového strategického bombardéru. Právě probíhající práce na letadlech Tu-16 a Tu-85 umožnily konstrukční kanceláři A. N. Tupoleva OKB-156 (rusky ОКБ-156) rychle navrhnout ideální tvar bombardéru. Otázkou však zůstávalo, jaký typ motoru bude nejvhodnější pro dosažení požadavků týkajících se doletu a rychlosti. Rozsáhlé studie provedené v roce 1950 a na začátku roku 1951 ukázaly, že nejlepším řešením bude instalace čtyř turbovrtulových motorů, z nichž každý bude mít výkon 10 000 až 12 000 koňských sil. 11. července 1951 byla konstrukční kancelář A. N. Tupoleva pověřená navrhnout nový strategický bombardér a v letech 1952 - 1953 vyrobit dva prototypy. První, se čtyřmi turbovrtulovými motory typu 2TV-2F a druhý, se čtyřmi výkonnějšími turbovrtulovými motory TV-12 (sériově vyráběné byly nazvány NK-12). V roce 1951 tak sovětská vláda dospěla k velmi kontroverznímu rozhodnutí, když začala financovat vývoj dvou identických typů letadel. Tento krok, kterým se enormně zatížila ekonomika už i tak válkou zbídačené země, lze vysvětlit jen tím, že Stalin a jeho poradci v té době reálné zvažovali možnost jaderné války s USA.\n\nNa podzim roku 1952 byl první prototyp kanceláře A. N. Tupoleva, nazvaný Tu-95-1, dokončen a předán k letovým zkouškám. 12. listopadu 1952 se zkušební pilot A. D. Pereljot a jeho posádka vznesli v novém letadle poprvé do vzduchu. Celý let trval 50 minut a uskutečnil se v nadmořské výšce 1150 m. Do poloviny května vzlétl tento prototyp 16krát a celkem ve vzduchu strávil 21 hodin. Jeho 17. let, který se konal 11. května 1953, však skončil katastrofou. Na Tu-95-1 se během letu vzňal jeden z motorů, požár se začal šířit dál a letadlo se zřítilo. Z 11 členů posádky čtyři lidé havárii nepřežili, včetně zkušebního pilota A. D. Pereljota.\n\nPřestože byla montáž druhého prototypu Tu-95-2 zahájena již v lednu 1952 a do konce roku bylo letadlo prakticky hotové, jeho úplné dokončení se protáhlo až do roku 1954. Důvodem byla realizace několika konstrukčních změn poté, co byly známy příčiny katastrofy prvního prototypu. Výsledky vyšetřování totiž prokázaly, že nehodu způsobila poškozená převodovka protiběžných vrtulí, jejíž úlomky prořízly palivové nádrže a ty se následně vznítily. Na druhém prototypu tedy musela být zpevněna křídla, byl zaveden systém, který prostor nad palivem v jednotlivých nádržích plnil inertním plynem a zdokonalený byl také požární systém. V prosinci 1954 byl Tu-95-2 vybaven zdokonaleným motorem TV-12 a 16. února 1955 absolvoval svůj první let. Letové zkoušky a dolaďování letadla probíhalo téměř rok, v rámci kterého se bombardér vznesl do vzduchu 68krát a nalétal celkem 168 hodin. V roce 1956 začala sériová výroba Tu-95 a postupně byl zaváděn do útvarů strategického letectva SSSR. Produkce těchto letadel pokračovala až do roku 1992 a v průběhu tohoto období vzniklo množství modernizovaných verzí.\n\nOd roku 1981 byla vyráběna modifikovaná verze Tu-95MS s novými křídly s rychlejším profilem a s novou radioelektronikou. Tu-95MS byl vybaven 6 střelami s plochou dráhou letu Ch-15 (RKV-15B, rusky РКВ-15Б, v kódu NATO АS-16 „Kickback“) s doletem 2 500 km. Od roku 1984 RKV-15B zaměnili na Ch-55 (RKV-500, rusky РКВ-500, v kódu NATO АS-15 „Kent“).\n\nTu-95 je středoplošník se šípovitými křídly, které svírají úhel 35°. Rozpětí křídel Tu-95MS je 50,4, délka letadla je 49,13 m a jeho výška 13,3 m.\n\nPohon Tu-95MS zajišťují čtyři turbovrtulové motory Kuzněcov NK-12MP. Na každý z motorů jsou napojeny dvě protiběžné čtyřlisté vrtule АВ-60К. Palivová soustava se skládá z nádrží umístěných v křídlech a v trupu letadla. Maximální rychlost Tu-95MS je 830 km/h a bombardér je schopen dosáhnout výšky až 10 500 m. Rychlost letadla při vzletu a přistání je kolem 300 km/h. Bombardér dokáže bez natankování ve vzduchu doletět maximálně 11 000 km, nicméně tento dolet se zkracuje v závislosti na množství nesené výzbroje až na 6480 km.\n\nI když tento bombardér nemůže překonat moderní systémy protivzdušné obrany, tak řízené střely dlouhého doletu, které nese v pumovnici, mu poskytují významnou schopnost neutralizovat nepřítele. Bombardéry Tu-95MS mohou nést, v závislosti na verzi, 6 - 16 řízených střel s maximálním doletem 3 000 km. Střely mohou být neseny v pumovnici a také na čtyřech vnějších závěsníkách. Maximální nosnost bombardéru je 20 tun. Bombardér má integrované střely typu vzduch-zem Ch-55 a jejich varianty (Ch-101/Ch-102), které mohou mít konvenční nebo jaderné hlavice.\n\nOd zavedení do útvarů sovětského letectva až do roku 1991 tato letadla prováděla pravidelné strategické dálkové lety a stala se symbolem studené války. Lety bombardérů Tu-95 však byly z důvodu změny geopolitické situace a z finančních důvodů následujících 16 let omezeny na minimum. Dne 17. srpna 2007 oznámil prezident Vladimir Putin obnovení strategických letů ruských bombardérů, včetně Tu-95.\n\n17. listopadu 2015 byly bombardéry Tu-95 bojově nasazeny poprvé v historii. Poté, co se potvrdila podezření, že za pádem ruského civilního letadla s 224 pasažéry na palubě stojí Islámský stát, zintenzivnilo Rusko masivní bombardování strategickými bombardéry. Šest letadel Tu-95, pět strojů Tu-160 a čtrnáct Tu-22M uskutečnilo nálety na pozice teroristů z ISIL. Bombardéry Tu-95 a Tu-160 zasáhly velitelské základny v Idlibu a Aleppu. Letouny Tu-95 použily rakety Ch-555, což je varianta střely Ch-55SM s vylepšeným naváděním a hlavicí. Celkově bombardéry Tu-95 a Tu-160 vypálily 34 raket a zasáhly 14 cílů.\n\n\n\n\n\n\n\n\n\n"}
{"id": "111512", "url": "https://cs.wikipedia.org/wiki?curid=111512", "title": "Tatra RT8D5", "text": "Tatra RT8D5\n\nTatra RT8D5 je rychlodrážní tříčlánková tramvaj, kterou v letech 1997 až 1999 vyráběla firma ČKD Dopravní systémy pro rychlodrážní systém v hlavním filipínském městě Manile. Prototyp vznikl již v roce 1995 a byl odvozen od tramvají typu Tatra KT8D5.\n\nJiž od poloviny 80. let 20. století byla plánována v hlavním městě Filipín, Manile, výstavba rychlodrážní tramvajové trati navazující na trať LRT 1 zprovozněnou v roce 1982. V roce 1988 došlo k prvnímu kontaktu mezi československým Pragoinvestem a filipínskou firmou E. L. Enterprises. O čtyři roky později pak byla podepsána smlouva, podle níž měla ČKD Tatra dodat pro tuto novou linku 84 tramvají Tatra KT8D5 v podobném provedení, v jakém byly dodávány českým a slovenským dopravním podnikům. V roce 1995 byl proto vyroben prototypový vůz, který vzhledově velice připomínal typ KT8D5. Následujícího roku ale došlo ke změně složení akcionářů filipínské společnosti, která byla přejmenována na Metro Rail Transit Corporation (MRTC), a rovněž byly pozměněny technické požadavky na vozidla. Ještě téhož roku byla podepsána nová smlouva na dodávku 73 tramvají.\n\nTatra RT8D5 je jednosměrný tříčlánkový motorový tramvajový vůz. Vozová skříň je usazena na čtyřech dvounápravových podvozcích se všemi hnacími nápravami. Skříň tramvaje je vyrobena z navzájem svařených ocelových částí, podlaha je z překližek potažených protiskluzovým materiálem. Kabina řidiče se nachází v jednom čele vozidla, v zadním čele se nachází pouze malý manipulační panel. Tramvaje jsou ale vybaveny dveřmi z obou stran, takže po spojení vozů zadními částmi k sobě jsou provozovány jako obousměrné vratné soupravy. V krajních článcích se nacházejí na každé straně vždy dvoje dvoukřídlé předsuvné dveře, ve střední článku jedny. Vzhledem k velké výšce manilských nástupišť je celá podlaha tramvaje v jedné rovině (925 mm na temenem kolejnice) a nejsou u dveří potřebné schody. Řidičova kabina i prostor pro cestující jsou vybaveny klimatizací, řidič vozidlo ovládá ručním řadičem. Sedačky pro cestující jsou řešeny jako podélné lavice.\n\nTramvaj RT8D5 pohání osm stejnosměrných trakčních motorů (každý vždy jednu nápravu), vozidlo je vybaveno elektrickou výzbrojí TV14Z s pulzními měniči vybavenými IGBT tranzistory. Ta umožňuje provoz souprav tvořených až čtyřmi spřaženými vozy RT8D5 řízených z čelního stanoviště. Vůz je vybaven jedním polopantografem a třemi druhy brzd: elektrodynamickou, mechanickou kotoučovou a kolejnicovou.\n\nPrototyp se od výše popsaných sériových vozů částečně odlišoval. Kromě designu připomínající původ tramvaje v typu KT8D5 se jednalo o klasickou obousměrnost (kabiny řidiče se nacházely v obou čelech vozu) či ovládání vozidla nožními pedály.\n\nPrototyp tramvaje RT8D5 byl dokončen zřejmě počátkem roku 1995 a v březnu toho roku vyjel na první zkušební jízdy po pražské tramvajové síti s evidenčním číslem výrobce 0029. Po jejich ukončení byl odstaven a vzhledem k nepoužitelnosti pro běžný provoz v Praze byl na objednávku MRTC podroben crash testům, které se uskutečnily 3. listopadu 1998 v areálu Ústředních dílen Dopravního podniku hl. m. Prahy. Nejprve bylo do tramvaje najížděno rovněž odstaveným prototypem č. 0013 vozu Tatra T5A5 (rok výroby 1981), který byl sunut. Hlavní částí crash testu ale bylo najetí vyřazenou pražskou tramvají Tatra T3 ev. č. 6663 (rok výroby 1967) rychlostí přes 40 km/h, která byla při této zkoušce zničena. Naopak prototypový vůz nebyl v hlavních nosných částech výrazněji poškozen. Poté byla tramvaj RT8D5 několik let odstavena v areálu Ústředních dílen než došlo k jejímu sešrotování.\n\nPro manilskou trať MRT 3 bylo v letech 1997 až 1999 vyrobeno celkem 73 tramvají označovaných jako RT8D5M. Výstavba linky byla zahájena na podzim roku 1996 a 27. dubna 1998 byla uskutečněna první slavnostní jízda na 800 m dlouhém úseku. Pro tuto příležitost byla na Filipíny letecky přepravena první tramvaj RT8D5M. Postupně následovaly další vozidla, která již byla převážena na lodích po 12 kusech, tak, aby v červenci 1999 mohl začít zkušební provoz na hlavním úseku trati mezi stanicemi North Avenue a Buendia. Plný provoz na tomto úseku byl zahájen 15. prosince 1999, zbytek trati mezi Buendií a Taft Avenue byl zprovozněn 20. července 2000. Tramvaje jsou typicky provozovány ve třívozových vlacích, denně bývá vypraveno až 60 vozů (tedy 20 vlaků).\n\n"}
{"id": "111515", "url": "https://cs.wikipedia.org/wiki?curid=111515", "title": "Galloway", "text": "Galloway\n\nTermín Galloway nemá jednoznačný význam\n\nmůže se jednat o\n\ntaké se může jednat o jméno\n"}
{"id": "111516", "url": "https://cs.wikipedia.org/wiki?curid=111516", "title": "Období válčících států", "text": "Období válčících států\n\nObdobí válčících států (TZ: 戰國時代; ZZ: 战国时代; pinyin: \"zhànguó shídài\"; český přepis: \"Čankuo š’taj\") označuje úsek čínských dějin přibližně mezi lety 475 (či 403) a 221 př. n. l. \n\nČína se v předcházejícím období Jara a Podzimu skládala z mnoha malých států (až 170) ovládaných jednotlivými aristokratickými rodinami, které spolu různě navazovaly spojenectví, či proti sobě bojovaly a postupně se skládaly ve větší státní celky. Na začátku tohoto období jich však zůstalo již pouhých sedm: Čchu (楚, \"chǔ\"), Chan (TZ: 韓; ZZ: 韩, \"hán\"), Čchi (TZ: 齊; ZZ: 齐, \"qí\"), Čchin (秦, \"qín\"), Wej (魏, \"wèi\"), Jen (燕, \"yān\") a Čao (TZ: 趙; ZZ: 赵, \"zhào\").\n\nObdobí válčících států je obvykle interpretováno jako doba nekonečných brutálních válek, které povstaly ze svárů mezi těmito sedmi státy a tento stav nemohl skončit jinak než vznikem jedné mocné říše. Tato interpretace je však pravděpodobně produktem propagandy o \"jedné Číně\", neboť toto období bylo i časem velkého rozvoje věd a umění. V této době žili významní filosofové Mencius a Sün-c', byl vyvinut administrativní systém schopný spravovat i územně rozlehlé státní celky. Války mezi jednotlivými státy nebyly vedeny v rámci všeobecné anarchie, ale vedly je silnější státy proti slabším v touze po jejich ovládnutí.\n\nV roce 221 př. n. l. vládce státu Čchin Š'-chuang-ti (秦始皇帝, \"qínshǐ huángdì\") dobyl poslední ze zbývajících států a poprvé v dějinách tak sjednotil celou Čínu. Období válčících států tak končí a je nahrazeno obdobím vlády dynastie Čchin.\n\nV období válčících států proběhla bezprecedentní transformace Číny. Marxističtí vědci vysvětlují tuto změnu příchodem železa, spíše však jde o násobící efekt. Zásadní změny se odehrály na politické, hospodářské a demografické rovině.\n\nDošlo ke zhroucení modelu lenního státu a k vzniku centralizovaného státu s organizovaným byrokratickým systémem. Důvodem pro tuto přeměnu je fakt, že aristokracie se navzájem vyvraždila v mnoha válkách tohoto a předešlého období Jar a podzimů. Vládci začali státy dělit na teritoriální jednotky, v jejichž čele stáli úředníci oddaní panovníkovi a závislí na centru. Došlo k striktnímu oddělení moci mezi vojskem a státní správou. Z úředníků se vytvořila byrokratická vrstva, která převzala moc od upadající aristokracie. \n\nV předešlých dobách bylo obyvatelstvo dělené do dvou kategorií. \"Kuo-žen\" byli svobodní občané, kteří mohli držet zbraň a \"Je-žen\" byli rolníci. Kvůli velkému množství válek bylo nutné rekrutovat obrovské množství vojáků, a proto se setřel rozdíl mezi těmito vrstvami a do války byly povoláváni i rolníci. Splynutí těchto dvou kategorií do jedné umožnilo větší kontrolu obyvatelstva.\n\nV tomto období se rychle rozvíjelo zemědělství. Hlavním důvodem byl příchod železa do Číny ze střední Asie a jeho rozšíření na venkově. Začaly se používat železné radlice a pluhy tažené dobytkem. Státy podporovaly intenzifikaci zemědělství budováním závlahových kanálů a dalších vodních staveb. Řemeslníci, kteří dříve produkovali téměř výhradně pro aristokracii, začali vyrábět pro potřeby trhu. Došlo k regionální řemeslné specializaci a rozvíjel se i dálkový obchod s luxusním zbožím. \n\nObjevil se společný ekvivalent hodnoty, peníze. První peníze pocházejí ze šestého století př. n. l. a měly tvar rýče. Později se vyráběly i mince nožovitého tvaru, mince s otvorem uprostřed, platilo se i mušlemi kauri. Rozšíření peněz stimulovalo rozvoj obchodu a obchodníci se stali silnou a sebevědomou vrstvou. Došlo však také k lichvě, a proto se konfuciáni na obchod dívali negativně.\n\nDíky změnám v zemědělství došlo k prudkému nárůstu počtu obyvatel. V důsledku změn ve vlastnictví půdy od společného k soukromému nastal odchod obyvatel z venkova do měst. V centrech měst, která byla obehnaná hradbami, se nacházely paláce a konaly se v nich trhy, které byly zároveň i centry zábavy. Díky urbanizaci se nastartovaly také změny v duchovní oblasti, jejichž největším projevem bylo oslabení kultu předků a rozkvět filozofie. V této době, která je nazývána také zlatým věkem čínské filozofie, spolu soupeřilo \"sto filozofických škol\" a působili nejvýznamnější filozofové čínského starověku.\n\nRozpad státu Ťin na tři následnické státy v roce 453 př. n. l. znamenal konec období hegemonie a zformoval se nový mezistátní systém sedmi mocností (čchi siung 七雄). Z hlediska politických dějin se dá toto období rozdělit na čtyři části podle toho, které státy v dané době dominovaly:\n\nV polovině pátého století př. n. l. uskutečnil ministr Li Kchuej ve státě Wej reformy, které ho hospodářský posílily. V zemědělství se zavedlo střídání pěti plodin, na volné plochy byly vysazeny moruše a byl vytvořen systém státních sýpek, které vykupovaly obilí za nízké ceny při přebytku obilí a prodávaly za nízkou cenu v době neúrody. Li Kchuej také nechal sepsat první čínský zákoník \"Fa-ťing\" (法经).\n\nLi Kchuejovy reformy postupně převzaly ostatní státy, stát Wej byl ale první, ve kterém byly zavedeny a kde se projevily. Z této pozice pak mocensky těžil a stal se dominantní mocností. V polovině čtvrtého století však utrpěl těžké porážky od států Čchi a Čchin a poklesl na pozici druhořadé mocnosti.\n\nPo oslabení státu Wej nebyl žádný stát schopen individuálně porazit ostatní. Proto se státy spojovaly do mocenských bloků a vytvářely tzv. vertikální (lien cheng 连横) a horizontální (che cung 合纵) aliance. Aliance mezi státy vytvářeli tzv. mistři aliancí (cung-cheng-ťia 纵横 家), kteří vymýšleli machiavellistické strategie, jak státy spojit. Vytvořil se bezskrupulózní systém válek, o jejichž vedení vznikaly dokonce příručky, např. \"Sun-c' Ping-fa\" 孙子兵 法. Popis metod a řízení mistrů aliancí se nachází v knize \"Strategie válčících států\". \n\nV letech 350 až 338 př. n. l. provedl ministr Šang Jang ve státě Čchin několik reforem, které jej vojensky posílily. Oslabil moc aristokracie, rozdělil stát do okresů a zavedl systém vzájemného ručení pao-ťia 保 家, ve kterém je obyvatelstvo rozděleno do skupin po pěti rodinách nesoucích kolektivní odpovědnost za činy každého člena. V roce 316 př. n. l. expandoval stát Čchi do oblasti dnešního S'-čchuanu, kterou díky velkým vodním stavbám přeměnil na obilnici pro své armády.\n\nStát Čchi roku 314 př. n. l. dobyl stát Jen a vytvořil mocenskou protiváhu státu Čchin. Vládci obou států přijali tituly východní a západní císař, ačkoli formálně vládl císař dynastie Čou. Na počátku třetího století př. n. l. začal Čchi směřovat své útoky na stát Sung, který byl bohatý, protože ležel na křižovatce obchodních cest. Sung se jim podařilo v roce 286 př. n. l. anektovat, což vystrašilo ostatní státy a ty se proti Čchi spojily do aliance. Čchi se pod jejich náporem roku 284 př. n. l. zhroutilo.\n\nNa konci čtvrtého století se státu Čao podařilo dobýt barbarské území na severu. Od barbarů okopírovali jejich taktiku střelby z koňského hřbetu a roku 307 př. n. l. byli do jejich armády začleněni jezdci. V 60. letech třetího století utrpěl stát Čchin od posíleného Čaa několik porážek. Proto Čchin v roce 260 př. n. l. zaútočil na Čao s obrovskou armádou a oba státy se setkaly v bitvě u Čchang Pchingu. V nejkrvavější bitvě čínských dějin, kdy proti sobě stály téměř půlmilionové armády, zvítězil stát Čchin a zajatí vojáci státu Čao byli zaživa pohřbeni. Tato bitva rozhodla o sjednocení Číny, protože po ní se již státu Čchin nedokázal nikdo vojensky postavit.\n\nStát Čchin roku 256 př. n. l. anektoval území čouského rodu a ukončil trvání dynastie Čou. Roku 249 př. n. l. převzal čchinský král mandát nebes. Roku 246 nastoupil na trůn král čchinský Jing Čeng 赢 郑, který společně s poradcem Li S'em vedl sjednocovací boje. V roce 227 př. n. l. dobyli stát Chan a chystali se na stát Jen, který na Jing Čenga vyslal atentátníka Ťing Kch' 荆轲. Tomu se však atentát, který se stal námětem mnoha literárních děl a filmů, nepovedl a roku 223 byl Jen dobyt. \n\nNa konci dvacátých let třetího století př. n. l. Čchin postupně dobyl státy Wej (225), Jen (223) a Čchu (223). Poslední podlehl stát Čchi roku 221 př. n. l. a následně se Jing Čeng prohlásil za císaře říše Čchin a změnil si jméno na Čchin Š'-chuang-ti.\n\n"}
{"id": "111526", "url": "https://cs.wikipedia.org/wiki?curid=111526", "title": "Anastacia", "text": "Anastacia\n\nAnastacia Lyn Newton (rozená Newkirk) (*17. září 1968 v Chicagu, Illinois) je americká popová zpěvačka, textařka. Fanouškům se vryla do paměti svým zvučným chraplavým hlasem.\n\nNarodila se v Chicagu. Její otec \"Robert Newkirk\" byl zpěvák a matka \"Diane Hurley\" byla herečka v Broadwayském hudebním divadle. Přestěhovali se do New Yorku když byla ještě malé dítě, tam se zapsala na uměleckou dětskou školu na Mannhatanu. Má dva sourozence, starší sestru Shawn a mladšího bratra Briana (autista).\n\nVelmi se zajímala o tanec, ačkoli ji byla zjištěna Crohnova nemoc. Začátkem devadesátých let se začala pravidelně objevovat ve videoklipech vysílaných televizní stanicí MTV. Nejčastěji se objevovala v klipech hudební skupiny Salt´N´ Pepa v roce 1988. V roce 1998 vzbudila na MTV pozornost v amatérské pěvecké soutěži, kde se dostala až do finále. Ihned o ni projevilo zájem několik nahrávacích společností.\n\nJejí debutové album nazvané \"Not That Kind\" spatřilo světlo světa v roce 1999 a zaznamenalo grandiózní úspěchy. Dostalo se do TOP 10 hned v osmi zemích světa.\n\nV Austrálii byla úspěšná hlavně titulní píseň z alba nazvaná \"I´m Outta Love\", která byla za rok 1999 v Austrálii vyhlášena jako nejoblíbenější. Zatímco z \"I´m Outta Love\" byl velký hit, další písně z alba už tak velký úspěch nezaznamenaly.\n\nJejí druhé album \"Freak of Nature\" bylo velmi úspěšné ačkoli se v jiných zemích neprodávalo tak dobře jako debut \"Not That Kind\". Titulní píseň z alba \"Paid My Dues\" nezažila prodejní žně, ale v rozhlasu byla jednou z nejhranějších.\nDeska \"Freak of Nature\" vyšla v USA v květnu 2002 a byla věnována památce zesnulé zpěvačky Lisy „Left Eye“ Lopes, která zahynula při autonehodě měsíc před vydáním desky. Lisa spolupracovala s Anastaciou a hodně ji pomohla s debutovým albem.\nV roce 2002 spojila své pěvecké síly společně se Shakirou, Celine Dion a Cher a zazpívaly společně na koncertu přenášeném stanicí VH1.\n\nByla vybrána, aby vytvořila hymnu pro mistrovství světa ve fotbale v roce 2002, píseň nazvala \"Boom\".\n\nDalší písně, které vydala ze své druhé desky se jmenovaly \"One Day In Your Life\", \"Why´d You Lie To Me\" a \"You´ll Never Be Alone\".\n\nNazpívala také titulní píseň pro muzikál \"Chicago\" s názvem \"Love Is a Crime\", a to v roce 2003.\n\nV lednu 2003 jí lékaři diagnostikovali rakovinu prsu. Ihned začala s léčbou této nemoci, a aby se ženy měly možnost více o této chorobě dozvědět, založila nadaci pro ženy na výzkum rakoviny prsu. V únoru 2013 ji tuto nemoc diagnostikovali lékaři již podruhé, zpěvačka zrušila své evropské turné.\n\nDo nahrávacího studia vešla už na konci roku 2003, kdy se rozhodla pro nahrání své třetí desky nazvané prostě \"Anastacia'3○.\nAlbum vyšlo v roce 2004 a první píseň se jmenovala \"Left Outside Alone\". Na albu pracovala Anastacia i se zpěvákem americké skupiny P.O.D. Sonnym Sandovalem, se kterým napsala píseň \"I Do\".\n\nAlbum se stalo obrovským hitem stejně jako jeho titulní píseň. Dalšími písněmi, které putovaly do hitparád se jmenovaly \"Sick and Tired\", \"Welcome To my Truth\" nebo emocionální balada \"Heavy on My Heart\".\n\nProvdala se za svého bodyguarda Wayne Newtona v Mexiku 21. dubna 2007.\n\nMá dvě tetování. První, hlásající „Forever“(navždy), má vytetováno na šíji, druhým je egyptský symbol \"ankh\" (značící věčný život) obklopený sluncem, který má zpěvačka na spodní části zad. Tento symbol se také objevuje na většině nosičů, které vydala do roku 2002.\n\nKoncem roku 2005 se rozhodla vydat album svých největších hitů, které nazvala stejně jako jednu z písní.\n\nJednou z dalších novinek na desce byla píseň \"Everything Burns\", kterou Anastacia nazpívala i s ex-členem skupiny Evanescence Benem Moodym. Velkému ohlasu se těšil i duet \"I Belong to You\", kde zpěvačka pro změnu zpívá s italském zpěvákem Erosem Ramazzottim.\n\nAlbum vyšlo 30. října 2008. Pilotním singlem k albu je skladba \"I Can Feel You\". Dalším singlem byl v rádiích \"Absolutely Positively\". Album dostalo spoustu kladných recenzí, ale prodejně se albu vůbec nedařilo, Anastacia se na albu odklonila od jejího typického poprocku a přiblížila se blíže k popu což hodně fanoušků odradilo od jejich koupě alba.\n\nPáté album vyšlo 9. listopadu 2012, obsahuje cover verze singlů chlapských rockových kapel, z něhož byly vydány singly \"Dream On\" (Aerosmith) a \"Best of You\" (Foo Fighters)\n\nJe šestým připravovaným albem, které by mělo vyjít 5. května 2014. Album, jak název napovídá je velkým návratem zpěvačky po vítězném překonání druhé rakoviny. První singlem se stala skladba \"Stupid Little Things\"\n\n\n"}
{"id": "111530", "url": "https://cs.wikipedia.org/wiki?curid=111530", "title": "Švýcarská němčina", "text": "Švýcarská němčina\n\nVýraz švýcarská němčina (příp. švýcarština, orig. \"Schwyzerdüütsch\", \"Schwizerdütsch\" nebo \"Schwiizertüütsch\") označuje všechny dialekty alemanštiny (především horní alemanštiny a nejvyšší alemanštiny), kterými se mluví ve Švýcarsku. (Různými dialekty alemanštiny mluví kromě asi 60 % obyvatel Švýcarska i většina obyvatel Lichtenštejnska a část obyvatel Německa (ve spolkových zemích Bádensko-Würtembersko a Bavorsko) a Rakouska (ve Voralbersku) jako mateřským jazykem.) Je však třeba mezi tyto dialekty nezahrnovat švýcarskou variantu spisovné němčiny, jež se od té používané v Německu liší pouze v detailech.\nDo švýcarské němčiny se řadí mj. tyto dialekty alemanštiny:\nToto dělení je ale jen velmi přibližné, většina mluvících označuje dialekt, kterým hovoří, podle jména příslušného kantonu, byť i v rámci těch se často – zejména ve vnitřních Alpách – vyskytují zřetelné rozdíly.\n\nŠvýcarská němčina je pro 4,3 miliony Švýcarů univerzálním prostředkem každodenní mluvené komunikace s výjimkou zvykem nebo dohodou stanovených situací, kdy se při mluveném projevu použije spisovná němčina (často např. při školní výuce, jednáních parlamentu, v médiích). Použití dialektu není vyhrazeno určité sociální vrstvě, je naopak určitým projevem, kterým se německy mluvící Švýcaři vzájemně ujišťují ve své národní sounáležitosti bez třídních rozdílů.\n\nRegionální formy švýcarštiny jsou pestré, neexistuje jednotná forma \"Schwyzerdüütsch\". I proto se příliš nerozšířila psaná podoba dialektu. Místo psaného dialektu se německy mluvící Švýcarsko v 19. století dohodlo na používání spisovné němčiny; spatřuje se v tom i lepší možnost udržet si přímý kontakt s bohatou německou kulturou včetně obchodních styků. Někteří lidé ale i dnes píší neoficiální texty v dialektu, obzvlášť mezi školní mládeží je tento styl oblíbený. Jsou také lidoví spisovatelé a dramatici, kteří píší ve švýcarské němčině. Rovněž v lidové hudbě a pop-music německého Švýcarska – pokud se v pop-music nezpívá anglicky – je dialekt pravidlem.\n\nMnozí Švýcaři mají silný pocit osobní identifikace s variantou dialektu, kterou používají. Přistěhovalí cizinci zase v jeho užívání často spatřují možnost prokázat dobrou integraci, což je tak také většinou \"domácími\" vnímáno. Na druhou stranu ovšem jsou někteří cizinci na jeho používání odkázáni, protože jim jejich životní situace neumožnila naučit se spisovnou němčinu, dialekt si osvojili v běžném životě odposlechem.\n\nPro spisovnou němčinu jsou ve Švýcarsku charakteristické některé regionální odchylky. Je zde větší vliv francouzštiny a italštiny na slovní zásobu i výslovnost, rozdíly jsou v tvoření slov. Znak \"ostrého s (ß)\" se při psaní nepoužívá, je důsledně nahrazováno \"ss\". V mluvené podobě je pro švýcarské mluvčí typická „melodičnost“ a vliv dialektální výslovnosti na spisovnou němčinu.\n\nPřed druhou světovou válkou byl kladen důraz na přesné užívání spisovné němčiny (zvláště v politickém prostředí). S nástupem nacismu v Německu a uprostřed spekulací o nestrannosti Švýcarska po válce byl zaznamenán hromadný odklon od spisovné němčiny v ústním styku; začalo se naopak dbát na udržování čistoty dialektu. Dnes je \"Schwyzerdüütsch\" (v jakémkoli z nářečí) ve švýcarském Federálním shromáždění běžně ke slyšení spolu s francouzštinou, spisovnou němčinou, italštinou a rétorománštinou. V televizi i v rádiích je \"Schwyzerdüütsch\" rovněž zcela běžným jazykem, zvláště v médiích regionálního rozsahu. Ve spisovné němčině se zásadně přednášejí zprávy, ale již následující předpověď počasí bývá v dialektu. V diskuzích se političtí zástupci (hlavně na komunální úrovni) nemnohdy předbíhají v lepším a typičtějším užití jednotlivých nářečí \"Schwyzerdüütsch\". Výjimkou však nejsou ani politici užívající při oficiálních příležitostech spíše spisovnou němčinu (zvláště členové tzv. Federální rady/vlády – při zasedáních tohoto 7–členného grémia je formální styl, vč. vykání a užívání spisovného jazyka předpis).\n\n"}
{"id": "111532", "url": "https://cs.wikipedia.org/wiki?curid=111532", "title": "ČEZ Motor České Budějovice", "text": "ČEZ Motor České Budějovice\n\nČEZ Motor České Budějovice (celým názvem: České energetické závody Motor České Budějovice) je český klub ledního hokeje, který sídlí v Českých Budějovicích v Jihočeském kraji. Založen byl v roce 1928 a do roku 2013 byl pravidelným účastníkem nejvyšší hokejové soutěže v Československu, resp. České republice (kromě sezony 2004/05 kdy byl účastníkem 1. ligy) a který byl v hodnocení sezony 2007/08 serverem hockeyarchives.info v TOP 250 klubech Evropy uveden celkově na 11. místě.\n\nSvé domácí zápasy odehrává v Budvar aréně s kapacitou 6 421 diváků.\n\nKlub vznikl 10. ledna 1928 sloučením klubů Viktorie Č.B. a Slovan Č.B. do celku s názvem AC Stadion České Budějovice. V roce 1930 se stal mistrem českého venkova, v sezóně 1936/37 se už účastnil úvodního ročníku celostátní ligy, kde obsadil závěrečné třetí místo, a započal tak významnou tradici českobudějovického hokeje.\n\nPo únorovém puči v roce 1948 nastaly i hokejovém sportu drastické změny a reorganizace. Kromě nucených\nodchodů hráčů odsouzených v komunistických procesech se klubů dotkla i tehdejší „móda“ neustálého přejmenovávání. Neušel jí ani budějovický AC Stadion, který musel po dvaceti letech opustit svůj název, který pak procházel rychlými změnami od Sokol Stadion Č.B., přes ZSJ Obchodní domy Č.B., SKP Č.B. až k názvu Slavoj České Budějovice, který teprve se ustálil. I v této době však českobudějovický hokej slavil velké úspěchy. V sezóně 1950/51 získal klub svůj první a zatím jediný mistrovský titul. O dva roky později, v sezóně 1952/53, obsadil klub celkové třetí místo.\n\nV polovině šedesátých let se klub dostal do značně složité ekonomické situace. Tu se nakonec podařilo vyřešit díky tehdejšímu národnímu podniku Motor, který převzal klub pod svoji patronaci a úspěšně jej vyvedl z krize. Klub začal vystupovat jako TJ Motor České Budějovice a tento název je patrně nejznámější v jeho historii, i proto, že s ním přišla další významná éra tohoto sportu v jihočeské metropoli (pojmenování \"Motor\" je stále běžné mezi místními fanoušky). Na další medailový úspěch si však fanoušci museli počkat až do sezóny 1980/81, kdy klub v ČSHL obsadil celkové druhé místo.\n\nV době rozpadu Československa přišla další změna názvu. Od 1. 1. 1993 přešel klub, hlásící se k tradici Stadionu, Slavoje a Motoru, na pojmenování HC České Budějovice. Pod tímto jménem je znám během působení v ELH. Klub v prvních ročnících české extraligy slavil významné úspěchy, v sezóně 1993/94 byl v základní části druhý, celkově pátý. V sezóně 1994/95 byl klub v ZČ šestý, celkově třetí, v sezóně 1995/96 pak v ZČ třetí, celkově čtvrtý. V dalších letech sice České Budějovice tak vysoko nedosáhly, byly však stálým účastníkem extraligy s výjimkou sezóny 2004/05, kdy tým po předchozím nevydařeném ročníku a neúspěšné baráži sestoupil do 1.ligy. Na začátku zmíněné sezóny došlo v klubu ke změnám ve vedoucích funkcích a na místo trenéra nastoupil Josef Jandač. Pod jeho vedením se českobudějovičtí hokejisté úspěšně probojovali zpět do nejvyšší soutěže, kde pak v sezóně 2005/06 vybojovali konečné čtvrté místo.\n\nV létě 2006 získal tým generálního sponzora - společnost Mountfield, od té doby vystupoval pod novým názvem HC Mountfield České Budějovice. S příchodem nového sponzora přišly i nové úspěchy (třetí místo v ZČ v sezóně 2006/07, vítězství v ZČ a celkové třetí místo v sezóně 2007/08). Po sezóně 2007/08 odešel z místa trenéra Josef Jandač, na jeho místo nastoupil Ernest Bokroš. Klub se od té doby pohyboval na hraně play-off. Postupem času se však také začaly hromadit spory s městem České Budějovice, kterému patří stadión, a které klub dotovalo ročně nemalou částkou. Spory vygradovaly po sezóně 2012/13.\n\nNa jaře 2013 se vedení HC Mountfield dostalo do zásadního sporu s pivovarem Budvar a s městem České Budějovice. Klub byl vázán smlouvou s marketingovým partnerem extraligy, agenturou BPA, že při domácích zápasech se bude na stadionu točit Radegast, pivo nového oficiálního partnera extraligy. Ovšem naproti tomu město, jako majitel Budvar arény mělo platnou smlouvu s pivovarem Budvar, že se ve dvou bufetech v aréně bude čepovat jeho pivo. Budvar posléze ustoupil a byl ochoten smlouvu s městem vypovědět, leč vedení HC Mountfield dalo přednost finanční pobídce z Hradce Králové. Připravovaný přesun byl definitivně schválen vedením klubu dne 18. 6. 2013.. Stěhoval se celý A-tým, který si s sebou odnesl extraligovou licenci. Mládežnické kluby registrované na svazu pod hlavičkou HC České Budějovice se nepřesouvaly.\n\nPoté, co vedení HC Mountfield definitivně potvrdilo stěhování do Hradce Králové, rozběhla se jednání ohledně způsobu pokračování seniorského hokeje v Českých Budějovicích. Do hry vstoupily dvě skupiny. První, akciová společnost HC Motor, v čele s podnikatelem Zdeňkem Caskou, odkoupila prvoligovou licenci od Hradce Králové. Druhá skupina, CB Hokej 2013, založená bývalými českobudějovickými hráči v čele s Radkem Bělohlavem, měla prvoligovou licenci přislíbenu od Mostu (byla podepsána smlouva o smlouvě budoucí). Rada města České Budějovice se na svém zasedání 24. července rozhodla podpořit projekt skupiny kolem Radka Bělohlava, která tímto dostala k dispozici Budvar Arénu. Tato skupina následně odkoupila 100% akcií společnosti HC Motor a do nové sezóny vstoupila s licencí získanou od pana Casky\n\nZdroj: \n\n\n\n\n\nZdroj: \n\n\n\nZdroj: \n\nZdroj: \n\n\n\n\nČeské Budějovice byly po Praze a Bratislavě třetím městem v ČSR, kde byl vybudován zimní stadion s umělou ledovou plochou. Dokončen byl 27. října 1946. V roce 1967 se stadion dočkal zastřešení. V prosinci 1979 byla dobudována druhá ledová plocha, sloužící k tréninkům.\nV letech 2001-2002 prošel budějovický zimní stadion kompletní rekonstrukcí. Znovuotevřen byl 4.10. 2002, od té doby nese název Budvar aréna podle významného sponzora českého hokeje n.p. Budějovický Budvar.\nV současnosti má stadion deklarovanou celkovou kapacitu 6 421 diváků, z toho 551 je míst ke stání. Velikost hlavní ledové plochy je 28 x 58 metrů. Stavba stojí na vltavském nábřeží v ulici F.A. Gerstnera.\n\n"}
{"id": "111537", "url": "https://cs.wikipedia.org/wiki?curid=111537", "title": "Dušan Čaplovič", "text": "Dušan Čaplovič\n\nDušan Čaplovič (* 18. září 1946 Bratislava) je slovenský politik, v letech 2012–2014 působil ve funkci ministra školství Slovenska. V letech 2006–2010 zastával funkci místopředsedy vlády pro informační společnost, evropské záležitosti, lidská práva a menšiny. Původním povoláním archeolog, je členem několika redakčních rad domácích i zahraničních historických a archeologických časopisů.\n\nVystudoval Filozofickou fakultu Univerzity Komenského. Poté pracoval jako vedoucí historického odboru Východoslovenského muzea v Košicích, v archeologickém ústavu SAV Nitra a od roku 1994 externě přednáší na Filozofické fakultě UK v Bratislavě.\n\nOd roku 2001 je místopředsedou strany SMER. Ve Ficově první vládě zastával v období od 8. července 2006 do 8. července 2010 funkci místopředsedy vlády pro informační společnost, evropské záležitosti, lidská práva a menšiny. V jeho druhé vládě působil od 4. dubna 2012 do 3. července 2014 ve funkci ministra školství, vědy, výzkumu a sportu.\n\n"}
{"id": "111547", "url": "https://cs.wikipedia.org/wiki?curid=111547", "title": "Argonauti", "text": "Argonauti\n\nArgonauté (řecky Αργοναύται, latinsky \"Argonautae\") byli mořeplavci, kteří se plavili na lodi Argó pod vedením Iásóna v rozsáhlé báji o Zlatém rounu. Šlo o dlouhou plavbu z Iólku do Kolchidy, během níž čekalo na posádku mnoho nebezpečí a úkladů.\n\nVlády v Iólku se zmocnil neprávem záludný a krutý král Peliás. Když se právoplatný následník trůnu Iásón domáhal jejího vrácení, stanovil král Peliás podmínku, že vládu předá po získání zlatého rouna. To se dostalo do Kolchidy tehdy, když zlatý beran přenesl ohroženého Frixa na svých zádech do bezpečí ke králi Aiétovi. Po oběti bohům daroval Frixos rouno králi a ten ho nechal střežit hrozným drakem. Zlaté rouno považoval za záruku svého vládnutí. \n\nIásón úkol přinést zlaté rouno přijal a nechal na dalekou cestu do neznámých končin postavit velkolepou loď, sehnal statečnou posádku a vyplul do nebezpečenství, z něhož nikdo nevěřil na návrat. \n\nByla to obrovská loď, jakou předtím nikdo neviděl. Měla padesát vesel, byla veliká a pohodlná a přitom tak lehká, že ji plavci mohli nést na ramenou. Stavěl ji vynikající mistr Argos. Byla pojmenována Argó, což znamená Rychlá. \n\nNad stavbou bděla bohyně Héra, také Athéna, bohyně všech řemesel a všeho umění. Pro šťastnou plavbu byl do lodního kýlu vložen kus dřeva z posvátného dubu z věštírny. \n\nPosádku tvořili význační, udatní a slavní muži, kteří se scházeli z celého Řecka. Bylo jich celkem padesát, mezi nimi tito:\nHéraklés a Ankaios – siláci; Kastór a Polydeukés ze Sparty; Orfeus – bájný pěvec a vypravěč; Meleagros – kalydónský král; Théseus – chlouba Athén; Akastos – Peliův syn (proti vůli otce); Tífys – kormidelník, zemřel v zemi krále Lykose; Idmón – věštec, zahynul po napadení divokým kancem; Mopsos – věštec, zemřel po šlápnutí na jedovatého hada; Hylás – přítel Héraklův, vodní víla ho stáhla pod hladinu; Polyfémos – Héraklův druh; Kalais a Zétés – okřídlení synové boha západního větru Borea; Idás – probodl divokého kance, který zabil Idmóse; Oileus – lokridský král; Peirithoos – lapithský král; Péleus – fthíjský král; Telamón – salamínský král; Admétos, Týdeus, Lynkeus, Eufémos, Oileus – hrdinové; Asklépios – lodní lékař, pozdější bůh lékařství. Na zpáteční cestě z Kolchidy se přidali čtyři synové Frixovi, nejstarší jménem Argos a nejmladší Frontis.\n\nObětovali bohům, prosili Apollóna o zdar výpravy, šťastný návrat, za příznivý vítr. Věštec Idmós posádce oznámil, co mu zjevil Apollón: všichni se vrátí, i se zlatým rounem. Jediný, komu je souzeno zahynout, je věštec sám. Noc před vyplutím byli všichni napjati očekáváním, ale i obavami. Mírnil je svým zpěvem Orfeus. Ráno bylo slunečné, vál mírný vítr. Skvělá loď Argó se vydala na svou dalekou pouť do neznámých krajin, vyprovázena množstvím lidí, ale i bájných bytostí.\n\nPrvní den plavby byl příznivý, k večeru přistáli na pobřeží u mohyly Dolopse, syna boha Herma. Na památku bylo toto místo nazváno Argos. Ráno však vál nepříznivý vítr, stejně tak i druhý den. Plavci poslouchali zpěv Orfeův, vyprávěli historky ze svých životů, seznamovali se. Další dny plavba pokračovala, viděli nebetyčný Olymp, obepluli ostrov Athos a mířili k ostrovu Lémnos.\n\nVěštec lodníkům vyprávěl, že na ostrově nežije jediný muž, ženy na ostrově nedostatečně uctívaly Afroditu, zato je bohyně potrestala tím, že jejich mužové o ně ztratili zájem a oblíbili si ženy z pevniny, přiváželi si je za manželky. To vyvolalo hněv a nenávist a ženy z Lémnu pobily všechny muže. Jediný se zachránil král Thoás, kterého dcera Hypsipylé ukryla v truhlici, kterou spustila na moře. Brzy však ženy poznaly, že bez mužů je život ještě těžší a když se přiblížila loď s Argonauty, ženy je pozvaly na ostrov, obletovaly je a prosily, aby s nimi zůstali déle. Královna Hypsipylé nabízela předání moci Iásonovi, ten ale odmítal. I tak se na ostrově zdrželi delší dobu, až nakonec na naléhání Héraklovo zvedli kotvy a odplouvali. \n\nLoď plula Thráckým mořem, minula ostrov Imbros a přiblížila se ke slavné Tróji. Plula po hrozivých vlnách Helléspontu, kde se utopila malá Hellé po pádu z hřbetu zlatého berana, který ji a jejího bratra Frixa unášel do Kolchidy pryč od zlé macechy Ínó. Argonauté vzpomněli na tyto události, které byly také příčinou jejich cesty pro zlaté rouno. \n\nPřipluli k ostrovním skalám, kde žili divocí obři se třemi páry rukou a pod horou žili Dolionové s králem Kyzikem. Když obři zpozorovali kotvící loď, vrhali na ni obrovské kameny. Postavil se jim Héraklés a nejprve sám, potom i s ostatními druhy pobili obry luky a šípy. Dolionové se radovali z pobití strašných sousedů, přinášeli plavcům bohaté dary a pohoštění. Pak se Argonauté vydali na další cestu, ale silná bouře a vítr je zahnaly zpět na břeh. V noční tmě se Dolionové a Argonauté nepoznali a tak se stalo, že mnoho Dolionů padlo, mezi nimi i král Kyzikos šípem Iásonovým. Za denního světla všichni zděšeně zjišťovali škody a společně truchlili dalších několik dnů, kdy loď nemohla pro nepřízeň počasí \nodplout. \n\nKdyž počasí dovolilo, na další plavbě loď přistála u břehů Mýsie (mezi Lýdií a Frygií) a byli pohostinně přijati. Tam vystoupil na břeh Héraklés, který potřeboval nové veslo. Jeho oblíbenec Hylás šel pro vodu a tolik se zalíbil jedné vodní víle, že ho stáhla k sobě pod vodu. Jeho druhové ho marně hledali. Když se o ztrátě dozvěděl Héraklés, volal a hledal ho ještě celou noc, ale všechno marně. \n\nDruhý den rychle opustili toto místo a když byli daleko na moři, Iásón s hrůzou zjistil, že mu chybí tři muži - Héraklés, Polyfémos a Hylás. Dočkal se trpkých výčitek Telamónových, který se chtěl vrátit zpět. Nad hladinu se vynořil mořský bůh Glaukos a domluvil jim, aby vše nechali na vůli bohů, kteří usoudili, že Hérakla čekají jiné velké úkoly, Polyfémos se má usadit v Mýsii a založit tam slavné město. Hylás je už manželem té víly. To plavce uklidnilo a odpustili si vzájemné výčitky.\n\nDalší přistání bylo v zemi surového krále Amyka, vládce národa Bebryků. Každý z příchozích se musel s králem utkat v pěstním zápase, mnoho již už zabil a zmocnil se jejich majetku. Argonauté byli pobouřeni a rozhněváni a k zápasu s králem se přihlásil Polydeukés, nejlepší pěstní zápasník. A přestože byl nesrovnatelně menší než cizí král, Polydeukés zvítězil a král padl k zemi s rozbitou lebkou. To vyvolalo krvavou řež, v níž Bebrykové padali a dávali se na útěk. Dostali se však do boje osmělených sousedů, kteří zabíjeli a plenili území Bebryků, jejich pole i města. Naopak Argonauté zůstali všichni naživu, naplnili koráb kořistí a vypluli dál. Pluli Bosporem a kormidelník je vyvedl z nebezpečenství a uchránil životy i loď při ohrožení obrovskou vlnou. \n\nPo noční plavbě přistáli na pobřeží neznámé země, kde žil stařec Fíneus. Protože měl věšteckého ducha, rád prozrazoval lidem úmysly bohů, za což byl krutě potrestán: byl starý, slepý a neustále hladový. Kdykoli se chtěl najíst, přiletěly divoké dravé Harpyje, napůl ženy, napůl ptáci. Rvaly mu potravu z rukou i úst a ponechaly mu jenom tolik, aby nezemřel hladem. Zbylé jídlo pokálely a znečistily, aby je nikdo nemohl jíst. Fíneus Argonauty radostně přivítal, protože o nich věděl z věšteb. Synové boha severního větru Borea, okřídlení Kalaís a Zétés, pociťovali se starcem velikou lítost, připravili Fíneovi jídlo a jakmile přiletěly Harpyje, vyřítili se na ně a chystali se zahubit je mečem. Od toho je odvrátila bohyně Iris, aby uchránila bratry od božského hněvu, zaručila se jim, že Harpyje se již nikdy nevrátí. \n\nFíneus se konečně zase dosyta najedl, radoval se z toho a Argonautům věštil o jejich dalších cestách a nástrahách na nich. Jakmile však doplují do Kolchidy, čeká je šťastný návrat a sláva.\n\nPo rozloučení s Fíneem se loď vydala na další cestu přes nebezpečnou úžinu (dnešní Bospor), kterou střežily Symplégady, obrovské skály, které se za silného dunění a vlnobití hrozivě srážely. Skrytě na loď dohlížela patronka bohyně Athéna a plavcům pomohla Fíneova holubice: podle rady ji vypustili a bedlivě pozorovali, zda se bez úhony dostane přes úžinu. Teprve potom prudce vyrazili s lodí a ze všech sil i božskou pomocí úžinou projeli. \n\nPlavba po hladině Černého moře byla klidná. Když zastavili u malého ostrova Thýnie, spatřili zářivého boha Apollóna v lesklé zbroji. Bůh tam právě pobýval na každoroční návštěvě u Hyperboreů, severského národa, který si oblíbil. Plavci obětovali bohům a prosili o ochranu na dalších cestách. Ostrov zasvětili Jitřnímu Apollónovi, na jehož statečné činy vzpomínali.\n\nNa další plavbě míjeli Acheruskou skálu, v jejíž blízkosti vyvěrá na zem podsvětní řeka Acherón, která zde proudí do moře. V následující zemi žili Maryandynové, vládl jim král Lykos. Sám král je slavnostně uvítal, jejich sláva je předcházela. Přijetí bylo naplněno i vděčností za porážku Bebryků i jejich krále Amyka, což bylo činem Polydeukovým. Iásón vyprávěl podrobnosti z dosavadní cesty i očekávání, za kterými plují do Kolchidy. Král Lykos byl velmi přátelský a nadšený jejich dobrodružstvím, že požádal, aby vzali na další cestu s sebou jeho syna Daskyla. On zato vystaví bratřím Polydeukovi a Kastorovi vysoký chrám na skále. \n\nNa tomto místě se také stala smutná očekávaná událost: věštec Idmón zahynul nešťastně tak, že jej napadl divoký kanec na břehu řeky, zle jej zranil a Idmóna usmrtil. Ostatní přispěchali na pomoc, ale marně. \n\nDivoké zvíře probodl Idás kopím. Tři dny a noci se s druhem loučili, poté ho slavnostně pochovali a navršili mu mohylu. Právě v těch chvílích zemřel po kratičké nemoci jejich komidelník Tífys. Smutek trval dalších dvanáct dní, až do toho musela vstoupit bohyně Héra a vnukla Ankaiovi odvahu. Poté se mužstvo vzchopilo a ke kormidlu se postavil Ankaios. \n\nDalší plavba byla dlouhá, ale nerušená. Zastávka se konala u mohyly Sthenela, přítele Héraklova z války s Amazonkami. Duši mrtvého hrdiny propustila z podsvětní říše královna Persefona, aby se mohla setkat z krajany. Argonauté vzdali poctu a vykonali oběť a při Orfeově zpěvu vzpomínali. Pak už nastoupili na loď a při dobrém větru cesta rychle ubíhala. Zato další den a noc se museli opřít do vesel, jenom kolem \nostrova Amazonek jim přál silnější vítr, takže nemuseli přistávat a riskovat boj. \nJeště je čekalo přistání na ostrově Aretiás, kde sídlili draví ptáci s kovovými brky. Héraklés je sem zahnal od Stymfálského jezera. Ještě než ukotvili loď, jeden z ptáků svým brkem zranil plavce Oilea. \n\nProti druhému útoku se už ubránili svým ostrým šípem. Podle Fíneovy věštby však na ptáky střelba šípy neměla být účinná, proto zvolili jinou metodu - mužstvo se ochránilo štíty a kopími a když se ptáci přiblížili, spustili hlasitý křik a harašili se zbraněmi. To ptáky tak vyděsilo, že odletěli k dalekým horám a na ostrov se už nevrátili.\n\nPoslechli i další radu Fíneovu, zůstali ještě tu noc na ostrově a to jim zachránilo život, protože přišla nevídaně silná bouře. Když byl už ráno klid, přicházeli k lodi a vtom se vynořili z úkrytu čtyři mladí muži, kteří bouři unikli. Ukázalo se, že jsou to synové Frixa, jehož zlatý beran dopravil do Kolchidy ke králi Aiétovi, jejich dědovi. Ten nyní vlastní zlaté rouno. Frixos před svou smrtí \nnabádal své syny, aby se vrátili do řeckého Orchomenu a získali jmění po králi Athamantovi. A tak synové uposlechli a bez vědomí své matky Chalkiopé právě prchali zpět do Řecka, když silná bouře zničila jejich loď. Iásón vše se zájmem vyslechl a vyzval nejstaršího Arga, aby se nalodili s nimi a vrátili se do Kolchidy pro rouno. Frixovi synové jej varovali před proradností krále Aiéta, jeho krutostí a bojovností. Také líčili jako nemožné získat zlaté rouno. \n\nA tak prožívali všichni radost i strach. Cesta je vedla kolem vysoké skály, na níž trpěl Prométheus za to, že daroval lidem oheň. Den co den mu obrovský orel rozsápal játra, která do dalšího dne zase dorostla. Poté již brzy dorazili k ústí kolchidské řeky Fásidy, do pohodlného přístavu. Ukryli loď, obětovali bohům za šťastné doplutí a prosili o další přízeň a pomoc. Sbírali odvahu a dělali plány na setkání s králem Aiétem.\n\nTato důležitá část rozsáhlého mýtu je více příběhem Iásona a Médeii, jimž jsou věnovány samostatné články. \n\nZkráceně se události v Kolchidě vyvíjely tak, že král Aiétés byl od začátku úskočný, zejména z obav, že jej Iásón přijíždí zbavit moci. Proto jej nepřívětivě přijal a zlaté rouno mu slíbil, ovšem za nesplnitelných podmínek - musel zorat pole s býky s kovovýma nohama, nasít dračí zuby, z nichž vzklíčí ozbrojení vojáci, ty musí do večera pobít. V tu chvíli již Iásón měl silného spojence - Aiétovu dceru Médeiu, jíž Erós zasáhl srdce láskou k Iásonovi. Dala Iásonovi zázračnou mast nezranitelnosti a poradila mu, jak porazit dračí vojsko - vhodí mezi ně kámen a oni se pobijí mezi sebou. \n\nMédeia měla výčitky ze zrady vůči otci, ale Iásona milovala tak, že od počátku chtěla, aby ji vzal sebou do své vlasti. To jí Iásón bez váhání slíbil. Když byl úkol splněn, král Aiétés hned pojal podezření z cizí pomoci a bez váhání začal podezřívat některou ze svých dcer. Médeia z hrozného strachu vyhledala na lodi Iásóna a přemlouvala ho k rychlému útěku. Pomohla získat zlaté rouno, očarovala hrozného draka kouzelnými slovy a uspala ho kouzelnou šťávou. Iásón uvolnil zlaté rouno a prchali k lodi. \n\nArgonauté žasli nad krásou zlatého rouna, ale Iásón i Médeia je pobízeli, aby rychle připravili loď na odplutí a posádku k boji. Král Aiétés rychle shromáždil bojovníky a se svým synem Apsyrtem dorazil na pobřeží, kdy už ale Argonauté byli daleko na širém moři, s dopomocí bohyně Héry. Na její znamení se vydali cestou k ústí Istru (dnešní Dunaj). Aiétovo vojsko se vydalo cestou na Helléspont, druhá část vedená Apsyrtem plula k Istru a tam na soutoku dvou ramen se obě lodi setkaly. Do hry se vložila Médeia, lstí \nvylákala Apsyrta na schůzku a když se setkali, vyskočil z úkrytu Iásón, Apsyrta proklál mečem, uťal mu všechny údy a tělo zahrabal. Tento strašný čin viděly Erínye, bohyně pomsty, které svou oběť pronásledují jako štvané zvíře, dokud si viník svou vinu neodpyká. \n\nMédeia poté přivolala loď Argonautů a ti v krvavé řeži vojsko Apsyrtovo porazili. Po krátké poradě na návrh Pélea odrazili s lodí a rychle se plavili dál, k zemi Hylleů. Kolchidské vojsko vyrazilo je pronásledovat, avšak bohyně Héra rozpoutala vichřici a bouři, takže cesta pronásledovatelů byla marná. Vzdali to, usadili se v těch místech a do Kolchidy se nikdy nevrátili. \n\nOd Hylleů se Argonauté s mnoha dary vydali na cestu domů. Zeus se na výpravu hněval kvůli Iásonovu zločinu a za trest jim určil nesnáze a strasti na cestě, dokud se Iásón z vraždy Apsyrta neočistí u kouzelnice Kirké, Aiétovy sestry. Tento božský úmysl jim lidským hlasem oznámila sama loď Argó, což plavce ještě víc vyděsilo. Na další cestě se loď dostala až do proudů Éridanu, kde byla mohyla Faethontova na místě, kde jej zabil Diův blesk. Dále pluli po prudkém Rhodanu, bez nehody se dostali až k Aithalii \n(dnešní Elba), protože Héra je hustou mlhou chránila před útoky místních divokých kmenů. Bez zdržování pluli rychle dál, až dorazili k ostrovu Áia, kde sídlila kouzelnice Kirké. \n\nDo domu Kirké vstoupili Iásón a Médeia sami a podrobili se očistné oběti, kterou z nich Kirké sňala obvinění z těžkého zločinu. Kirké však vyslechla Médeino vyprávění o všech událostech v Kolchidě, jak podvedla svého otce Aiéta, jak pomohla Iásonovi s plněním všech úkolů a jak svého otce tajně opustila a utekla do ciziny. Zamlčela jedině úkladnou vraždu Apsyrtovu. Kirké všechno věděla, zradu jí neodpustila a hanebný útěk odsoudila. \n\nIhned nato opustili Kirčin dům a tu bohyně Héra a Iris zajistily jejich další hladkou a rychlou plavbu - Héfaistos zhasil svůj oheň, Aiolos utišil všechny protivětry a Thetis zajistila, aby Skylla a Charybdis loď ve svých dravých vodách nezničily. Poté již Péleus, manžel bohyně Thetis a otec Achilleův, vybídl plavce k \nrychlému odplutí. Loď vyrazila jako střela a brzy míjeli ostrov Sirén, které lákaly plavce tklivým zpěvem, ale když začal zpívat Orfeus, oněměly při jeho zpěvu Sirény a poprvé tak nezískaly žádnou oběť. A už byla loď u obludné Skylly, která měla dvanáct noh, šest krků, šest tlam a štěkala jako pes. K lodi připluly mořské víly i s mořskou bohyní Thetidou a loď protlačily kolem obou příšer. Všechno sledovaly z Olympu bohyně Héra a Athéna. Na volném moři je víly i bohyně opustily.\n\nLoď plula kolem sicilských břehů a dorazila k ostrovu Fajáků, kterým vládl král Alkinoos. Sem však připlulo i vojsko krále Aiéta, který pronásledoval dceru Médeiu a žádal její vydání, jinak hrozil válkou. Všichni se za Médeiu přimlouvali, král Alkinoos tedy rozhodl, že je-li ještě dívkou, bude vydána otci. Je-li však již manželkou Iásonovou, zůstane s ním. A tak se neprodleně konala jejich svatba. Kolchidští vojáci se báli trestu od svého krále, proto raději požádali o svolení zůstat na sousedním ostrově. \n\nLoď Argonautů také záhy vyrazila na další cestu, dlouhé dny jim však nepřálo počasí, severák je zahnal k písčitým Syrtám, kde jsou mělčiny s hustou spletí řas, z nichž nikdo nevyvázne. Plavci propadali beznaději, ale přišly jim na pomoc víly, ochránkyně pusté Libye a slíbily pomoc. Objevil se obrovský kůň se zlatou hřívou, plavci nesli svou loď na ramenou dvanáct dní a nocí a kůň je dovedl až k trítónské zátoce. Když hledali vodu, dostali se až na místo, kde ještě včera Héraklés usmrtil draka hlídajícího zlatá jablka v zahradě Hesperidek. Argonauti spatřili, jak se drak ještě škubal! A vzápětí také našli pramen vody, který \nHéraklés kopnutím paty vyrazil ze země. Hérakla samotného však už nezastihli. A netušili také, že jeho přítel Polyfémos po rozloučení s nimi po lodi dlouho pátral, prošel daleké kraje a osud ho zahubil. Toho dne zemřel také jejich druhý věštec Mopsos, který šlápl na jedovatého hada.\n\nS pomocí boha Tritóna se dostali na hluboké moře a po několika dnech přistáli na ostrůvku mezi Krétou a Rhodem. Při vplouvání do krétského přístavu jim bránil kovový obr Talós, který proti nim vrhal obrovské kameny. Médeia obra zahubila svými kouzly, omámila ho, on narazil nohou do skaliska, zranil se a z kotníku mu vytryskla krev. Vzápětí se zřítil ze skály na zem a byl mrtev. \n\nBrzy nato propluli kolem Aigíny, vzdali oběť bohům, pluli kolem Attiky se slavnými Athénami, minuli Aulidu a kolem eubojských břehů dopluli do Iólku.\n\nV přístavišti je vítaly obrovské zástupy jásajících lidí, ale Iásón se rozhlížel po svých starých rodičích. Prosil Médeiu, aby jeho otci Aisonovi přidala několik roků života a ona slíbila. Iásón přivedl Médeiu ke svým rodičům. Všichni byli šťastni. Médeia následující noc nasbírala čarovné byliny, uvařila kouzelnou šťávu. Nechala vynést Aisona ven, uspala ho, probodla mu hrdlo a nechala vytéci krev. Napustila žíly kouzelnou šťávou a vzápětí otcovy vlasy nebyly šedivé, zmizely vrásky, z Aisona byl mladý silný muž. \n\nVšichni přítomní užasli, radovali se, ale také pociťovali bázeň před Médeiou. Druhý den se konala oslava na rozloučenou, všichni vzpomínali na dlouhou nebezpečnou cestu a slibovali \nvěrnost otčině. Plavci z lodi Argó opouštěli Aisonův dům a vykročili ke svým domovům. \n\nKdyž poté Iásón šel za králem Peliem, aby získal zpět vládu nad Iólkem, nepochodil. Peliás se nemínil vlády zbavit, naopak nechtěl vracejícího se Iásona vůbec přijmout zpět, ukládal o život také jeho rodičům a příbuzenstvu. Iásón se rozhodl ho s pomocí Médeii zavraždit. Médeia slíbila Peliovým dcerám, že jejich otce omladí stejně jako otce Iásonova, donutila dcery, aby samy otcovi otevřely žíly, vypustila mu krev, ale nenahradila ji žádnou zázračnou šťávou, ale odvarem z neúčinných travin. Peliás zemřel. \n\nTak se Iásón nedočkal moci, ale odplatou za smrt Peliovu je vyhnali z Iólku. Po dlouhých cestách našli útočiště u korinthského krále Kreonta, tam se narodili jejich dva synové Mermeros a Ferétés. Médeia doufala v rodinné štěstí, Iásón bažil po moci. Když zradil a chtěl zapudit Médeiu, její láska se změnila v nenávist. Zahubila svou sokyni Glauku i Kreonta a poté i své dva syny.\n\nToto neštěstí, jehož byl sám strůjcem, vzalo Iásonovi přízeň i přátelství. Stal se psancem. Loď Argó byla uctívána jako posvátná památka. Po dlouhé době, kdy již trouchnivěla, usadil se v jejím stínu a loď se na něj zádí zřítila a zabila ho.\nRozsáhlá báje o Argonautech se odrazila zejména ve vázovém malířství, freskách a terakotách. \n\nMýtus o Argonautech je neobyčejně starý, jednotlivé epizody jsou vyprávěny už u Homéra. Celý příběh byl vyprávěn v mnoha verzích, které se lišily v líčení událostí, v geografických údajích, v popisech hrdinů. \n\n"}
{"id": "111550", "url": "https://cs.wikipedia.org/wiki?curid=111550", "title": "Václav Erben", "text": "Václav Erben\n\nVáclav Erben (2. listopadu 1930 Náchod – 19. dubna 2003 Dobříš) byl český spisovatel, známý zejména svými detektivními příběhy s kapitánem Exnerem.\n\nAbsolvoval Obchodní akademii v Náchodě a divadelní dramaturgii a rozhlasovou režii na pražské DAMU. Pracoval jako novinář, redaktor a do roku 1990 jako dramaturg ve Filmovém studiu Barrandov. Psal od poloviny 60. let, debutoval povídkami psanými pro rozhlas. Kromě detektivek, z nichž mnohé byly zfilmovány nebo inscenovány v Československé televizi, psal také psychologická a historická díla.\n\nOd roku 1947 až do roku 1989 člen KSČ (byl i místopředsedou ZO KSČ ve Filmovém studiu Barrandov), po sovětské okupaci ČSSR v srpnu 1968 normalizační publicista, činný v propagaci branně-bezpečnostní politiky komunistického státu. V listopadu 1989 se stal předsedou České asociace autorů detektivní literatury. Od roku 1993 působil tři roky jako tiskový mluvčí předsedy ČSSD. V roce 1996 neúspěšně kandidoval do Senátu ve volebním obvodě Ústí nad Orlicí (skončil v 1. kole na 3. místě se ziskem necelých 18 % hlasů).\n\nV 90. letech se věnoval rovněž publicistické činnosti, psal především komentáře do deníku \"Právo\".\n\nOd roku 1997 do února 2000 byl členem Rady České televize za ČSSD. Byl manželem matky političky ČSSD Petry Buzkové. Jeho ostatky jsou uloženy na hřbitově v rodném Náchodě.\n\n\nZnámé jsou zejména detektivky, ve kterých vystupuje příslušník Kriminální služby VB kpt. JUDr. Michal Exner:\n\n\nV roce 2017 byl uveden dvanáctidílný televizní seriál \"Kapitán Exner\" s Michalem Dlouhým v titulní roli.\n\n"}
{"id": "111552", "url": "https://cs.wikipedia.org/wiki?curid=111552", "title": "Biškek", "text": "Biškek\n\nBiškek (Бишкек) je hlavní a s  obyvateli také největší město Kyrgyzstánu. Město bylo založeno roku 1878 jako ruská pevnost pod jménem Pišpek (Пишпек), v letech 1926 až 1991 neslo jméno Frunze (Фрунзе) na počest velitele Rudé armády a zdejšího rodáka Michaila Frunzeho.\n\nNejstarší osídlení na místě dnešního Biškeku bylo spojeno s historií Hedvábné stezky, neboť se v této lokalitě spojovaly její dvě větve – východní větev a větev, která vedle přes pohoří Ťan-šan.\n\n\n"}
{"id": "111553", "url": "https://cs.wikipedia.org/wiki?curid=111553", "title": "Velká Bíteš", "text": "Velká Bíteš\n\nVelká Bíteš (dříve Velká Byteš) je město na Moravě v okrese Žďár nad Sázavou, ve východní části Českomoravské vrchoviny, přibližně 30 km od moravské metropole Brna. Město je součástí Kraje Vysočina a je jedním z mikroregionálních center. Žije zde obyvatel.\n\nÚzemí města se skládá ze dvou nesousedících území: Jedno tvoří město Velká Bíteš a místní části Bezděkov, Březka, Holubí Zhoř, Jáchymov, Janovice, Jestřabí, Jindřichov, Košíkov a Ludvíkov; druhou pak Pánov.\n\nVelká Bíteš byla založena v první polovině 13. století patrně jako zeměpanské město na místě dřívější osady či dvoru. Okolo roku 1250 však přešla pod vrchnostenskou správu. Asi proto byla v polovině 14. století pouhým městečkem, které se ale v sedmdesátých letech 14. století pod přechodnou markraběcí správou proměnilo v město. Plného městského práva Velká Bíteš dosáhla roku 1408, kdy měla přibližně 850 obyvatel. Další rozvoj zažila po husitských válkách od poloviny 15. století, který vrcholil počátkem 16. století. Zřejmě již tehdy město dosáhlo počtu 1200 obyvatel. Za třicetileté války zpustlo téměř z poloviny. Poválečná obnova probíhala pomalu a trvala až do poloviny 18. století.\n\nVelká Bíteš bývala od konce 14. století až do zrušení poddanství v roce 1848 jediným městem na panství, přičemž vrchnost sídlila v Náměšti nad Oslavou. Znamenalo to, že Bíteš požívala větší samostatnosti, než bývalo u vrchnostenských měst zvykem, avšak vrchnostenské podnikání bylo místně vázáno na její sídlo. Průmyslovou revoluci tak Velká Bíteš zažila až v polovině 20. století založením technicky náročného podniku První brněnské strojírny. Tehdy měla přibližně 1800 obyvatel, nyní již přes pět tisíc.\n\nZdejší pohostinnost má hluboké kořeny v minulosti. Je trvale vázaná na dálkové cesty a zemědělské zázemí. Již vznik Velké Bíteše souvisel s křižovatkou dálkových cest a Bítešští už ve středověku dosáhli na tuto skutečnost vázaných privilegií, jakými bylo kupříkladu várečné právo patřící k 33 domům na náměstí. Též nynější doba potvrzuje životaschopnost naznačených předpokladů, které zosobňuje dálnice D1 Praha-Brno.\n\nV letech 1990–1998 působil jako starosta Josef Šmídek, v letech 1998–2010 Mgr. Miroslav Báňa a od roku 2010 tuto funkci vykonává Ing. Milan Vlček.\n\nSoučasný název \"Velká Bíteš\" pochází z roku 1924, kdy došlo na zveřejnění definitivních názvů obcí v Lexikonu obcí ČSR. Do té doby neslo město název \"Velká Byteš\". Změnu provázela velká nelibost obyvatelstva, která vyvolala i formální protest (bez úspěchu). Do té doby byla Byteš i součástí vyjmenovaných slov po \"b\". Historicky se název vyvíjel následujícím způsobem:\n\nDům čp. 117 v \"Hrnčířské ulici\" naproti kostelu býval poplužním dvorem. Od středověku jej vlastnily starobrněnské cisterciačky, v letech 1688–1715 byl panským dvorem Collaltů. Následně jej město zakoupilo. Po snahách města s vlastním hospodařením sloužil dům stále od roku 1790 rozšířené škole, ke které byl roku 1877 přistavěn zadní trakt.\n\nZákladní umělecká škola byla založena v červnu roku 1950. Od roku 2004 je příspěvkovou organizací města Velká Bíteš a její celková kapacita povolená MŠMT je 300 žáků.\n\nŠkola připravuje žáky pro budoucí amatérskou i profesionální praxi - ke zkouškám k dalšímu studiu na konzervatořích, hudebních gymnáziích nebo školách výtvarného a pedagogického zaměření.\nPasačka jednoho dne uviděla, že jeden její býk a jedna svině hrabou stále na tomtéž místě, a nemohla je odtamtud odehnat. Šla se tedy na místo podívat a zjistila, že vyhrabali zvon, který byl celý vyplněný prosem. V prosu byla ukryta zlatá monstrance. Zvon byl zavěšen do kostela sv. Jana Křtitele, ale měl tak ohlušující hlas, že do něj musela být vyvrtána dírka a zalita olovem, aby to hlas zvonu ztlumilo. Při zvonění prý volá: „Sviňa mě vyryla, bék mě vyhrabal, panna mě našla!“ Nalezená monstrance je prý tak cenná, že když bude celé město zničeno, obyvatelé jej z jejího prodeje postaví znovu. Tyto zvony byly ukryty proto, že v té době zuřila třicetiletá válka a na našem území se nacházela švédská vojska, která zvony kradla, tavila a odlévala z nich zbraně. Aby se tyto vzácné zvony zachovaly, byly ukryty v místě „U Antoníčka“, kde je posléze podle pověsti našla tato pasačka.\n\nKlub kultury a Informační centrum sídlí na Masarykově náměstí 5. Pro občany města organizuje v kulturním domě koncerty, zábavy, akce pro děti a divadelní představení, ve výstavním sále pak besedy a výstavy. V letních měsících zve na náměstí Kinematograf bratří Čadíků. V měsíci září zaštiťuje nejrozsáhlejší akci roku „Tradiční bítešské hody“, jejichž kořeny sahají až do dvacátých let minulého století. Hlavními aktéry jsou hodové postavy, rychtář s rychtářkou, konšelé, písař a hlavně chasa, připravující hody již dlouho před nimi. Součástí hlavního hodového programu je neodmyslitelná moravská a česká beseda, slovo písaře a přehlídka dechových hudeb a cimbálových muzik nejen na hlavním pódiu, ale i v hodových sklípcích a mázhauzech. Charakter hodů spoluutváří festival zdejších i přespolních folklórních skupin „Setkání na Podhorácku“. Sklípky plné pochoutek a dobrého vína, burčák, hudba všeho druhu včetně cimbálky a lunapark, to vše vytváří nenapodobitelnou atmosféru, kvůli které Velkou Bíteš navštěvují tisíce lidí.\n\nTuristické informační centrum na Masarykově náměstí je členem v profesní organizaci A.T.I.C. ČR. Návštěvníkům poskytuje informace o dění ve městě, kultuře, památkách. Nabízí ke koupi turistické mapy a cyklomapy regionu Bítešsko a přilehlých regionů, informativní brožury, pohlednice, obrazy a knižní publikace vztahující se k Velké Bíteši a jejímu okolí, turistické známky, keramiku apod. Informační centrum poskytuje bezplatný internet, zajišťuje předprodej vstupenek na kulturní a společenské akce, zprostředkovává ubytování a nabízí služby cestovní kanceláře CK REKO.\n\nVýletní lesopark Františkov, od roku 1900 zvaný Letná, byl „otevřen“ v roce 1879. Tehdy bylo za vedení měšťanů Seky a Singra upraveno prostranství, na kterém byla později roku 1899 postavena budova výletní. Toto prostranství zvané kolo bylo ve svých počátcích lemováno lipami, pod kterými byly zasazené stoly s lavicemi a uprostřed něj solitérní lípa. Horní břeh ohraničovaly modříny. Místo tak bylo určeno k tanci i jako shromaždiště lidu.\n\nV roce 1914 byl prostor obohacen o hudební pavilon. Letnou vybudoval spolek Pokrok a pečovaly o ni i další spolky, kterými byli Okrašlovací spolek, hasiči a sokoli. Po roce 1918 zanikl spolek Pokrok a vlastnická práva letenských zařízení přešla na místní Tělocvičnou jednotu Sokol. Za jejich správy bývala Letná nejvíce využívána. Na nedělní odpolední provoz zajišťoval nájemce s hospodskou koncesí výčep bítešského piva a dále nabízel sodovky, uzenky a rohlíky. Jedno ze společenských vyvrcholení Letné bylo v roce 1938 setkání Sokolů-Jugoslávců s bítešskými sokolskými členy v rámci jejich návštěvy Všesokolského sletu v Praze.\n\nPo zastavení činnosti Sokola v roce 1941 byla budova uzamčena a nebylo o ni ani po válce příliš pečováno. Po zániku Sokola přešlo vlastnictví budovy na národní výbor (tj. město Velká Bíteš), který ji nechal v roce 1968 přestavět pro bytové účely. Snaha o návrat původního určení budovy započala v roce 1989, kdy budovu od Městského Národního Výboru převzala organizace Ochránců přírody. Budova se však dočkala přestavby až poté, co ji město v roce 2006 svěřilo do správy Lesům města Velké Bíteše. Od roku 2012 je ve správě Informačního centra a Klubu kultury a je nadále ve vlastnictví města.\n\nHistorie kulturního domu ve Velké Bíteši\n\nZáměr postavit nový kulturní dům ve městě se objevil po druhé světové válce. Bývalá palírna dosluhovala, v sokolovně se mohly odehrávat jen větší společenské akce, bývalá orlovna dostala novou náplň a možnosti končily venkovními akcemi na Letné. K realizaci záměru se ovšem dospělo až poté, co bylo pro něj získáno vedení odborů v pražském ústředí. A tak v dubnu 1975 byl udělen souhlas k projekci radou Okresního národního výboru (ONV), projekt byl vypracován Výrobním družstvem Stavba, Havlíčkův Brod, stavět se započalo v rámci Akce Z v říjnu 1976. Ač se investorem stavby stal Městský národní výbor (MěstNV), největší finanční obnos dodala První brněnská strojírna Velká Bíteš (PBS). Ta také pověřila svého pracovníka Jaromíra Krupičku technickým vedením stavby a Josefa Ťápala, ředitele Závodního klubu Revolučního odborového hnutí (ROH) PBS, zajišťováním brigádníků.\n\nDílo bylo financováno ze sdružených prostředků od závodu PBS, od ROH a z Fondu rezerv a rozvoje ONV a MěstNV. V subdodávkách bylo provedeno pouze ústřední topení, elektroinstalace a stolařské práce. Cihly pocházely z obecní cihelny. Odborné konstrukční, zednické, obkladačské práce zajišťovaly Brigády socialistické práce ze závodu PBS a další jednotlivá střediska. Na výstavbě se podílely všechny závody, provozovny, školy, pracovníci obchodu a služeb, všechny společenské a zájmové organizace politické Národní fronty (NF). Odpracováno bylo přes 128 tisíc brigádnických hodin zdarma.\nSlavnostně otevřen byl kulturní dům 8. května 1980 k 35. výročí osvobození Československa Sovětskou armádou. Jeho cílem byla „výchova pracujících v duchu aktivních uvědomělých budovatelů socialistické společnosti“ dle zásady „o sdružování lidí v kolektivu k aktivní, různorodé a tvořivé kulturně výchovné a vzdělávací práci“. Za tímto účelem byl v kulturním domě zřízen sál pro 600 sedících diváků, velká klubovna pro 120 účastníků, jeviště vybavené technikou od Divadelních služeb – Martin, restaurace pro 80 hostů, ubytování s osmi pokoji, klubovny, ad. Zajímavostí se stalo sedm křišťálových lustrů, dodaných národním podnikem Lustry z Kamenického Šenova.\n\nJako první po otevření kulturního domu zde vystoupily skupiny Progres z II. planety a Lenka Vrousínková se skupinou GES. Počet následujících zde uskutečněných akcí do současnosti se počítá na desetitisíce. Budova nadále patří Městu Velké Bíteši a provozuje ji příspěvková organizace města Velké Bíteše Informační centrum a Klub kultury. Původní koncept kulturního domu potvrdila i jeho generální oprava v letech 2011–2012. V současnosti kulturní dům nabízí plnohodnotné zázemí pro pořádání kulturních a společenských akcí vč. ubytovacích prostor.\n\nMuzeum bylo založeno v roce 1925, o jeho vytvoření se zasazoval od počátku 20. stol. především učitel a historik Jan Tiray (1853–1925). Postupně vystřídalo místnosti ve školních budovách, potom na radnici a v roce 1957 se stěhovalo do pro muzeum, adaptovaného objektu bývalé modlitebny Jednoty bratrské, kde setrvává dodnes.\n\nV hlavním výstavním sále muzea je umístěna vlastivědná expozice, zaměřená na historii Velké Bíteše. Jsou zde postihnuty první zmínky o Velké Bíteši, Velká Bíteš městem, Hrdelní soud, trhy, míry a váhy, řemesla ve Velké Bíteši, Jednota bratrská a Karel st. ze Žerotína či poslední majitelé náměšťského panství – rod Haugwitzů.\n\nExpozice je doplňována tematickými výstavami s ohledem na výročí dotýkající se města Velké Bíteše, jednotlivých památek, událostí nebo osobností působících ve městě.\n\nV roce 2007 muzeum otevřelo další výstavní prostor určený především pro výstavy obrazů, fotografií nebo panelových výstav krátkodobějšího charakteru. Dosud realizované výstavy v tomto prostoru byly rozličného charakteru. Od uměleckých fotografií, přes přírodovědu, historii, moderní umění po národopis.\n\nMěstské knihovny a jejich služeb ve Velké Bíteši může využívat každý. Knihovna nabízí výběr krásné, naučné a regionální literatury, novin a časopisů. Pro širokou veřejnost nejen z regionu Velkobítešska knihovna pořádá řadu akcí. Mezi nejčastější činnosti patří pravidelné kulturně-výchovné programy pro děti nejen z MŠ a ZŠ. Pro dospělé knihovna organizuje přednášky a besedy na různá témata. Knihovna vlastní cca 14 000 svazků a eviduje přes 600 čtenářů.\n\nPrvní zmínku o knihovně ve Velké Bíteši nalezneme v místní kronice v roce 1872. V tento rok byl založen čtenářský spolek Svatopluk, který se stal základem veřejné knihovny. Již 300 knih měla knihovna počátkem 20. století, které byly uloženy ve skříních v místní škole. Knihovna byla profesionalizována v roce 1953 a plnila funkci knihovny okresní až do zrušení okresu Velká Bíteš v letech šedesátých. V těchto letech, kdy byl zrušen okres knihovna spadá pod Okresní knihovnu ve Žďáře nad Sázavou až do roku 1993, kdy se stává organizační složkou města Velká Bíteš.\n\nBítešský hudební půlkruh je občanské sdružení, které si vytklo za cíl zpřístupnit obyvatelům regionu Velkobítešska krásnou hudbu. V devadesátých letech nastalo v bítešském regionu naprosté vakuum v oblasti vážné hudby. Bítešský hudební půlkruh svým založením na podzim 1997 ušetřil občanům nepříjemné cestování na koncerty v Brně, Praze či dalších městech. Každoročně pořádá 7 řádných koncertů a alespoň dva mimořádné.\nDramaturgie jednotlivých sezón nabízí posluchačům žánrovou i interpretační pestrost. „Na své“ si přijdou příznivci smyčcových i dechových nástrojů, klavíristé, milovníci sólového i sborového zpěvu. Za dobu existence ovšem slyšeli také harfu, cimbál či xylofon. Účinkující patří mezi vynikající hudební osobnosti, které zná Evropa i celý svět: Guarneri trio, Smetanovo trio, České trio, Janáčkovo kvarteto, Wihanovo kvarteto, houslista Pavel Šporcl, kytarista Štěpán Rak, houslista František Novotný, Ondřej Havelka, klavírista Serguei Milstein – Francie, violoncellista Markus Nyikos – Švýcarsko, houslistka Hana Kotková – Švýcarsko, violoncellistka Michaela Fukačová – Dánsko a další. Několikrát vystoupil i Radovan Lukavský, Alfred Strejček a Jitka Molavcová.\n\nBítešský hudební půlkruh úzce spolupracuje se Základní uměleckou školou. Její žáci zahajují svým vystoupením většinu koncertů. Protagonisté téměř vždy pochvalně komentují velkou návštěvnost mladých posluchačů\n\n\nVe městě funguje seniorklub, který má schůzky jednou za měsíc v kulturním domě. Seniorům jsou v rámci klubu poskytovány různé akce, jako jsou např. vycházky, zájezdy, plavání, exkurze, výlety na kolech nebo besedy se známými osobnostmi.\n\n\nZákladní škola Velká Bíteš je příspěvkovou organizací zřízenou městem Velká Bíteš. Školu tvoří dva nesouvisející objekty, prvním objektem je nová budova na Sadové ulici, druhým objektem je původní budova školy na Tišnovské ulici. Škola spolupracuje s dalšími subjekty ve městě a její žáci jsou z velké části dojíždějící.\n\nŠkola byla založena 23. května 1974 a byla zřizovaná Školským úřadem Žďár nad Sázavou. V roce 2000 získala právní subjektivitu a jejím zřizovatelem se stal Kraj Vysočina. Škola je zaměřena na vzdělávání dětí se specifickými vzdělávacími potřebami.\n\nPro děti přípravné třídy ZŠ speciální je třída vybavena zónou pro relaxaci a terapie, jejíž součástí je vodní lůžko, relaxační kuličkový bazének a polohovací pomůcky. Každoročně úspěšně realizuje projekty a granty na regionální či republikové úrovni. V roce 2011 byla škola hodnocena Českou školní inspekcí jako „škola dobré praxe“.\n\nZákladní umělecká škola má ve Velké Bíteši již dlouholetou tradici, byla založena v červnu roku 1950. Od roku 2004 je příspěvkovou organizací města Velká Bíteš a její celková kapacita povolená MŠMT je 300 žáků. Škola připravuje žáky pro budoucí amatérskou i profesionální praxi – ke zkouškám k dalšímu studiu na konzervatořích, hudebních gymnáziích nebo školách výtvarného a pedagogického zaměření. Žáci se také pravidelně účastní soutěží, ve kterých dosahují výborných výsledků, a to ve všech vyučovaných uměleckých oborech – oboru hudebním, tanečním a výtvarném.\n\nHudební obor je nejstarším oborem na škole a tradičně má největší počet žáků. Nabízí možnost hry na širokou paletu hudebních nástrojů, od klávesových, přes strunné, dechové až po přirozený pěvecký projev lidského hlasu. Nastudované skladby žáci pravidelně prezentují na veřejnosti – školní koncerty a besídky, přehlídky, vernisáže, soutěže.\n\nTaneční obor podchycuje a rozvíjí taneční nadání dětí. U žáků se vytváří návyk správného držení těla, rozvíjí se rytmické a intonační cítění, smysl pro tempo a dynamiku – vše v souladu s hudbou. Žáci postupně zvládají základní pohybovou výchovu až po prvky klasického baletu, moderního a lidového tance. V průběhu školního roku se žáci účastní různých veřejných vystoupení a soutěží.\n\nVýtvarný obor základní umělecké školy se obrací ke všem dětem a mladým lidem, kteří projevují zájem o výtvarné vzdělání. V tomto oboru se rozvíjí výtvarné dispozice žáků – vnímání, myšlení, vyjadřování, estetické cítění a tvořivost. Ve studiu se pak usiluje o to, aby žáci získali hlubší náhled na okolní svět a na sebe sama a dokázali ho výtvarně vyjádřit. Dostává se jim také ucelený přehled o výtvarném umění. Práce žáků jsou prezentovány na výstavách a soutěžích.\n\nV roce 1999 bylo otevřeno \"Střední odborné učiliště Jana Tiraye\". Tento významný krok podpořil ve městě zachování středního školství, které zde má tradici již od 30. let 20. století. Školní rok 2008/2009 s sebou přinesl velkou změnu v rámci nabídky oborů studia: nový maturitní obor Mechanik seřizovač a s tím související potřebu přejmenování na Střední odborná škola Jana Tiraye Velká Bíteš, příspěvková organizace. Škola nese v názvu na památku jméno významného bítešského rodáka, dějepisce a čestného občana města Jana Tiraye (23. 10. 1858 – 25. 7. 1925). Vyučoval na zdejší obecné škole, vydal dějiny města Velké Bíteše a svými aktivitami přispěl k založení muzejního spolku a bítešského muzea. Kopie busty Jana Tiraye se nachází ve vstupním vestibulu školy.\n\nŠkola se koncepčně zaměřuje na výuku strojírenských a službových oborů. Obsah vzdělávací nabídky je koncipován tak, aby vyučované obory vzdělání odpovídaly potřebám trhu práce v regionu.\n\nHC Spartak Velká Bíteš byl založen Lubomírem Holíkem v roce 1955, ve stejném roce byl založen i hokejový tým. Hokejisté se pravidelně účastnili okresních a později i krajských mistrovských soutěží. V sezóně 1983–1984 nastoupil bítešský tým poprvé v jihomoravském přeboru mužů. V roce 2001 postoupili hokejisté Velké Bíteše do 2. národní hokejové ligy. Od roku 2007 se klub (především díky ekonomické náročnosti) vrátil do Krajské ligy mužů Jižní Moravy a Zlína\n\nHokejovou základnu tvoří již od 90. let hráči nejen z Velkobítešska, ale i blízkého okolí. V současnosti je práce s mládeží realizována za pomocí kvalifikovaných místních trenérů, kteří mají bohaté zkušenosti z krajské mládežnické soutěže Vysočiny. Někteří naši odchovanci působí v současnosti také v týmech HC Kometa Brno a HC Dukla Jihlava.\n\nTělovýchovná jednota Spartak Velká Bíteš patří mezi významnou součást bítešské tělovýchovy. V současné době registruje cca 650 členů v oddílech zaměřených především na sálové sporty. TJ Spartak hlavně sdružuje oddíly juda, moderní gymnastiky, florbalu, volejbalu, stolního tenisu, sálové kopané, zdravotní tělocvik, cvičení rodičů s dětmi a šachu. Mládež nejen z Velkobítešska má možnost si zasportovat pod vedením zkušených trenérů v oddílech juda, moderní gymnastiky, volejbalu žákyň, přípravce florbalu a stolního tenisu. Na své si přijdou i ženy, pro které je určen velmi oblíbený zdravotní tělocvik.\n\nZávodníci juda, volejbalu, stolního tenisu, šachu patří mezi pravidelné účastníky soutěží pořádaných jejich národními svazy. Velmi dobré výsledky závodníků TJ Spartak jsou dobrou vizitkou nejen pro tělovýchovnou jednotu, ale i pro město Velká Bíteš.\n\nV průběhu celého roku jsou pravidelně pořádané různé akce: turnaj mládeže judo „\"O bítešský rohlík\"“, volejbalový turnaj smíšených družstev, zimní turnaj a turnaj „\"O putovní pohár TJ Spartak\"“ v sálové kopané, okresní tělovýchovná akademie a vánoční tělovýchovná akademie, velikonoční turnaj ve stolním tenisu, nohejbalový turnaj trojic florbalový turnaj pro žáky a pro dospělé, vystoupení moderní gymnastiky.\n\nTělovýchovná jednota Spartak vlastní a provozuje sportovní halu 18 × 30 m vhodnou pro všechny míčové sporty. Pronájem haly je možný jak pro členy, tak i širokou veřejnost. Sportovní hala má pružnou podlahu a je vybavena brankami, sítěmi, basketbalovými koši, žíněnkami, hrazdou. Od října do března také provozuje TJ Spartak pro veřejnost i klasickou saunu.\n\nPřed restaurací U Raušů se v chodníku nachází hvězdy inspirované Hollywoodským chodníkem slávy. Každý z hvězd je věnována společensky známé osobnosti (například Lukáši Krpálkovi).\n\nNaučná stezka „Už ty mlýny doklapaly“, která vede kolem 9 bývalých mlýnů u Vlkova, Křoví a Velké Bíteše. K její trase se pojí i turistický Svatováclavský pochod.\n\nPokud se budete chtít podívat na starou úvozovou cestu s majestátnými stromy, určitě zavítejte do půvabné obce Jestřabí a do údolí mezi Jestřabím a Jasenicí, kde se vyskytují rostliny, které nejsou na Bítešsku tolik běžné. Nedaleko odtud, v Nových Sadech, roste u polní cesty přes 200 let stará památná borovice. U ní se nachází smírčí kříž, k němuž se váže pověst, stejně jako k mnoha dalším smírčím kamenům nalézajícím se v regionu.\n\nNa Bítešsku vyvěrá celá řada studánek. Určitě stojí za to některé navštívit, stejně jako turistický pochod Jinošovské studánky. Ke vzdálenějším turistickým cílům patří trasa údolím Bílého potoka známá mezi místními především z doby jara, kdy na Šmelcovně probíhá „Vítání jara“. Celá oblast byla vyhlášena přírodním parkem a zahrnuje téměř 15 km dlouhý úsek toku Bílého potoka v hlubokém malebném údolí. Těšit se tady můžete na řadu lávek a někdy i brodů.\n\nNaučná stezka Svatá hora vás zase zavede např. na nejvyšší bod Bítešska – 679 m n. m. vysokou Svatou horu, která je také i poutním místem.\n\nMezi Níhovem, Lubným a Řikonínem se rozprostírá údolí potoka Haldy. Skalnaté útvary, kamenná moře, husté lesy a historie spojená s 2. světovou válkou lákají výletníky.\n\nÚzemím města prochází dálnice D1 s exitem 162 – Velká Bíteš a silnice I/37 v úseku Křižanov – Velká Bíteš – D1. Silnice II. třídy na území města jsou:\nSilnice III. třídy pak jsou:\n\nNejbližší železniční trať je trať Havlíčkův Brod – Křižanov – Brno, procházející zastávkou v sousední Osové Bítýšce a stanicí ve Vlkově u Tišnova.\n\n\n\n\n"}
{"id": "111556", "url": "https://cs.wikipedia.org/wiki?curid=111556", "title": "Lipník (okres Mladá Boleslav)", "text": "Lipník (okres Mladá Boleslav)\n\nObec Lipník se nachází v okrese Mladá Boleslav, 16 km jižně od Mladé Boleslavi a 6 km východně od Benátek nad Jizerou na okraji bývalého vojenského prostoru Milovice – Mladá. Obec má v současné době obyvatel. Obec Lipník patří pod poštu v obci Čachovice.\n\nObec Lipník leží v okrese Mladá Boleslav a její katastrální území je součástí zrušeného „vojenského výcvikového prostoru Mladá“ mezi obcemi Benátky nad Jizerou a Milovice. Katastrální území obce Lipník zaujímá svou rozlohou 933 ha.\n\nObec je položena do oblasti polabské nížiny, která je svým charakterem velmi teplá a suchá oblast, a to i ve srovnání s okolní krajinou. Na návrší její nadmořská výška dosahuje pouhých 250 m n. m.\n\nPrvní písemná zmínka o obci pochází z roku 1338.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Lipník s 744 obyvateli v roce 1932 byly evidovány tyto živnosti a obchody: cihelna, 2 obchody s drůbeží, 7 obchodů s dobytkem, 2 galanterie, holič, 7 hostinců, 2 kováři, krejčí, 2 obuvníci, pekař, pojišťovací jednatelství, pokrývač, 3 řezníci, sadař, 3 obchody se smíšeným zbožím, spořitelní a záložní spolek, 3 trafiky, truhlář, velkostatek, zahradnictví.\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Čachovice ve vzdálenosti 2,5 km ležící na trati 071 z Nymburka do Mladé Boleslavi.\n\nAutobusová doprava\n\nObcí projížděly v pracovních dnech května 2011 autobusové linky Mladá Boleslav-Dobrovice-Lipník \"(4 spoje tam i zpět)\" a Nymburk-Lipník-Všejany \"(3 spoje tam i zpět)\" .\n\n"}
{"id": "111557", "url": "https://cs.wikipedia.org/wiki?curid=111557", "title": "Čejetice", "text": "Čejetice\n\nČejetice jsou obec a vesnice v okrese Strakonice. Leží poblíž řeky Otavy, asi 10 km východně od Strakonic. Součástí obce Čejetice jsou i další čtyři vesnice a jedna osada. Celkem v nich žije obyvatel.\n\nPrvní písemná zmínka o obci pochází z darovací listiny z roku 1289.\n\n\nObec Čejetice se skládá z pěti částí na pěti katastrálních územích:\n\nV roce 2017 uspěla obec v soutěži Vesnice roku. Zvítězila v celostátním hodnocení v kategorii Oranžová stuha. Ocenění získala zejména za výjimečnou vzájemnou spolupráci místních zemědělských podniků a soukromých zemědělců, za jejich velmi úzké propojení s obcí. Komisi zaujala promyšlená údržba krajiny, úcta k historii a předkům, uvědomění si kořenů a udržování tradičních zvyků Selské jízdy a staročeské Konopické (oslava sklizně lnu a konopí).\n\n"}
{"id": "111558", "url": "https://cs.wikipedia.org/wiki?curid=111558", "title": "Fade to Black", "text": "Fade to Black\n\nFade to Black je počítačová hra, trojrozměrná akční adventura, od francouzského vývojového týmu Delphine Software International a přímé pokračováním úspěšné herní legendy \"Flashbacku\". Je jednou z prvních her hraných z pohledu třetí osoby. Projekt vedl stejný člověk jako \"Flashback\", Paul Cuisset. Hra se ovšem od svého předchůdce značně lišila, zatím co \"Flashback\" byl striktně dvojrozměrný, \"Fade to Black\" je plně trojrozměrný. Zkušenosti s trojrozměrnými hrami byly v oblasti akčních adventur malé a tak Fade to Black trpěl mnoha neduhy, z nichž některé tento typ her trápily ještě dlouho.\n\nHra začíná prakticky tam, kde končí \"Flashback\". Conrad B. Hart driftuje vesmírem v kryogenním spánku na svém zoufalém útěku, když je jednoho dne zachycen a probuzen. K jeho velkému zármutku ale u jeho lůžka nestojí lidé, ale Morphové, nepřátelská mimozemská rasa, která stála za úpadkem lidstva ve 22. století.\n\nConrad je přepraven na Měsíc, na kterém stále funguje vězení. Ovšem pozice Morphů pořád ještě není neotřesitelná a Conradův pobyt tam nemá dlouhého trvání…\n\nZemě je tou plně pod nadvládou Morphů. Lidstvo na Zemi je totálně podrobeno. Naštěstí stále existuje odporové hnutí, základnu má na obrovské vesmírné stanici a tak teď, když se na scéně objeví zkušený morphobijec Conrad, naděje pro lidstvo ještě není zdaleka mrtvá…\n\n\"Fade to Black\" je průkopníkem her hraných z pohledu třetí osoby. V normálním módu hráč ovládal pohyb postavy, kamera převážně sledovala Conradova záda. V bojovém módu se kamera ke Conradovi přiblížila a hráč ovládal střelbu. Chování kamery nebylo ve všech situacích vhodné, za což byla hra kritizována. Děj hry se odehrával v interiérech.\n\nZ grafického hlediska je hra rozporuplná. Na jedné straně je po čistě technické stránce zastaralá, na druhé straně jsou úrovně navrženy na vysoké úrovni. Grafika úrovní je sice spartánská, ale zato je plná detailů.\nHra podporovala mnoho rozlišení, mezi nimi i SVGA rozlišení. Bylo možné si vybrat mezi plochým a Guraudovým stínováním modelů.\n\nHře bylo vytýkáno ovládání. Ačkoli množství pohybů bylo výrazně menší, než u \"Flashbacku\", ovládání stále nebylo zcela intuitivní. Navíc postava reagovala na pokyny se zpožděním, což představovalo v časovaných úsecích a v některých bojích zdroj frustrace. Pohybové možnosti hlavního hrdiny byly celkem chudé. Úrovně byly ploché, odpadlo tedy skákání a lezení na plošiny stejně jako kotouly.\n\nAdventurní stránka \"Fade to Black\" je zhruba stejně silná jako ve \"Flashbacku\". Hlavní důraz je kladený na akci, adventurní prvky tvoří nezbytný doplněk a posouvají dopředu příběh. Ten je docela propracovaný a srozumitelný, vyprávěný je jednak prostřednictvím zpráv, které dostáváte prostřednictvím komunikátoru a jednak (a hlavně) prostřednictvím velkorysých renderovaných videosekvencí.\n\nHudba je zpracována dobře. Soundtrack je sice v MIDI formátu, což znevýhodňuje majitele slabších zvukových karet, ale skladeb je ve hře mnoho, hudba se mění podle konkrétní situace.\n"}
{"id": "111561", "url": "https://cs.wikipedia.org/wiki?curid=111561", "title": "Luděk Čajka", "text": "Luděk Čajka\n\nLuděk Čajka (3. listopadu 1963, Český Těšín – 14. února 1990, Košice) byl československý hokejista, obránce. Byl ženatý s manželkou Renatou, v roce 1984 se jim narodila dcera Markéta.\n\nČajka hrál hokej od svých 12 let, začínal v Havířově. V juniorském věku o něho měla zájem TJ Vítkovice, Čajka ale začal hrát za juniorské mužstvo TJ Gottwaldov, odkud se dostal do prvoligového mužstva. V TJ Gottwaldov (později SK Zlín, nyní Aukro Berani Zlín) strávil většinu své hokejové kariéry (1983–1985 a 1987–1990), dvě sezóny v době vojenské prezenční služby hrál za Duklu Jihlava (1985–1987). V hokejové lize nastoupil k 297 zápasům, v nichž dal 33 gólů.\nPrvní zápas v reprezentaci odehrál 14. dubna 1985 proti Kanadě, poslední 22. prosince 1989 na turnaji o Cenu Izvěstijí proti SRN. V reprezentaci odehrál 58 zápasů, dal 3 góly. Zúčastnil se MS 1987 a Kanadského poháru 1987.\n\nV roce 1987 byl draftován klubem New York Rangers na 115. místě, což mu po listopadu 1989 dávalo šanci hrát NHL.\n\n ve 32.kole ligového ročníku 1989/90 narazil 122 sekund před koncem zápasu VSŽ Košice – SK Zlín hraného 5. ledna 1990 v souboji s košickým hráčem Antonem Bartanusem při dojíždění puku hlavou na mantinel a zůstal ležet v bezvědomí. Protihráč Bartanus na zranění nenesl žádnou vinu. Podle názoru Dušana Skačániho, hlavního rozhodčího zápasu, Čajka pravděpodobně najel do rýhy v ledu a následkem byl nekoordinovaný pád. Jeho důsledkem byly fraktury prvního a druhého krčního obratle s vážným poškozením míchy. Po 40 dnech Čajka v košické nemocnici svému zranění podlehl. V té době mu bylo 26 let.\n\nPo Čajkově zranění došlo k přerušení ligové soutěže, hráči a trenéři vydali prohlášení, ve kterém žádali přezkoumání pojistných podmínek hráčů.\n\nV důsledku Čajkova úmrtí došlo k důležité změně pravidel ledního hokeje. Čajka a Bartanus se totiž utkali o puk vyhozený přes celé hřiště na zakázané uvolnění. Podle původních pravidel se musel puku dotknout hráč mužstva, které puk nevyhodilo, jinak zakázané uvolnění odpískáno nebylo. Podle pravidel zavedených v reakci na tuto tragédii se zakázané uvolnění odpíská, jakmile puk přejde přes brankovou čáru neprovinivšího se mužstva. Od sezóny 2014/15 v soutěžích IIHF platí tzv. hybridní zakázané uvolnění.\n\nV NHL do sezony 2012/2013 platilo původní zakázané uvolnění (nutný dotek kotouče obráncem), od sezony 2013/2014 platí hybridní zakázané uvolnění.\n\nPo Luďku Čajkovi je pojmenován zlínský hokejový stadion (Zimní stadion Luďka Čajky). U stropu haly také visí dres s Čajkovým jménem a číslem 26, které nosil.\nV roce 2017 byl uveden do Síně slávy českého hokeje.\n\n\n"}
{"id": "111564", "url": "https://cs.wikipedia.org/wiki?curid=111564", "title": "Čepřovice", "text": "Čepřovice\n\nČepřovice jsou vesnice, která spolu s dalšími dvěma vesnicemi tvoří obec Čepřovice v okrese Strakonice. Nachází se v Bavorovské vrchovině na silnici II/142 mezi Bavorovem a Volyní asi šest kilometrů východně od Volyně. Čepřovicemi protéká Dubský potok, jenž patří k povodí řeky Blanice. V obci žije obyvatel.\n\nPrvní písemná zmínka o vsi je z roku 1315.\n\n\nObec Čepřovice se skládá ze tří částí na třech katastrálních územích.\n\n"}
{"id": "111567", "url": "https://cs.wikipedia.org/wiki?curid=111567", "title": "Papoušek senegalský", "text": "Papoušek senegalský\n\nPapoušek senegalský (\"Poicephalus senegalus\") je nejznámějším a nejoblíbenějším zástupcem rodu \"Poicephalus\". Tento papoušek je chovateli vyhledáván pro svou relativní nenáročnost, ochotu hnízdit i výraznou povahovou osobitost, pro niž často bývá nazýván „nejmenším z velkých papoušků“. Přes masový odchyt ve své domovině není papoušek senegalský dosud ohroženým druhem a nevztahuje se na něj proto registrační povinnost dle zák. 16/1997 Sb. (tzv. CITES).\n\nPapoušek senegalský dorůstá délky asi 23 cm a váží v průměru 125–170 gramů. Dožívá se až 50 let. Sameček je obvykle větší a těžší než samička. Dospělý jedinec má černou hlavu, zelená záda a hrdlo a žluté břicho a kostrč. Kombinace žlutých a zelených partií na přední části těla vytváří písmeno „V“. Mladí ptáci jsou zbarveni matněji, hlava a oči jsou šedavé.\n\nSamice vypadá stejně jako samec avšak podle některých teorií má menší hlavu i užší zobák. Navíc písmeno „V“ je prý u samic delší a zasahuje až mezi nohy, zatímco u samců končí uprostřed hrudi.\n\nPapoušek senegalský se vyskytuje v třech základních poddruzích, lišících se od sebe barvou hrudního „véčka“. Na trhu s domácími mazlíčky převládá nominátní forma.\n\n\nPapoušek senegalský obývá savany i zalesněné oblasti západní Afriky. Často zalétá za potravou na místní farmy, kde je považován za škůdce. Hnízdí v dutinách stromů a snáší 2–3 čistě bílá vejce. Jedná se o společenského ptáka, který se s příslušníky svého hejna dorozumívá pestrou škálou hvízdavých a vřeštivých zvuků. Ve volné přírodě se dožívá 25–30 let, zatímco v zajetí až 50 let.\n\nVe volné přírodě se tento papoušek živí různými semeny, ořechy, bobulemi a ovocem. V zajetí jej krmíme směsí zrnin pro střední papoušky (bílá a žíhaná slunečnice, kardi, pšenice, kukuřice, semenec, proso, pohanka, niger, lněné semínko), kterou pravidelně doplňujeme čerstvým ovocem a zeleninou. Vhodným zdrojem živin je i naklíčené zrní (mungo, hrách, slunečnice, kukuřice, kardi). Stravu lze zpestřit i granulemi, piškoty, vařenou nesolenou rýží nebo těstovinami, trochou sýra atd. Jak je méně známo, papoušci potřebují i příjem živočišných bílkovin, tudíž je dobré občas jídelníček zpestřit lžičkou vařeného mletého masa, nebo trochou míchaných vajec. Jako zdroj vápníku slouží sépiová kost; k okusu je dobré podávat čerstvé větvičky ovocných stromů. V žádném případě ptáky nekrmíme čokoládou nebo avokádem – obě potraviny jsou pro papoušky jedovaté. Denně zkonzumuje 50-80 g potravy.\n\nRučně dokrmený papoušek senegalský bývá vynikajícím domácím společníkem. Stejně jako většina zástupců rodu Poicephalus má i tento papoušek zvídavou, veselou a přítulnou povahu. Kromě toho je to zdatný akrobat, který svého majitele překvapí pestrou škálou bláznivých kousků. Přestože není tak nadán k imitování řeči jako žako nebo amazoňan, zvládne pár slov nebo jednoduchých fráziček a navíc se naučí napodobovat řadu zvuků z okolí, např. zvonění telefonu, cinkání mikrovlnné trouby, houkání alarmu atd. V porovnání jinými, zejména jihoamerickými papoušky, není nijak výrazně hlučný, přestože jeho „vysokofrekvenční“ hvízdot může být někomu nepříjemný.\n\nKe svému majiteli papoušek senegalský přilne a dovolí mu nejrůznější důvěrnosti. Často však ale žárlí na ostatní členy rodiny a chová se vůči nim agresivně; fixace na jediného člověka je jednou z charakteristických vlastností senegalců. Zvláště ručně dokrmení ptáci si mnohdy sebevědomě troufnou i na tvory mnohem větší než jsou oni – jiné papoušky, psy, rodinné příslušníky atd. Tomuto nežádoucímu chování lze předejít dostatečnou socializací ručně dokrmovaných ptáků a jejich seznamováním s co největším počtem lidí již od nejútlejšího věku.\n\nSenegalci z odchytu nejsou pro chov v domácnosti vhodní; nikdy nezkrotnou a od lidí si budou neustále udržovat odstup. K ochočení se hodí pouze mláďata odchovaná v zajetí, ať již ručně nebo pod rodiči. Tohoto papouška v České republice odchovává v současné době řada chovatelů, proto je dostupný i cenově. Ručně odchované mládě lze pořídit v cenové relaci kolem 5 000 Kč.\n\n"}
{"id": "111569", "url": "https://cs.wikipedia.org/wiki?curid=111569", "title": "Rheinisch-Bergische Druckerei- und Verlagsgesellschaft", "text": "Rheinisch-Bergische Druckerei- und Verlagsgesellschaft\n\nRheinisch-Bergische Druckerei- und Verlagsgesellschaft je německé vydavatelství založené roku 1946. Jeho hlavním produktem je deník Rheinische Post.\n\nV Česku vydavatelství vlastnilo společnost MAFRA, a.s., vydavatele deníků Mladá fronta DNES, Lidové noviny a Metro a provozovatele několika rádií a televizní stanice Óčko. Mafra vedle provozuje také internetové portály iDNES.cz a Lidovky.cz\n"}
{"id": "111575", "url": "https://cs.wikipedia.org/wiki?curid=111575", "title": "Lyndon B. Johnson", "text": "Lyndon B. Johnson\n\nLyndon Baines Johnson (27. srpna 1908 Stonewall v Texasu – 22. ledna 1973 Stonewall v Texasu) byl demokratický politik a 36. prezident Spojených států amerických.\n\nJeho působení v prezidentské funkci započalo 22. listopadu 1963 na palubě Air Force One směřujícím z Dallasu do Washingtonu, D.C., kde složil prezidentskou přísahu a nastoupil tak místo po zavražděném Johnu F. Kennedym. V roce 1964 jako kandidát Demokratické strany v prezidentských volbách porazil republikánského kandidáta Barryho Goldwatera.\n\nV době jeho vlády:\n\nÚřad opustil 20. ledna 1969.\n\nLyndon B. Johnson vystudoval Texas State University-San Marcos.\n\n\n"}
{"id": "111579", "url": "https://cs.wikipedia.org/wiki?curid=111579", "title": "Plná moc", "text": "Plná moc\n\nPlná moc je jednostranné potvrzení, že smluvní zastoupení bylo ujednáno a vzniklo. Osoba, která na základě plné moci někoho jiného zastupuje, se nazývá „zmocněnec“ a ten, který uděluje plnou moc, se nazývá „zmocnitel“.\n\nPlnou moc je třeba odlišovat od dohody o zastoupení, která je zpravidla dvoustranným právním jednáním. Dohodou o plné moci vzniká smluvní zastoupení, tj. oprávnění zástupce jednat jménem zastoupeného v rozsahu stanoveném v dohodě o plné moci. Vystavená plná moc poté slouží jako osvědčení dohody o zastoupení mezi zmocněncem a zmocnitelem pro třetí osoby.\n\nZvláštní formou plné moci je \"prokura\", kterou udílí podnikatel zapsaný v obchodním rejstříku prokuristovi k právním jednáním při provozování obchodního závodu (případně pobočky), a to i k těm, ke kterým je jinak vyžadována zvláštní plná moc.\n\n\nPlná moc musí být písemná jen tehdy, pokud písemnou formu vyžadují i následné právní úkony zmocněnce při kterých jedná nebo pokud jde o tzv. \"generální plnou moc\", na základě které je zmocněnec oprávněn zastupovat zmocnitele ve všech věcech. A protože jde o osvědčení třetím osobám, postačí, pokud obsahuje pouze podpis zmocnitele a není nutné, aby obsahovala i výslovnou akceptaci ze strany zmocněnce. Podpis musí být úředně nebo notářsky ověřen jen tehdy, pokud to výslovně požaduje zákon. V plné moci musí být vždy uveden rozsah zmocněncova oprávnění, s výjimkou \"procesní plné moci\" advokátovi (či notáři, nebo Úřadu pro zastupování státu ve věcech majetkových při zastupování obce) v řízení před soudem, kterou omezit nelze.\n\nZmocněncem může být jak fyzická, tak právnická osoba. Fyzická osoba je jako zmocněnec povinna jednat zásadně osobně, za právnickou osobu jednají v první řadě její statutární orgány. Z úkonů zmocněnce v rámci udělené plné moci je zavázán přímo zmocnitel. Pokud by byly meze plné moci překročeny a zmocnitel zmocněncovo jednání bez zbytečného odkladu neschválil, je zavázán sám zmocněnec.\n\nZmocnitel se nemůže vzdát práva odvolat plnou moc, ale může se se zmocněncem dohodnout na podmínkách, za kterých je možné plnou moc odvolat. Z jiného důvodu je možné plnou moc odvolat jen v případě, že by šlo o zvláště závažný důvod.\nPlná moc zaniká vždy, pokud:\nJestliže by zmocnitel plnou moc odvolal, tak za něj zmocněnec může stále platně jednat, dokud se o tomto odvolání nedozví a pokud o tom neví ani třetí osoba vůči které za zmocnitele jedná. Jestliže zmocnitel zemřel nebo pokud plnou moc vypověděl zmocněnec, tak ten má povinnost učinit ještě vše, co nesnese odkladu a co je nutné pro ochranu práv zmocnitele či jeho právního nástupce.\n\nSubstituční plná moc je právní jednání, kterým zmocněnec udílí plnou moc další osobě, tzv. \"substitutovi\", aby jednala za prvotního zmocnitele. Podle českého práva lze substituční plnou moc udělit pouze v případě, že prvotní plná moc výslovně obsahuje takové zmocnění nebo pokud je zmocněncem právnická osoba.\n\n"}
{"id": "111581", "url": "https://cs.wikipedia.org/wiki?curid=111581", "title": "Moloch (bůh)", "text": "Moloch (bůh)\n\nMoloch (kralický přepis), Molech nebo Molek (ČEP) je jméno boha, který byl uctíván ve starověkých kulturách Blízkého východu. Jeho jméno je odvozeno ze semitského kořene \"m-l-k(ch)\" a znamená totéž, co „král“. Jeho uctívání údajně vyžadovalo lidské oběti a zvláště pak děti. Tyto oběti byly páleny na oltářích. To vedlo v pozdější době k přenesení významu a dnes výraz moloch označuje nenasytný kolos „požírající“ vše okolo sebe. Vzhledem k synkrezi, panující ve staroblízkovýchodní mytologii, docházelo ke ztotožňování Molocha s ostatními božstvy starosemitského panteonu, jako Kemóš, Ba'al apod.\n\nVe Starém zákoně je Moloch označován za modlu, respektive pohanské božstvo kmene Amonitů - a . Společně s tzv. Ašérami a Aštoretou (Ištar) slouží jako příklad pohanských model a tedy i toho, čeho by se Izrael měl vyvarovat.\n\nJóšijášova náboženská reforma se odráží i ve verši , kde je místo obětiště Molochovi situováno do místa \"Tofet\", jenž se nachází v údolí synů Hinomových – Gehinom. Gehinom (řecky \"γέεννα, gehenna\") tak získal negativní konotaci a v judaismu, křesťanství i islámu je toto jméno synonymem pro peklo či podsvětí.\n\nJeremjáš ztotožňuje Molocha a místo obětiště v Gehinomu s Ba'alem a jeho kultem.\n\nMoloch je zmíněn v Novém zákoně pouze jednou a to ve , kde slouží jako připomínka hříchů Izraele v dobách putování po poušti.\n\nMoloch byl pravděpodobně totožný s Melkartem, nejvyšším božstvem Týru a později i Kartága. V Kartágu se nacházel Melkartův chrám, jenž sloužil jako nejvyšší svatyně.\n\n"}
{"id": "111592", "url": "https://cs.wikipedia.org/wiki?curid=111592", "title": "Výpočetní chemie", "text": "Výpočetní chemie\n\nVýpočetní chemie je obor chemie, který využívá poznatky teoretické chemie při vytváření počítačových programů, které umožňují počítat struktury a vlastnosti molekul. Např. můžeme získat strukturu molekuly, rozmístění nábojové hustoty, dipóly, vibrační frekvence a další spektroskopické vlastnosti. Termín \"počítačová chemie\" je často používán pro všechny oblasti vědy, kde se překrývají počítačové disciplíny a chemie. Největším problémem, který počítačová chemie v současnosti řeší je teorie elektronové konfigurace.\n\nVýpočetní chemie řeší především následující problémy\n"}
{"id": "111594", "url": "https://cs.wikipedia.org/wiki?curid=111594", "title": "Pravítko (rozcestník)", "text": "Pravítko (rozcestník)\n\nPojem pravítko se užívá ve více významech.\n\n"}
{"id": "111596", "url": "https://cs.wikipedia.org/wiki?curid=111596", "title": "Jacqueline du Pré", "text": "Jacqueline du Pré\n\nJacqueline du Pré, CBE (26. ledna 1945 Oxford – 19. října 1987 Londýn) byla anglická violoncellistka. Její otec pocházel z ostrova Jersey.\n\nJacqueline se o violoncellu dozvěděla už ve čtyřech letech a okamžitě měla zájem na ně hrát. Hned ze začátku se projevil její skvělý talent, proto její matka již po třech měsících pro ni angažovala učitele hudby.\n\nV roce 1950 nastoupila Jackie (jak byla nazývána v rodině) do školy v Londýně. Tam objevila skladbu \"Wiegenlied\" od Schuberta, kterou si oblíbila natolik, že ji do konce své kariéry hrála jako přídavek.\n\nRoku 1955 začala studovat u Williama Pleetha. Už v takto mladém věku dokázala zahrát díla pro violoncello od slavných skladatelů jako byli Antonín Dvořák, Joseph Haydn nebo Edward Elgar.\n\nRok po nástupu výuky u Pleetha vyhrála cenu \"Suggia Gift\", což jí zajistilo stipendium. Jacqueline však odmítala chození do školy, postupně docházku více a více omezovala, až ji nakonec zcela ukončila. O rok později již vystoupila v televizním vysílání, kde hrála s BBC National Orchestra of Wales (Symfonickým orchestrem BBC ve Walesu).\n\nV roce 1960 obdržela zlatou medaili \"Guildhall School of Music\" a cenu britské královny Alžběty II. (\"Queen's Prize\").\n\nV roce 1961 bylo Jacqueline du Pré svěřeno prestižní cello z roku 1673 od Antonia Stradivariho. S ním debutovala na profesionální úrovni ve Wigmore Hall v Londýně.\n\nPozději odešla od svého učitele Williama Pleetha, začala propadat depresím a měla problémy ve svém osobním životě. Chyběl jí kontakt s vrstevníky a litovala, že předčasně ukončila studium. Přestala cvičit a dokonce chtěla skončit svou kariéru úplně. Ale nakonec se vzchopila a nepřestala hrát, avšak se odstěhovala od rodičů. Měla pak spolubydlící a začala se věnovat i jiným činnostem, jako jsou jóga a plavání. Začala se věnovat i komorní hudbě a od roku 1964 spolupracovala s Stephenem Kovacevichem.\n\nV roce 1965 byla vydána její nejznámější nahrávka, a to Elgarův koncert pro violoncello e-moll op. 85. Během toho roku se dostaly na veřejnost ještě další dvě desky s nahrávkami Jacqueline du Pré (koncert od Fredericka Delia a sonáty Ludwiga van Beethovena). Nakonec v roce 1965 ještě absolvovala velmi úspěšné turné s BBC Symphony Orchestra. Přesto se u ní opět projevila deprese a byla nucena některé koncerty zrušit.\n\nZa rok poté odjela na kurz ruského violoncellisty Mstislava Rostropoviče, který jí i její hře prospěl, a Jacqueline opět nabrala sil. Během roku 1966 potkala původně argentinského klavíristu a dirigenta Daniela Barenboima, do kterého se zamilovala. V dalším roce se s ním zasnoubila, konvertovala k judaismu (proti čemuž měla její rodina námitky). Jejich svatba se konala v Izraeli. V letech 1967-1970 manželé Barenboimovi spolu často vystupovali a ohromovali svět svou energií i nadáním.\n\nDne 3. ledna 1967 vystoupila v Praze ve Smetanově síni Obecního domu na koncertu BBC Symphony Orchestra, který řídil Sir John Barbirolli. Byl to druhý koncert tohoto orchestru v rámci cyklu koncertů Symfonického orchestru hlavního města Prahy FOK. Jacqueline du Pré hrála Elgarův koncert pro violoncello e-moll op. 85. Dále byla na programu večera díla Hectora Berlioze a Gustava Mahlera. Z koncertu existuje zvukový záznam.\n\nOd roku 1969 si Jacqueline du Pré stěžovala na podivné pocity v pravé ruce, ale žádný specialista nepřišel na jejich skutečnou příčinu. V roce 1971 přestala cítit prsty na obou rukou a téměř přestala koncertovat. V roce 1973 ještě absolvovala tři ze čtyř plánovaných vystoupení.\n\nNakonec se lékaři shodli na tom, že příčinou jejích potíží byla roztroušená skleróza. Kvůli této těžké nemoci Jacqueline du Pré musela zcela ukončit svou hudební činnost. Po konci kariéry se věnovala výuce studentů a výzkumu vlastní nemoci. Zemřela v roce 1987.\n\n\n\n"}
{"id": "111666", "url": "https://cs.wikipedia.org/wiki?curid=111666", "title": "Nápoj", "text": "Nápoj\n\nNápoj (hovorově též pití) je tekutina s vysokým obsahem vody, primárně určená k požívání. Na rozdíl od polévek, které se jí (obvykle lžící), se nápoj pije a obvykle neobsahuje významnější podíl pevné složky. Výjimku tvoří některé bujóny a vývary, které se podávají v šálcích a pijí se, a přesto nejsou považovány za nápoje.\n\nPožíváním nápojů člověk v rámci pitného režimu přijímá vodu. Člověku (v závislosti na tělesné hmotnosti, věku a vykonávané činnosti) je doporučován denní příjem tekutin v rozsahu 1500 ml (dítě s tělesnou hmotností 20 kg) do 3000 ml (dospělý). Tato potřeba by měla být pokryta nápoji a vodou, která je obsažená v potravinách. Může však jít o mýtus (hoax či záměr firmy Danone) a nadměrný příjem tekutin škodí ledvinám. V USA je u dospělého průměrný příjem z pití vody přibližně 1 litr za den.\n\nPodle teploty při servírování se nápoje dělí na teplé a studené. Podle obsahu a složení se nápoje označují jako mléčné, ovocné, tonizující, nápoje colového typu, kávoviny, čaje a další. Podle způsobu podávání se studené nápoje dělí na lahvované (podávané v láhvi), rozlévané (z větších balení), točené (pomocí výčepní stolice nebo jiné dávkovací technologie), postmixové (připravované strojně z koncentrátů) a balené. Horké nápoje se obvykle připravují kuchyňským způsobem nebo se postmixují z koncentrátů. Studené nápoje se dále dělí na sycené a nesycené, v závislosti na tom, zda je při výrobě nápoj sycen oxidem uhličitým.\n\nPro ovocné nápoje platí závazné označení podle podílu přírodní ovocné šťávy nebo koncentrátu (koncentrát je vylisovaná a zahuštěná ovocná šťáva, do níž bylo při výrobě nápoje vráceno stejné množství vody, které bylo při koncentraci odstraněno).\n\nV roce 2016 Mezinárodní agentura pro výzkum rakoviny (IARC) zařadila pití horkých nápojů mezi pravděpodobné karcinogeny pro člověka (skupina 2A). Podle IARC už existují důkazy, že pití horkých nápojů zvyšuje riziko vzniku rakoviny jícnu.\n\n\n\n\n\n\n"}
{"id": "111676", "url": "https://cs.wikipedia.org/wiki?curid=111676", "title": "Mata Hari", "text": "Mata Hari\n\nMata Hari (malajsky „oko nového svítání“, tj. Slunce, hindsky „mātā hari“, tj. matka boží), pravým jménem Margaretha Geertruida Zelleová (7. srpna 1876, Leeuwarden – 15. října 1917, Vincennes), byla nizozemská orientální tanečnice, která se v průběhu první světové války stala agentkou Německa a Francie. Prezentovala se fiktivním životním příběhem, vystupovala v cirkusech, pózovala malířům a proslula jako tanečnice exotických tanců. \n\nZnámá byla také jako kurtizána a milenka mnoha prominentů. Její život se stal předlohou románů a filmových zpracování.\n\nNarodila se v rodině Adama Zelleho, obchodníka s klobouky, a Antje van der Meulenové. Otec ale jako podnikatel zkrachoval, matka záhy zemřela a děti vyrůstaly u příbuzných. Když jí bylo osmnáct, provdala se za 39letého Rudolpha MacLeoda, kapitána nizozemské armády, původem ze Skotska, se kterým odcestovala na Jávu a Sumatru v Nizozemské východní Indii. Manželství ale nebylo ideální, prvorozený syn Norman John (1897–1902) tragicky zahynul (byl otráven, stejně jako jeho mladší sestra, která však otravu přežila), a tak v roce 1903 (některé prameny uvádějí 1902) opustila rodinu a vrátila se do Evropy, nejprve do Paříže, později do Holandska. V roce 1904 se vrátila do Paříže, kde se živila jako orientální tanečnice. Postupně se stala slavnou a byla hostem mnoha velkých scén.\nKdyž vypukla první světová válka, seznámila se v Holandsku s agentem Karlem Kramerem, který ji naverboval za 20 000 franků do služeb německé rozvědky. Dalším jejím milencem byl Vadim Maslov, kapitán prvního pluku ruské carské armády, bojující v ruském expedičním sboru na západní frontě po boku francouzských jednotek. V Paříži později přijala z rukou kapitána francouzské tajné služby Ladouxe obdobnou nabídku a stala se agentkou na dvě strany. \n\nV lednu 1917 se Francouzům dostala do rukou šifra, která ji prozradila. Dne 13. února byla v pařížském hotelu Elysées Palace zatčena. Díky svojí naivitě, důvěřivosti a neschopnosti rozlišit pravdu od fikce se stále více zaplétala do svých výpovědí (do té doby proti ní nebyly přímé důkazy). Přítěží byla navíc i problematická a nepříliš dobrá situace na západní frontě. Dubnová Nivellova ofenzíva se zhroutila, plán útoku prozradil nějaký špion. \n\nV květnu 1917 začalo docházet ke vzpourám ve francouzské armádě a vojáci odmítali další bezhlavé, špatně připravené útoky proti německým zákopům. Armáda potřebovala ukázat, že se zrádci se nemazlí. Soud, který se konal za zavřenými dveřmi, ji obvinil ze smrti 50 000 vojáků a odsoudil ji k trestu smrti. Při popravě, která se konala 15. října 1917 u zámku Vincennes, pouze tři z 12 výstřelů zasáhly její tělo, ale zranění byla smrtelná.\n\nDle životopisu, kterým se prezentovala dobové veřejnosti, se narodila na jihu Indie, ve svatém městě Jaffnapatamu, otec byl vznešený bráhman, matka bajadéra, která zemřela hned po porodu a ji samou adoptovali kněží. Tančila při pobožnostech a ve 13 letech byla unesena mladým anglickým důstojníkem, který se do ní zamiloval a oženil se s ní. Postupně propadla kouzlu orientálních tanců.\n\n"}
{"id": "111678", "url": "https://cs.wikipedia.org/wiki?curid=111678", "title": "Vyspělá země", "text": "Vyspělá země\n\nVyspělá země je taková země, která má, ve srovnání s méně vyspělými zeměmi, vysoké HDP na hlavu, rozvinutou energetiku, strojírenský a chemický průmysl. Má nízký podíl těžby nerostných surovin. Převažuje zpracovatelský průmysl a je rozvíjena věda a technika. Zemědělství je druhořadé, avšak nezanedbatelné s moderní základnou. Mezi další charakteristiky ekonomicky vyspělých zemí patří:\n\nMezi vyspělé země se obvykle neřadí země, jejichž bohatství je založeno pouze na těžbě a vývozu nějaké komodity, a přitom nejsou adekvátně rozvíjeny ostatní složky hospodářství, nebo státy, v nichž je bohatství velmi nerovnoměrně rozloženo. Mezi takové země patří státy Blízkého východu, jejichž bohatství je založeno jen na vývozu ropy. (např: Bahrajn, Kuvajt, Spojené arabské emiráty, Saúdská Arábie)\nZemě považované za vyspělé leží obecně na severní polokouli v Severní Americe (USA a Kanada), v Evropě (např. státy Evropské unie), v Asii Japonsko, tzv. Asijští tygři (Jižní Korea, Tchaj-wan), Izrael a v Oceánii (Austrálie a Nový Zéland).\n\nKromě čistě ekonomického posouzení vyspělosti země existuje ještě ukazatel jménem index lidského rozvoje. Index lidského rozvoje (anglicky: \"Human development index\", HDI) je pokus o vyjádření kvality lidského života, za pomoci porovnání údajů o chudobě, gramotnosti, vzdělání, střední délky života, porodnosti a dalších faktorů, který vypracovává Organizace spojených národů (OSN). Používá se pro měření potenciální sociální prosperity. Index vymyslel v roce 1990 pákistánský ekonom Mahbub al Hak a od roku 1993 jej OSN používá ve své každoroční zprávě.\n\n"}
{"id": "111683", "url": "https://cs.wikipedia.org/wiki?curid=111683", "title": "Speleoalpinismus", "text": "Speleoalpinismus\n\nSpeleoalpinismus vůbec není podzemní horolezectví, jak se horolezecká veřejnost mylně domnívá. Je to samostatná lezecká disciplína. Oproti klasickému horolezectví, kdy lezec vystupuje terénem a lano mu slouží jako jistící prvek, se při speleoalpinismu užívá lano jako výstupový, sestupový i jistící prvek, protože podzemní terén neumožňuje bezpečný výstup (sestup) klasickou horolezeckou technikou. \n\nDruhým základním rozdílem mezi horolezectvím a speleoalpinismem je v charakteristice užívaných lan. Horolezecké lano musí být pevné, ale i dostatečně pružné, aby bezpečně utlumilo pád lezce. Lana pro speleoalpinismus musí být nejen pevná, ale hlavně však musí mít minimální průtažnost.\n\nRozhodující ale je rozdíl v pojetí celého počínání. Zatímco pro horolezce je lezení smyslem celé jeho aktivity, tedy cílem, pro speleologa je speleoalpinismus mnohdy jediným prostředkem ke zmáhání vertikálních úseků, aby mohl bádat dále v jeskyni.\n\nV počátcích zkoumání přírodních podzemních prostor byly používány pevné nebo lanové žebříky, zahájením průmyslové výroby spolehlivých lan z chemických vláken (polyamid, polyester) zhruba v 60. letech 20. století umožnilo vznik nových speleoalpinistických lanových technik.\n\nSpeleoalpinismus bývá rovněž označován jako speleologická technika (takto byl definován v dnes již neplatné vyhlášce č. 324/1990 Sb.) nebo jednolanovou technikou (z anglického single rope technique).\n\nTuto osobní výstroj musí bezpodmínečně mít každý speleoalpinista tak, aby dokázal samostatně fungovat v rámci skupiny. Nestačí však výstroj pouze vlastnit, musí ji dokonale ovládat.\n\n\n"}
{"id": "111686", "url": "https://cs.wikipedia.org/wiki?curid=111686", "title": "Design", "text": "Design\n\nDesign (z angl., vyslov [\"dyzajn\"]) je vytvoření plánu nebo úmluvy na výstavbu objektu nebo systému (architektonické plány, technické výkresy, obchodní procesy, schémata zapojení, grafický design, produktový design). Může označovat jak činnost návrháře, tak výsledný produkt jeho činnosti. Dobrý design obecně, zahrnuje několik věcí, a to tvar výrobku, bezpečnost, použitelnost, respektuje technické a technologické zásady. Zdařile vypadající průmyslové produkty bývají často označovány jako \"designové\", designové hodiny, designová sedačka atd...\n\nDesign může zahrnovat značný výzkum, myšlení, modelování a častý re-design. Časté druhy navrhovaných objektů jsou šaty, grafické uživatelské rozhraní, mrakodrapy, firemní identity a dokonce i metody designu.\n\nAnglické slovo \"design\" je odvozeno z latinského \"de-signare\", označit, vyznačit, a postupně dostalo také významy „navrhnout“ i „návrh“. Od poloviny 20. století, kdy se začal klást větší důraz na vzhled výrobků a reklamu, se rozšířilo do mnoha jazyků včetně češtiny v užším významu výtvarného návrhu užitkových předmětů. V češtině se předtím užíval název „průmyslové výtvarnictví“, který však zahrnoval jen tvarování průmyslových výrobků (strojů, nástrojů, nábytku, oděvů atd.). Naproti tomu design dnes zahrnuje i grafický návrh plakátů a tiskovin, webových stránek, obalů, reklamních značek a firemních kampaní.\n\nCílem designu je co nejúčelněji propojit funkční a estetickou stránku navrhovaného předmětu či systému. Vyžaduje proto jak technické, tak výtvarné schopnosti a znalosti a v současné době úzce souvisí také s propagací a reklamou.\n\nPodle oblastí, kde se design uplatňuje rozlišujeme například:\n\nNávrhářství užitkových předmětů se začalo oddělovat jako samostatná profese už koncem 19. století, například v typografii, v textilním, sklářském a vůbec uměleckém průmyslu. Průmyslová výroba přinesla snahu o zlevnění výroby, takže výrobky byly často nevzhledné. Proti tomu vzniklo anglické hnutí za obnovu řemesel Arts and Crafts, jehož nejznámějším představitelem byl William Morris. V českých zemích vzniklo za podobným účelem roku 1873 Moravské průmyslové museum (nynější Uměleckoprůmyslové muzeum (Brno)), roku 1885 Uměleckoprůmyslové museum v Praze a téhož roku Uměleckoprůmyslová škola v Praze (UMPRUM). V meziválečném období k tomu přistoupila brněnská Škola uměleckých řemesel a další. Od třicátých let 20. století se důraz přesouval od užitého umění k návrhářství průmyslových výrobků (strojů. automobilů, letadel, nábytku aj.), které pak v 60. letech dosáhlo významných mezinárodních úspěchů.\n\n\n\n"}
{"id": "111692", "url": "https://cs.wikipedia.org/wiki?curid=111692", "title": "Zavřená přední zaokrouhlená samohláska", "text": "Zavřená přední zaokrouhlená samohláska\n\nZavřená přední zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 309, ekvivalentním symbolem v SAMPA je y.\n\nPři krátké kvantitě je tendence k centralizované výslovnosti, což se v IPA se označuje symbolem , číselné označení IPA je 320, ekvivalentním symbolem v SAMPA je Y.\n\n\nPři krátké výslovnosti mají samohlásky v extrémních polohách „vokalického čtyřúhelníku“ tendenci k centralizované výslovnosti (krátký čas na to, aby se mluvidla dostala do krajních poloh). V tomto případě je samohláska více otevřená a jazyk se nachází více vzadu.\n\nV češtině se tato hláska nevyskytuje.\n\n"}
{"id": "111694", "url": "https://cs.wikipedia.org/wiki?curid=111694", "title": "1. polská armáda", "text": "1. polská armáda\n\n1. polská armáda (\"Pierwsza Armia Wojska Polskiego\") byla polská vojenská jednotka vytvořená 29. července 1944 z jednotek polské armády v SSSR existující od 16. března 1944. Byla součástí 1. běloruského frontu. Velel jí generál Zygmunt Berling. Bojovala do roku 1945, kdy se zúčastnila berlínské operace.\n\n\n"}
{"id": "111699", "url": "https://cs.wikipedia.org/wiki?curid=111699", "title": "Slaňování", "text": "Slaňování\n\nSlaňování je řízené spouštění osob na textilním např. horolezeckém laně. Slaňovat lze opásáním lana kolem těla (tzv. Dülferův sed) nebo pomocí technických prostředků nazvaných slaňovací brzdy.\n\nPrincipem slaňování je tzv. vláknové tření, kdy kolem kulatého předmětu (brzdný předmět) je obtočeno textilní lano. Z matematického hlediska je rovnováha této brzdné soustavy dána vztahem :\nformula_2 … je brzdná síla vytvořena hmotnosti břemene (slaňující osoby)\n\nformula_3 … je ovládací síla (vytvářená slaňující osobou) - tah za volný konec lana za brzdou\n\ne … konstanta - základ přirozených logaritmů\n\nf … koeficient tření mezi materiálem lana a materiálem kulatého (brzdného) předmětu\n\nα … úhel opásání - kontakt lana s brzdným předmětem\nBrzdnou sílu a tím i rychlost sestupu můžeme měnit tahem za volný konec lana, což je nejpraktičtější a nejužívanější způsob regulace. Dále se brzdná síla mění v závislosti na koeficientu tření (např. kontaminace lana mazadly, které radikálně změní brzdné síly) a v poslední řadě pak změnou úhlu opásání, kterou umožňují provést jen některé slaňovací brzdy.\n\n"}
{"id": "111702", "url": "https://cs.wikipedia.org/wiki?curid=111702", "title": "Slaňovací brzda", "text": "Slaňovací brzda\n\nSlaňovací brzda je technický prostředek pro řízený sestup osob po textilním laně (případně pro jejich spouštění z výšky). Slaňovací brzdy jsou různé konstrukce (viz níže) a u všech se přeměna polohové energie sestupujícího mění třením v tepelnou energii, kterou částečně pohlcuje lano a zbytek tepla prostřednictvím slaňovací brzdy je odváděn do okolního prostředí (ve většině případů do okolního vzduchu).\n\nV případě uvolnění tzv. volného konce lana za slaňovací brzdou rukou obsluhující osoby, dochází k neřízenému sestupu, který se blíží volnému pádu. Obsluha brzdy proto vyžaduje soustředění a znalost její obsluhy. \n\nMezi tyto brzdy patří hlavně slaňovací osma, slaňovací kladky - „Bobbiny“, válečkové brzdy - „Rappel Racky“, hřebenové brzdy „Gold Taily“, případně další.\n\nOdstraňují hlavní riziko jednoduchých slaňovacích brzd. Pokud obsluha uvolní ovládací prvek (rukojeť brzdy), dojde k zastavení sestupu - sestupující se nezřítí. Je zde však riziko tzv. opičího reflexu, kdy v panice sestupující sevře rukojeť brzdy, čímž svůj sestup přestane řídit. \n\nMezi tyto brzdy patří STOP Petzl, SPELEO Kong, AUTOBLOKANT Stibrányi a další.\n\nPatří k nejbezpečnějším prostředkům pro sestup na textilním laně. Odstraňují rizika jednoduchých slaňovacích brzd, ale i riziko „opičího reflexu“ - dojde-li při sestupu k uvolnění ovládací rukojeti - brzda se zastaví. Zpanikaří-li sestupující osoba a zmáčkne ovládací páku naplno, brzda opět sestup zastaví.\n\nDo této skupiny slaňovacích brzd patří D1B SRTE, I´D Petzl, INDY Kong, DOUBLE STOP Anthron a další.\n\nSlouží k evakuaci osob, kdy brzda je ovládána obsluhou. \n\nDo této skupiny patří např. přístroj Rollgliss R300 nebo ORTIS Kong.\n\n"}
{"id": "111703", "url": "https://cs.wikipedia.org/wiki?curid=111703", "title": "Zavřená střední nezaokrouhlená samohláska", "text": "Zavřená střední nezaokrouhlená samohláska\n\nZavřená střední nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 317, ekvivalentním symbolem v SAMPA je 1.\n\n\nV současné standardní češtině se tato hláska nevyskytuje. V minulosti byl tímto vokálem pravděpodobně realizován foném dnes zapisovaný znakem \"y\". Tato výslovnost zůstala dodnes zachovaná v některých východomoravských, lašských a slezských dialektech. Ojediněle se s ní lze setkat také v dialektech středomoravských.\n\n"}
{"id": "111711", "url": "https://cs.wikipedia.org/wiki?curid=111711", "title": "Zločin bez oběti", "text": "Zločin bez oběti\n\nZločin bez oběti \"(anglicky victimless crime)\" je termín používaný v kriminologii, který označuje chování, jež je podle zákonů nějaké konkrétní země trestné, ale neexistuje žádná osoba, kterou by bylo možné označit za jeho oběť. Bývá proto považován za oxymóron.\n\nZa zločin bez oběti bývá kupříkladu v zemích, kde je kriminalizována prostituce, označováno její nabízení a využívání. Dalším příkladem takovéhoto zločinu bývá výroba, distribuce, držení a užívání omamných a psychotropních látek.\n\nV právním řádu České republiky je typický zločin bez oběti obsažen v ustanovení paragrafu 261a zvláštní části trestního zákona \"(popírání, zpochybňování či schvalování nacistické či komunistické genocidy)\".\n\n"}
{"id": "111716", "url": "https://cs.wikipedia.org/wiki?curid=111716", "title": "Řemeslo", "text": "Řemeslo\n\nŘemeslo je určitý druh manuální dovednosti, provozovaný za účelem obživy, resp. vytváření zisku. Pro řemeslné práce je charakteristický vysoký podíl ruční práce, spojený s používáním specializovaných nástrojů a pomůcek. Řemeslné práce se staly základem pro průmyslovou výrobu. V přeneseném významu slova se v nejširším smyslu slova jedná ale i o intelektuální dovednosti a osobní schopnosti doplněné (nikoliv nutně, ale velice často manuální) příslušnou zručností, odbornou erudicí a zkušeností resp. praxí daného jedince (např. umělecké řemeslo nemůže vykonávat každý, vyžaduje i tvůrčí schopnosti, které nejsou každému dány, třeba vymyslet a předložit vlastní originální umělecký návrh apod.). S dalším rozvojem a pokrokem stále více stoupají nároky na intelektuální úroveň řemeslníků a přibývá řemesel, kde je středoškolské či vysokoškolské vzdělání samozřejmostí.\n\nŘemesla vznikla souběžně s postupující specializací lidských činností - některé práce, vyžadující vysokou odbornost a/nebo zručnost postupně začali vykonávat jedinci, touto odborností či zručností vynikající. Rozvoj (daného) řemesla byl nejprve zajišťován po dědické linii – předáváním zkušeností potomkům. Od raného středověku se v Evropě ustálil proces řemeslnické kvalifikace, v němž si mistři řemeslníci kromě členů svých rodin vybírali cizí učedníky, které za finanční odměnu vyškolili, a dále absolventy bez praxe, tzv. tovaryše, kteří zvyšovali produktivitu jejich práce. Zkušený mistr se věnoval činnostem, vyžadujícím nejvyšší kvalifikaci, zatímco učňové připravovali materiály a základní výrobní technologie. Tovaryši vykonávali rutinní a snazší práce, a tak získávali potřebné znalosti, zpravidla 3-4 roky praxe mimo místo, v němž se vyučili. S rozvojem měst začaly ve 12.-13.století vznikat první profesní organizace řemeslníků, sdružující představitele daného řemesla ve městě či regionu – řemeslné cechy. Ty na sebe převzaly část úřední agendy, dosud zatěžující členy svých sdružení – cenovou politiku, kontrolní funkci, organizačně technické a sociální zabezpečení. Cechy zavedly jednotné pracovní normy - cechovní pravidla (pořádky), závazné pro výkon práce (například mistrovské kusy, tovaryšské zkoušky) a do značné míry i garantovaly minimální kvalitativní úroveň výkonu řemesla v daném místě. nejstarší cechovní sdružení jsou známa ze severní Itálie (Florenice, Milano, Pisa) a z Francie (Paříž). V zemích české koruny cechy vznikaly od 1.poloviny 14.století, například v Praze (1319 řezníci, 1324 zlatníci, následovali nožíři, kováři, zbrojíři, krejčí, tkalci a soukeníci, ševci, vyšívači, malíři a štítaři, hrnčíři, pasíři a další).\nS rozvojem průmyslové výroby a dalším rozvojem společnosti od počátku 19.století cechy byly spíše na překážku, snažily se zakazovat strojní výrobu a svobodné podnikání, proto byly postupně formou zákonů zrušeny, v Čechách roku 1852. Kolem poloviny 19.století evropská řemeslná výroba začala upadat, na její podporu koncem 19. století vzniklo například obrodné hnutí Arts and Crafts, dále ji začal organizovat stát. Cechy proměněné spíše v profesní spolky a často označované termínem \"grémium\" se dnes věnují jen samotnému řemeslu.\n\nSoučasné platné zákonodárství České republiky rozlišuje následující řemeslné živnosti:\n\n\n\n\n\n\n\n\n\n\n\n\n\n"}
{"id": "111717", "url": "https://cs.wikipedia.org/wiki?curid=111717", "title": "Niccolò Piccinni", "text": "Niccolò Piccinni\n\nNiccolò Piccinni, také Nicola Vincenzo Piccini, resp. Niccolò Vito Piccini, jako další křestní jména jsou uváděna rovněž Marcello, Antonio a Giacomo (16. ledna 1728, Bari – 7. května 1800, Passy), byl italský operní skladatel, představitel neapolské operní školy.\n\nNarodil se v Bari. Jeho otec, ačkoliv sám hudebník, byl proti tomu, aby syn nastoupil tutéž dráhu. Díky intervenci biskupa v Bari byl přijat na Konzervatoř sv. Onofria v Neapoli jako většina skladatelů neapolské operní školy. Studoval u Leonarda Lea a Francesca Durante.\n\nJeho první opera „Le Donne dispettose“ byla provedena v Neapoli roku 1755 a již o pět let později dosáhl v Římě prvního evropského úspěchu buffo-operou „La Cecchina ossia la buona Figliuola“ (Hodná dceruška) na text Carla Goldoniho.\n\nV letech 1758 až 1773 uvedl Piccini více než 30 oper v Neapoli, více než 20 v Římě a další v jiných italských městech. Byl zástupcem hlavního kapelníka neapolské katedrály, vyučoval zpěv a byl varhaníkem v několika dalších chrámech Neapole. Stal se i druhým varhaníkem Královské kaple.\n\nV roce 1756 se oženil se svou žačkou, zpěvačkou Vincenzou Sibillou, která se krátce po sňatku na manželovo přání vzdala pěvecké kariéry.\n\nRoku 1776 byl pozván královnou Marií Antoinettou do Paříže. Všechna jeho díla se v Paříži dočkala velkého úspěchu a skladatel obdržel od pařížského dvora tučnou rentu.\n\nVelkým rivalem na poli operní tvorby v Paříži mu byl Christoph Willibald Gluck. Paříž byla rozdělena na piccinisty a gluckisty. Tuto rivalitu podporoval ředitel pařížské opery, který objednal u obou skladatelů operu na stejné téma: Ifigenii na Tauridě. Gluckova opera měla premiéru 18. května 1779, Picciniho následovala 23. ledna 1781. Ačkoliv byla provedena sedmnáctkrát, což byl na tehdejší dobu obrovský úspěch, později upadla v zapomenutí, zatímco Gluckovo dílo je trvalou součástí světového repertoáru. V roce 1780 Gluck opustil Paříž a ředitelé opery se pokusili roznítit novou rivalitu mezi Piccinim a Sacchinim. To se však již nepodařilo. Když Christoph Willibald Gluck zemřel, navrhl Piccini, aby byl na jeho počest v Paříži vybudován pomník. Projekt však sami gluckisté odmítli podpořit.\n\nRoku 1784 se Piccini stal profesorem na Královské konzervatoři (L'école royale de chant et de déclamation). Po nástupu francouzské revoluce se vrátil do Neapole. Z Paříže odešel ani ne tak z politických důvodů, jako spíše proto, že Republika mu královskou rentu silně zredukovala. Neapolským králem Ferdinandem IV. byl nejprve vřele přijat. Když se však Picciniho dcera provdala za francouzského jakobína, jeho přízeň rychle ochladla. Na Picciniho bylo uvaleno domácí vězení a přežíval na příležitostných zakázkách pro divadla v Benátkách, Neapoli a Římě.\n\nDo Paříže se vrátil v roce 1798. Publikum ho přijalo s nadšením, penze mu byla částečně navrácena, a byl dokonce jmenován inspektorem reformované konzervatoře (Institut national de musique). Stáří a nemoci mu však již nedovolovaly pokračovat v dosavadním tvůrčím nasazení.\n\nZemřel 7. května 1800 v Passy, nedaleko Paříže.\n\nPiccini byl neobyčejně plodný skladatel. Sacchini uvedl, že zkomponoval na 300 oper. To číslo je i přes vysoký věk, kterého se skladatel dožil, zřejmě přehnané, případně jsou do něj započteny inscenace téhož díla na různých scénách. Borde a Ginguené docházejí k realističtějšímu číslu 130. Dochovaných oper, u nichž je prokázáno autorství, je více než osmdesát.\n\nAčkoliv se v jeho díle projevuje vliv francouzské a německé operní tvorby, patří k typickým představitelům neapolské operní školy.\n\nPiccini obohatil italskou komickou operu o lyrický citový výraz. Jeho opera Hodná dceruška položila základ tzv. plačtivé komedie. Místo typicky neapolské drsné komiky volil Piccini pro své komické opery sentimentální náměty z měšťanského prostředí. Picciniho díla si velmi vážil W. A. Mozart.\n\n\n\n"}
{"id": "111718", "url": "https://cs.wikipedia.org/wiki?curid=111718", "title": "Aiétés", "text": "Aiétés\n\nAiétés (řecky Αἰήτης, latinsky \"Aeetes\") byl kolchidský král, syn boha slunce Hélia a jeho manželky Persy.\n\nV řecké mytologii je významnou postavou rozsáhlé báje o statečném Iásonovi a jeho výpravy s posádkou Argonautů do daleké Kolchidy, odkud měl přivézt zlaté rouno.\n\nKolchida byla země na vzdáleném pobřeží Černého moře, pod Kavkazem. Sem přinesl na svém hřbetě zlatý beran malého Frixa, syna orchomenského krále Athamanta a bohyně oblaků Nefelé poté, co jeho nová zlá macecha Ínó chtěla Frixa i jeho mladší sestru Hellé zapudit. Král Aiétés se Frixa ujal, později ho dokonce oženil se svou dcerou Chalkiopé. Obětoval bohům a kůži z berana rozprostřel na mohutný dub a nechal ji střežit mocným, stále bdícím drakem. Zlaté rouno se stalo jeho pýchou, považoval je za znak své moci a proto jej chtěl navždy vlastnit.\n\nPo létech se do Kolchidy vypravil hrdina z Iólku odvážný Iásón. I jemu šlo o moc – vlády v Iólku se namísto jeho otce Aisona zmocnil zákeřný Peliás a jako podmínku k předání moci Iásonovi si stanovil získání zlatého rouna. Iásón povolal 50 řeckých hrdinů, nechal postavit velkou loď Argó a doplul do Kolchidy po mnoha nebezpečenstvích a dobrodružstvích. Král Aiétés ho přijal, avšak pro vydání rouna si stanovil nesplnitelnou podmínku. Iásón s pomocí bohyň a zejména Aiétovy dcery Médei přinutil k poslušnosti divoké býky a pobil bojovníky z dračích zubů. Aiétés však ani potom zlaté rouno nechtěl vydat. Poté Médeia očarovala draka a vzali zlaté rouno a na lodí prchali z Kolchidy.\n\nAiétés je pronásledoval, s ním i jeho syn Apsyrtos, kterého úkladně zavraždil Iásón s pomocí Médei. Král Aiétés se týdny nevzdával, nakonec však pronásledování ukončil, protože zrádná dcera Médeia se mezitím provdala za Iásona a unikla tak otcově moci. O Aiétovi není v bájích dále žádná zmínka.\n\n"}
{"id": "111720", "url": "https://cs.wikipedia.org/wiki?curid=111720", "title": "Manau", "text": "Manau\n\nManau je francouzská hudební skupina založená roku 1998. Ve svých písních míchá tradiční keltské melodie s moderními hiphopovými beaty. Původními členy skupiny byli Martial Tricoche, Cédric Soubiron a R. V. (Hervé) Lardic.Ten Manau po čase opustil a nahradil ho Gregor Gandon. Ačkoliv skupina v současné době sídlí v Paříži, všichni její členové se hrdě hlásí k rodné Bretani. Jméno skupiny pochází ze starého galského názvu pro ostrov Man.\n\nV Česku poprvé vystoupili v roce 2006 na SázavaFestu.\n\nV roce 1988 začali Martial a Cédric účinkovat v rádiové show na lokální stanici FM. Martial pořad uváděl a Cédric pracoval jako DJ. Show se vysílala dva roky a pomohla jim vybudovat si stálou základnu fanoušků. Když pořad skončil, Cédric získal práci na populární stanici Skyrock.\n\nO několik let později potkal Cédric R.V., který přišel do Skyrocku, aby živě vystoupil se svojí skupinou Meanwhile. Právě ukončil sedmileté studium na prestižní Paris Conservatoire a uměl hrát na kytaru, basovou kytaru, akordeon a klávesy. Cédric a R.V. si padli okamžitě do oka a začali společně uvažovat o založení skupiny.\n\nMezitím si Martial vybudoval kariéru jako skladatel. Díky jednomu z přátel svého bratra poznal krásy keltské kultury a okamžitě se jimi nechal strhnout. Začal objevovat hudbu bretaňských folkových zpěváků, jako jsou Dan Ar Braz, Yann-Fanch Kemener nebo skupina Tri Yann. Jeho první písně byly rovněž ovlivněny románem Jeana Markala L´épopée Celte, v němž autor barvitě popisuje starověké keltské lidové umění a život druidů a keltských válečníků.\n\nKrátce po svém seznámení se Cédric a R.V. dali dohromady ještě s Martialem a vytvořili Manau. Ihned se pustili do práce a unikátně skloubili keltské rytmy s rapovými beaty. Jedna z jejich demo nahrávek se dostala až na stůl kreativního ředitele nahrávací společnosti Polydor. Na toho zapůsobila mimořádná originalita jejich hudby natolik, že jim okamžitě nabídl smlouvu na první singl.\nSkupina začala pracovat na písni \"La Tribu de Dana\", která vyšla v květnu 1998. Rychle se vyhoupla až na vrchol hitparád a do dnešního dne se jí prodalo neuvěřitelných 1,7 miliónů kopií, z toho 1,5 miliónů v prvních měsících po jejím vydání. „La tribu de Dana“ v překladu znamená „kmen Dany“, což je název božského národa v irské mytologii. Ačkoliv zněla tato píseň velmi moderně, starším posluchačům připadala povědomá. Refrén písně byl totiž cover verzí melodické linky slavného folkového hitu ze sedmdesátých let \"Tri Martolod\" zpěváka Alana Stivella. Ten podal na skupinu okamžitě žalobu. Manau se hájili tím, že jeho píseň představovala jen základní linku, která byla pozměněna natolik, že se již nedala považovat za plagiát.\n\nÚspěch prvního singlu povzbudil obchodní ředitele Polydoru, kteří požádali Manau, aby natočili debutovou desku. Ačkoliv byla doba, kterou na nahrávání dostali, mimořádně krátká, pustili se ihned do práce. Na pomoc si přizvali Loïca Taillebresta, známého folkového hudebníka, který je proslulý svými vystoupeními s bombarde a dudami.\n\nSvé debutové album \"Panique celtique\" dokončili po pouhých pár týdnech strávených v nahrávacím studiu. Album vyšlo v červenci 1998 a podle očekávání se vyhouplo na vrchol francouzské albové hitparády. Téměř ihned po jeho vydání se ho prodalo přes 500 tisíc nosičů a o rok později už to byl jeden milion.\n\nPopularita Manau mnohonásobně narostla. Brzy začali být zváni na různé hudební festivaly včetně slavného festivalu Francofolies v la Rochelle a každoročního hudebního festivalu v Marseilles. Také společně vystoupili s francouzskou legendární folkovou skupinou Tri Yann na festivalu Saint-Renan v Bretani.\n\nZačátkem roku 1999 se skupina vydala na velké turné po celé Francii, uprostřed něhož obdržela cenu v soutěži Victoires de la Musique (Francouzské hudební ceny), která se pořádá každým rokem v únoru v Paříži, za nejlepší rap/groove album roku. Krátce nato se Hervé rozhodl Manau opustit a věnovat se své staré kapele MeanWhile.\n\nZ úspěšného tria pokořujícího vrcholky hitparád se stalo úspěšné duo. To však fanouškům nijak nevadilo a nadále Martiala a Cédrica na koncertech hlasitě podporovali.\n\nManau se znovu přihlásili o slovo na podzim roku 2000 se svým druhým albem nazvaným \"Fest Noz de Paname\". Rok strávili v nahrávacím studiu a zdokonalovali svůj zvuk. Po osmi měsících, které strávili prakticky bez přestávky koncertováním, jejich zvuk výrazně vyzrál. Odklonili se od svého „keltského rapu“, který je proslavil, a začali experimentovat s novými žánry a spolupracovat s dalšími umělci. Jejich nové album obsahuje dva duety – jeden s Maurane a druhý s americkou jazzovou zpěvačkou Dee Dee Bridgewater.\n\n\n\n\n"}
{"id": "111725", "url": "https://cs.wikipedia.org/wiki?curid=111725", "title": "Anch", "text": "Anch\n\nAnch (, ankh, crux ansata, závěsný nebo též nilský kříž) je egyptský hieroglyf znamenající „život“. Kříž znamenal jak život pozemský, tak život věčný. Egyptští bohové jsou často vyobrazováni s křížem v ruce. V době šíření křesťanství převzali symbol koptští křesťané v Egyptě. Jeho tvar zdánlivě připomíná lidské tělo s rozpaženýma rukama a smyčka v horní části kříže představuje hlavu. Dnes se anch používá jako amulet.\n\nAnch je původně hieroglyf pro život, též narození, znovuzrození a oživení nebo nesmrtelnost. Velmi často se objevuje na egyptských malbách a reliéfech. Často byl tesán uvnitř pyramid, na sarkofágy zemřelých, na hole kněží či byl v kresbách kladen do rukou bohů. Z pozůstatků rozeznáme amulety a prsteny s jeho vyobrazením.\nVelmi často bývá vyobrazován v souvislosti s bohyní Eset (Isis), která patřila k nejuctívanějším bohům starého Egypta a jako manželka boha Usira a matka boha Hora představovala patronku života. V hrobu královny Nefertiti je bohyně zobrazena jak předává královně život symbolizovaný anchem.\n\nPodle některých autorů vyjadřuje znak spojení symbolů aktivity a pasivity a má tak podobný význam, jaký bývá připisován všem křížům ve starověku. Jiní předpokládají, že symbol představuje magickou smyčku s kouzelnou mocí, svazující zvláštní kombinaci elementů.\n\nPodle dalších horní kružnice značí Slunce na horizontu, vyjádřeném vodorovnou čarou. Svislá čára v tomto případě znázorňuje spojení vesmíru se zemí. V symbolu lze též spatřovat prosícího člověka s rozpaženýma rukama, či symbol ukřižování. Tvar symbolu lze odvodit z tvaru obětní lžíce. Podle nejobecnější interpretace vyjadřuje symbol kombinaci pozitivního a negativního jako např. Světlo a tma, muž a žena či život a smrt.\nJinde představuje živly jako je voda a vzduch, také je v některých spisech zmiňován jako klíč k podsvětí.\n\nVzhledem podobností symboliky křesťanského kříže s staroegyptským závěsným křížem byl anch používán prvními křesťany v Egyptě, Kopty, jako ochranný symbol. Koptští křesťané zobrazovali anch v původní podobě, ale také v mnoha variantách. Později byla k zobrazení přidávána také řecká písmena alfa a omega, podobně jako na Kristově monogramu.\n\nAnchu je podobný antický symbol „ ♀ “, který je znám jako symbol Venuše, symbol ženského pohlaví a ženství a symbol nositelky života.\n\nV esoterních či okultních kruzích bývá Anch používán k léčení nemocí či hubení jejich původců. Protože jeho skutečný přínos a obliba v Egyptě je diskutabilní, je často připodobňován jako konvertor sil. Kříž má dvě strany, každá s jiným silovým působením. Tvar kříže pak funguje jako „čistič“ energie, kdy jednou stranou je nasávána negativní síla, ta po průchodu křížem je změněna na pozitivní a následně šířena ven.\n\nDnešní použití je různé.\n\nAnch se stal od šedesátých let populární v mnoha hnutích (gotické hnutí, hippies) a byl zpopularizován také ve filmu, literatuře (Sandman) nebo mezi hudebními skupinami (Kiss, Elvis Presley, The 69 Eyes). V současné době je jedním z nejpoužívanějších egyptských amuletů.\n\nJe populární mezi příznivci novopohanských a esoterních či okultních skupin.\n\n"}
{"id": "111726", "url": "https://cs.wikipedia.org/wiki?curid=111726", "title": "Peliás", "text": "Peliás\n\nPeliás (latinsky \"Pelias\") byl syn boha moře Poseidóna a jeho milenky Tyró, manželky Kréthea, zakladatele a krále Iólku.\n\nPeliás se zmocnil vlády nad Iólkem silou a protiprávně. Dědice trůnu Aisona sesadil a po létech také neuznal nároky Aisonova syna Iásona. Přímo ho neodmítl, ale jako podmínku si vyžádal získání zlatého rouna z daleké Kolchidy. Vlastnil je král Aiétés, který kdysi přijal mladého Frixa, jehož beran se zlatým rounem přinesl z dalekého Orchomenu. Aiétés zlaté rouno považoval za symbol své královské moci. Aby jej Iásón získal, musel splnit těžký úkol, s divokými býky zorat pole a vojsko z dračích zubů pobít. Iásón však měl silné spojence, bohyně z Olympu a Médeiu, Aiétovu dceru. Ta kouzly pomohla zdolat úkol a ukrást zlaté rouno. Po tomto činu je Aiétés pronásledoval, ztratil při tom svého syna Apsyrta, ale nakonec pronásledování musel vzdát, protože Iásón se s Médeiou oženil a spolu se vrátili do Iólku. Všechny tyto události jsou vylíčeny v rozsáhlé báji o Argonautech.\n\nPo dlouhé strastiplné cestě se Iásón vítězně vrátil do Iólku, avšak ani po splnění těžkého úkolu mu Peliás nechtěl vládu vydat. Po domluvě s Médeiou se rozhodli Pelia zavraždit a za nevědomé pomoci jeho dcer uskutečnila Médeia kouzelný obřad, když dcery svého otce zabily a Médeia pod záminkou jeho omlazení mu vlila do žil odvar, který však kouzelný nebyl, Peliás zemřel. Peliovy dcery z toho zešílely.\n\nIásón se vládcem v Iólku nestal, za jejich činy je Akastos, Peliův syn oba vyhnal.\n\n\n"}
{"id": "111733", "url": "https://cs.wikipedia.org/wiki?curid=111733", "title": "Jaromír Foretník", "text": "Jaromír Foretník\n\nJaromír Foretník (17. prosince 1914 Brno – 3. srpna 2006) byl československý válečný letec RAF za druhé světové války.\n\nNarodil se v Brně, kde též vystudoval reálku. Poté nastoupil základní vojenskou službu, během které mu bylo nabídnuto studium Vojenské akademii v Hranicích na Moravě. Tu ukončil v roce 1934 a byl zařazen jako poručík do hraničářského praporu č. 11 ve Štúrovu na Dunaji, kde sloužil tři roky. V květnu 1939 odešel přes Polsko do Francie.\n\nBěhem bitvy o Francii na jaře 1940 byl přeřazen z československé armády do letecké skupiny a po ústupu do Velké Británie se stal příslušníkem 311. československé bombardovací perutě. V období od dubna 1941 do listopadu 1942 odlétal 15 misí jako střelec a 30 ve funkci navigátora. Od konce roku 1942 působil jako zpravodajský důstojník u No. 6 (C) OTU (operačně výcvikové jednotky), od srpna 1943 zastával tutéž funkci u 311. perutě. Po přeškolení na službu u dopravního letectva začal počátkem roku 1944 létat jako navigátor postupně celkem u čtyř perutí RAF.\n\nZa války nalétal celkem 671 hodin (Anson, Wellington, Liberator).\n\nPo návratu do osvobozené vlasti nastoupil v srpnu 1945 jako profesor navigace v Pilotní škole III v Olomouci, kde od října 1946 zastával funkci řídícího teoretického výcviku. V únoru 1949 byl poslán na dovolenou a za několik týdnů z armády propuštěn. Poté pracoval jako tesař, od roku 1955 jako skladník v Sigmě Lutín, od roku 1959 pak jako dispečer u Krajské vojenské správy v Olomouci. Několik let pobýval i v Horce nad Moravou.\n\nPo nemoci byl upoután na invalidní vozík. I přes všechny válečné zásluhy a protesty spolubojovníků mu byla zamítnuta žádost o přijetí do domova pro válečné veterány.\n"}
{"id": "111734", "url": "https://cs.wikipedia.org/wiki?curid=111734", "title": "X Window System", "text": "X Window System\n\nX Window System (též X11 nebo jen X) je v informatice souhrnné označení pro software, který umožňuje vytvořit grafické uživatelské prostředí (GUI). Používá se zejména v unixových systémech, kde se stal standardem. Využívá model klient-server, skládá se z několika komponent, které jsou navzájem nezávislé (zejména X Server, X protokol, knihovna Xlib) a je portován na mnoho platforem (unixové systémy – Linux, BSD, Mac OS X, Solaris, ale též Microsoft Windows). Mezi nejznámější desktopová prostředí postavená nad X Window System patří KDE a GNOME.\n\nX Window System byl vyvinut na MIT v roce 1984 jako snaha o sjednocení GUI prostředí a přenositelnost grafických aplikací. Současná verze X11 pochází z roku 1987. Mezi nejznámější implementace používané na IBM PC dříve patřilo XFree86 a v současné době pak referenční implementace X.Org. X Window System je důsledně zpětně kompatibilní (staré aplikace je možné zobrazovat i v novém prostředí).\n\nX Window System se skládá z několika základních komponent (X Server, X protokol, knihovna Xlib). Od počátku byl navržen jako nezávislý na konkrétní platformě a zároveň jako síťově transparentní, takže spuštěný program (aplikace) může vytvořit svůj výstup na jiném počítači, než na kterém je sám spuštěn (i na více různých počítačích). Využívá model klient-server, kde vstupy a výstupy zajišťuje X Server ovládající příslušný hardware (grafická karta, myš, klávesnice) a klientem jsou jednotlivé aplikace. Pro komunikaci mezi aplikacemi a X Serverem je používán X protokol, který je přenášen pomocí IPC nebo TCP/IP. X Server tedy zajišťuje přímý kontakt s uživatelem a přijímá pokyny pro zobrazování od aplikací. Aplikace od serveru naopak přijímají vstupy od uživatele a využívají zobrazovacích služeb, které jim X Server nabízí.\n\nKnihovna Xlib umožňuje programátorovi interakci s X Serverem bez toho, aby musel znát detaily X protokolu, avšak velmi málo aplikací používá přímo knihovnu Xlib. Většina aplikací místo toho používá widgety z různých nadstavbových frameworků (GTK+, Qt, Motif atd.), které poskytují vyšší míru abstrakce (menu, tlačítka, dialogy).\n\nV grafickém uživatelském prostředí jsou aplikace tradičně zobrazovány v podobě oken, což je umožňuje od sebe odlišit a mít jich na obrazovce více najednou (výjimkou je typicky menu a panel s vestavěnými aplikacemi, jako například hodiny). X Server však nezajišťuje logickou obsluhu zobrazovaných informací, a proto je pro správu zobrazených oken jednotlivých aplikací používán samostatný správce oken ( ). Správce oken umožňuje uživateli organizovat zobrazené aplikace, resp. jejich okna (přesun a změna velikosti okna, horní lišta oken, ohraničení oken, překrývání atp.). Z hlediska X Serveru je správce oken jen další aplikace (klient), a proto je snadno zaměnitelný. Vzorová implementace X Window System (X.Org) obsahuje pouze jednoduchého správce oken (TWM). Existuje mnoho dalších správců oken, přičemž mezi nejznámějším patří IceWM, FVWM, Sawfish, Window Maker, Kwm, Metacity, Fluxbox, Compiz a další.\n\nPro vytváření grafických uživatelských prostředí se kromě různých správců oken používají i další různé doplňující aplikace (taskbar, panel, hodiny, …), které jsou ze stejných důvodů také zaměnitelné. Proto mohou grafická prostředí postavená nad X Window System vypadat různě. Mezi nejznámější desktopová prostředí patří KDE a GNOME.\n\nGrafické prostředí pro operační systém UNIX začal vyvíjet institut MIT (Massachusetts Institute of Technology) v r. 1984. X Window System byl uživatelům k dispozici již následujícího roku ve verzi 9 (X9). Během dvou následujících let byly vyvinuty verze (release) 10 a 11. Označení X11 pak přetrvalo od roku 1987 dodnes a další verze jsou označovány jako revize (revision, např. X11R7.5 z roku 2009). Současná podoba systému oken X se principiálně nemění a nová vydání jsou rozšiřující především z pohledu způsobů implementace dalších rozšíření.\n\nMIT nezůstal již v 80. letech ve vývoji X osamocen. Na rozsáhlém projektu spolupracovala řada univerzit, renomovaných firem (DEC, Sun Microsystems, IBM, Hewlett-Packard, AT&T aj.) a nezávislých odborníků. Spolupracující firmy se také stávají členy skupiny X Consorcium, založené pro podporu a vývoj systému X. Dnes je X považován za průmyslový standard grafického prostředí pracovních stanic a je definován v SVID jako X11Window System. SVID jako součást téhož svazku definuje i nadstavbu X s označením NeWS (Network/extensible Window System), integruje distribuované grafické prostředí uživatele a jako mechanizmus používá jazyk PostScript. Původním autorem NeWS je firma Sun Microsystems.\n\nNadace X.Org vede projekt X se současnou referenční implementací X11R7.5 (verzí 11 revizí 7.5 z roku 2009), dostupnou jako Svobodný software pod licencí MIT a podobnými licencemi.\n\nX Server je specifický program, který ovládá hardware a umožňuje tak vytvořit grafické uživatelské prostředí (GUI). Obsluhuje jak vstupní zařízení (myš, klávesnice, touchpad), tak zobrazující hardware (grafická karta), které vytváří viditelný obraz (bitmapu, tzv. X display, včetně 2D a 3D implementací). X Server se skládá z hardwarově nezávislé části (implementace X protokolu) a hardwarově závislé části (ovládání grafické karty a vstupních zařízení). Implementace X Serveru v XFree86 byla monolitická, takže každá grafická karta měla vlastní X Server. Novější implementace v X.Org používá pro hardwarově závislé části moduly, které jsou v případě potřeby do univerzálního X Serveru zavedeny.\n\nVelkou nevýhodou X Serveru je, že přímo přistupuje k hardware (ke grafické kartě), a proto musí v unixových systémech být spuštěn s právy uživatele root (správce počítače), což způsobuje bezpečnostní problémy v případě, že je v X Serveru programátorská chyba. Tento nedostatek v Linuxu odstraňuje použití KMS (Kernel mode-setting), které již bylo v roce 2009 nasazeno v distribuci Moblin 2.0 (pokračovatelem Moblinu je distribuce MeeGo). Připravuje se nasazení i v ostatních distribucích a též se uvažuje o začlenění KMS do OpenBSD.\n\n\n"}
{"id": "111736", "url": "https://cs.wikipedia.org/wiki?curid=111736", "title": "Vysokohorský otok mozku", "text": "Vysokohorský otok mozku\n\nVysokohorský otok mozku (zkratka \"VOM\", ang. \"High altitude cerebral edema\") je nejzávažnější formou akutní horské nemoci. Otok postupuje velmi rychle, může vést k poškození mozku nebo skončit smrtí již během několika hodin. Základním příznakem je porucha myšlení, ztráta koordinace, letargie, zmatenost či výrazné změny chování.\n\nNejspolehlivější metodou zjištění onemocnění je jednoduchý test, osoba by měla být schopna chodit rovně po nakreslené přímce, bez vrávoravé chůze. \n\nNejúčinnější léčbou je okamžitý sestup do nižší nadmořské výšky. Po sestupu se mozek i organismus samy zregenerují během několika dnů, i když vrávoravá chůze může přetrvávat delší dobu. Po vymizení příznaků je možné pokračovat ve výstupu.\n"}
{"id": "111737", "url": "https://cs.wikipedia.org/wiki?curid=111737", "title": "Akastos", "text": "Akastos\n\nAkastos (řecky Ἄκαστος, latinsky \"Acastus\") byl král v Iólku, syn krále Pelia.\n\nKrál Peliás byl zákeřný a úskočný, sám se zmocnil trůnu neprávem, když sesadil právoplatného dědice trůnu Aisona. Když se po létech hlásil o svá práva Aisonův syn Iásón, Peliás jej jako podmínku poslal do daleké Kolchidy pro zlaté rouno. Iásón zorganizoval velkou výpravu Argonautů, velkých a hrdinných mužů, kteří s ním podnikli nebezpečnou plavbu ke králi Aiétovi. Na cestách prožili mnohá dobrodružství, Iásón s pomocí své pozdější manželky Médei získal zlaté rouno, na útěku zabili Apsyrta, Médeina bratra. \n\nPo návratu do Iólku však Peliás opět vládu odmítl vydat, takže ho Médeia po dohodě s Iásónem a s nevědomou pomocí Peliových dcer zabila a místo omlazení ho nechala zemřít. Peliovy dcery zešílely. \n\nPo smrti krále Pelia se stal králem v Iólku jeho syn Akastos. Akastos za hrozný čin Iásóna a Médeiu vyhnal z království a prohlásil se za iólského krále. Jeho vláda však neměla dlouhého trvání. Zabil ho fthíjský král Péleus, který u Akasta našel útočiště. Do Pélea se však zamilovala Akastova manželka, její láska však nebyla opětovaná a ona Pélea ze msty obvinila, že ji chtěl svést. Akastos jí uvěřil, rozhodl se Pélea zabít, avšak dopadlo to obráceně: Péleus zabil oba — Akasta i jeho ženu. \n\n"}
{"id": "111744", "url": "https://cs.wikipedia.org/wiki?curid=111744", "title": "Správce oken", "text": "Správce oken\n\nSprávce oken ( ) je v informatice označení pro specializovaný počítačový program, který se stará o umístění a vzhled oken programů běžících uvnitř grafického uživatelského rozhraní (GUI). Správce oken komunikuje s uživatelem, jeho spuštěnými aplikacemi a subsystémem, který zajišťuje zobrazení pomocí grafické karty.\n\nPřestože je v různých systémech úloha správce oken různě definována, jejich hlavním úkolem zůstává, aby uživatel mohl počítač ovládat pomocí GUI a myši (přepínání oken a související přepojování vstupu od klávesnice, změnu velikosti oken, minimalizace, maximalizace, uzavření okna, překrývání aktivního okna, spuštění programu, resp. vytvoření nového okna atd.). Správce oken je často doplněn o různé nástroje a funkce, například dokovací prostor pro minimalizovaná okna, podpora miniaplikací (gadgets), lišta s ikonami otevřených oken (taskbar), oznamovací oblast, systray, podpora ikon na ploše, menu s programy, pozadí plochy atd.\n\nPro tvorbu správce oken jsou typicky widget toolkity, což jsou knihovny, které umožňují vytváření základních elementů používaných v GUI (ovládací prvky). Jen zřídka jsou však v systémech úkoly programu a správce oken jednoznačně vymezeny, a proto se často překrývají (např. zodpovědnost za znovuvykreslení části okna, která byla dříve zakryta jiným oknem).\n\nKompozitní správce oken využívá schopnosti grafických procesorů (GPU) osazených na moderních grafických kartách. Využívá jejich pokročilých funkcí tak, že obrazy jednotlivých oken i pozadí jsou vytvářeny v paměti zvlášť a GPU je pouze instruován, jak je má na monitoru zobrazit. To umožňuje ulevit hlavnímu procesoru počítače a zároveň poskytnout různé efekty (průhlednost oken, vlnění oken při posunu či změně velikosti, pracovní plochy na kostce atd.). V Linuxu je typickým zástupce Compiz.\n\nOperační systém Microsoft Windows pojem správce oken sice nezná, avšak jeho úlohu přejímá program codice_1 (který též zobrazuje obsah adresářů, slouží k prohlížení webových stránek apod.). V dokumentaci a nápovědě k Windows je tento pojem bez vysvětlení stejně jako skutečnost, že správce oken nebo jeho schopnosti je možné nahradit programy třetích stran změnami v registrech (např. WindowBlinds).\n\nX Window System je grafické prostředí určené pro unixové systémy (např. Linux, Mac OS X, FreeBSD apod.), které jednak správce oken definuje a jednak je navrženo přísně modulárním způsobem, takže je možné správce oken snadno vyměnit. Komunikaci s hardware zde zajišťuje X Server, ke kterému se připojují aplikace (jako klienti), jde tedy o model klient-server. I správce oken je vůči X Serveru v pozici klienta. Vzájemná komunikace probíhá pomocí X Protokolu, který je snadno rozšiřitelný a hlavně je na klientech i zobrazovacím X Serveru nezávislý. Proto mohou jednotlivé součásti X Window System běžet na různých počítačích a na různých též nechat zobrazovat svá okna.\n\nPro X Window System existuje velké množství správců oken, přičemž každý poskytuje různé možností práce, funkcí a konfigurace. Například existují minimalističtí správci oken, kteří běží svižně i na slabém hardware, avšak existují i sofistikovaní kompozitní správce oken, které využívají moderní schopnosti 3D zobrazování.\n\n\n"}
{"id": "111746", "url": "https://cs.wikipedia.org/wiki?curid=111746", "title": "Taxco", "text": "Taxco\n\nTaxco de Alarcón, obecně používáno jen Taxco (čti \"Tasko\") je staré, koloniální mexické město ve státě Guerrero známé pro svou těžbu a zpracování stříbra. Město se nachází 200 km jihovýchodně od Ciudad de Mexico na staré cestě do Acapulca. Nadmořská výška města, které se nachází v pohoří Sierra Madre je 1800 m n. m.\n\nNázev Taxco vzniklo s největší pravděpodobností z Náhuatlu (jazyka starých Aztéků), ze slova \"tlacheco\", jenž znamená \"místo, kde se hraje míčová hra\". Jiná teorie vychází ze slova \"tatzco\", jenž znamená \"odkud pochází otec vod\" a referuje se k tzv. El Chorrillo, vysokému vodopádu spadajícímu z hory Atatzin nedaleko centra města. Přídomek \"De Alarcón\" je poctou slavnému španělskému dramatikovi Juan Ruiz de Alarcón, který se narodil právě v Taxcu. Jako mnoho měst v Centrální Americe, městský znak Taxca vychází ze starého aztéckého znaku. Tento znak má tvar Mezoamerického hracího pole s kruhy, hráči a lebkami, a je odvozený od pravděpodobného původního názvu Taxca.\n\nJiž od koloniálních dob se v Taxcu těžilo stříbro. V dnešní době se však těžba komerčně nevyplácí a město je známé především díky výrobkům ze stříbra, které se ve městě prodávají v mnoha obchodech a stáncích.\n\nMěsto je silně svázáno se stříbrem: s jeho těžbou, stejně jako těžbou dalších kovů, a s jeho uměleckým přetvářením do šperků, stříbrných předmětů apod. Díky tomu, díky pitoreskním městským domům a obklopujícímu panoramatu, je turismus hlavní ekonomickou aktivitou města.\n\nTaxco se nachází v severocentrální části státu Guerrero, 36 km (22 mil) od města Iguala, 135 km (84 mil) od hlavního města státu Chilpancingo a 170 km (106 mil) od Mexico City. Pro kvalitu své stříbrařské práce, koloniální stavitelství a okolní scenérii, bylo město jmenováno jedním z \"Kouzelných míst Mexika\", \"Pueblo mágico\".\n\nMěsto je postaveno na úpatí hory a strmé uličky s krásnými koloniálními domy jsou jednou z mnoha turistických atrakcí. Ve městě stojí i kostel Santa Prisca, který byl postaven v ultrabarokním stylu před více než 200 lety.\n"}
{"id": "111749", "url": "https://cs.wikipedia.org/wiki?curid=111749", "title": "Silvia Saint", "text": "Silvia Saint\n\nSilvia Saint někdy Sylvia Saint, vlastním jménem Silvie Tomčálová (* 12. února 1976 Kyjov) je česká pornoherečka.\n\nPo maturitě studovala v Brně dvouletou nástavbu v oboru management. Před vstupem do světa pornografie pracovala jako manažerka jednoho hotelu ve Zlíně. Měla několik dalších zaměstnání v dalších firmách jako účetní a koordinátor marketingu. Finančně ji situace ale neuspokojovala, a tak se rozhodla pro kariéru v modelingu, která by mohla být slibnější. Rychle se zavedla ve focení spodního prádla a začala fotit akty. Natáčení pornografických filmů se začala věnovat v roce 1997. Během své kariéry natočila přes 262 filmů, které velmi často obsahují zobrazení análního sexu.\n\nVětšinu svých filmů natočila pro \"Private Media\" v České republice a později pro jiné produkční společnosti ve Spojených státech amerických.\n\n"}
{"id": "111750", "url": "https://cs.wikipedia.org/wiki?curid=111750", "title": "Hirado", "text": "Hirado\n\nHirado (: 平戸市; \"Hirado-ši\") je město v prefektuře Nagasaki v Japonsku. Leží na ostrově, který je mostem Hirado (平戸大橋, \"Hirado Ó-haši\") spojen s Kjúšú.\n\nK 1. lednu 2006 mělo město 39 777 obyvatel a celkovou rozlohu 235,60 km².\n\nBěhem období Sengoku a na počátku období Edo bylo Hirado hlavním centrem obchodu se zahraničím obzvláště s Čínou dynastie Ming a s Nizozemskem. Holandští obchodníci zde 20. září 1609 založili obchodní faktorii pod vedením Jacoba Groenewegena a s pomocí Williama Adamse.\n\nPozději šógunát Tokugawa přesunul zahraniční obchod na ostrůvek Dedžima na území dnešního města Nagasaki.\n\nBěhem období Edo bylo Hirado jedním z malých knížectví (han) a tehdejší hrad Hirado je dodnes dominantou města.\n\nTchajwanský národní hrdina a čínský generál Koxinga (1624–1662) a japonský diplomat Inagaki Mandžiró (1861–1908) se narodili v Hiradu. William Adams (1564–1620), anglický mořeplavec, v Hiradu zemřel.\n\n\n"}
{"id": "111757", "url": "https://cs.wikipedia.org/wiki?curid=111757", "title": "Roman II.", "text": "Roman II.\n\nRomanos II. (938–963) se stal po smrti svého otce Konstantina VII. v roce 959 ve věku dvaceti jedna let byzantským císařem. V roce 963 zemřel, patrně otráven svou ženou Theofano.\n\nRoman byl synem císaře Konstantina VII. a Heleny Lakapeny, dcery císaře Romana I. Pojmenován po svém dědovi, byl Roman ještě jako dítě oženěn s Berthou, dcerou italského krále Huga z Arles, jež přijala jméno Eudoxie. Po pádu Lakapenů učinil Konstantin VII. svého syna Romana spolucísařem.\n\nKdyž Bertha v roce 949 zemřela (jejich manželství patrně nebylo konzumováno), získal Roman od svého otce slib, že si bude moci vybrat nevěstu sám. Romanova volba padla na dceru hostinského jménem Anastaso (později přijala nové jméno Theofano), s níž se v roce 956 oženil.\nZ manželství Romana II. a Theofano vzešli tři potomci, dva synové a nejmladší dcera:\n\nJe možné (ne však jisté), že jejich další dcerou byla\n\nV listopadu 959 po smrti svého otce nastoupil Roman na trůn. Prý tehdy kolovaly pověsti o tom, že Roman nebo jeho žena uspíšili Konstantinovu smrt pomocí jedu. Roman se brzy zbavil všech někdejších dvořanů a rádců svého otce a nahradil je svými přáteli nebo přáteli své ženy. Mezi osobami odsunutými z císařského paláce byla také císařova matka Helena a její dcery – všechny byly vykázány do kláštera. Pravda ovšem je, že mnozí z Romanem povolaných lidí byli schopní muži, včetně císařova komorníka (\"parakoimomenos\"), eunucha Iosefa Bringase.\n\nPožitky milující panovník přenechal vojenské záležitosti svým zkušeným vojevůdcům, především bratrům Leonovi a Nikeforovi Fokům. Za jeho vlády započala velká ofenzíva proti islámu. V roce 960 byl Nikeforos Fokas vyslán ke znovudobytí Kréty na jejích tehdejších muslimských pánech. Po namáhavém tažení a devět měsíců trvajícím obléhání Candie Nikeforos v roce 961 úspěšně završil obnovení byzantské kontroly nad celým ostrovem. Poté co v Konstantinopoli oslavil svůj triumf, byl Nikeforos poslán na východní hranici, kde dobyl Kilíkii a v roce 962 dokonce Aleppo. Mezitím Leon Fokas a Marianos Argyros odrazili nájezd Maďarů do byzantských provincií na Balkáně.\n\nV roce 963 po jedné dlouhé lovecké výpravě Roman II. onemocněl a krátce nato zemřel. Pověsti připisují jeho smrt jedu, který mu měla podat jeho manželka Theofano. Roman se během své vlády spoléhal na rady své ženy a úředníků jako byl Iosef Bringas a disponoval tak relativně zdatnou administrativou, což ale vyvolalo nelibost mezi magnáty, kteří měli značný vliv v armádě.\n\nPo Romanově smrti vládla jménem jeho dvou nezletilých synů Theofano. Ta se však znovu provdala za generála Nikefora Foka a ten uzurpoval veškerou moc na sebe. Když byl Nikeforos za pomoci Theofano roku 969 zavražděn, vlády se zmocnil Jan I. Tzimiskes. Legitimní následníci trůnu, oba Romanovi synové, byli zatlačeni do pozadí. Teprve roku 976 se ve svých osmnácti letech vlády chopil prvorozený Basileios, jeho mladší bratr Konstantin bratr byl formálně spolucísařem.\n\n\n\n"}
{"id": "111758", "url": "https://cs.wikipedia.org/wiki?curid=111758", "title": "Roman I. Lakapenos", "text": "Roman I. Lakapenos\n\nRomanos I. Lakapenos, případně Lekapenos (kolem roku 870 v Lekapě v Kappadokii – 15. června 948 na ostrově Proti), se stal byzantským císařem v době nezletilosti legitimního vládce Konstantina VII. Porfyrogenneta. Roman byl synem arménského rolníka Theofylakta, který kdysi zachránil život císaři Basileiovi I.\n\nPo smrti císaře Alexandra, bratra Leona VI., získal Roman titul \"drungarios\" (velitel loďstva). V roce 919 se vylodil v Konstantinopoli a obsadil císařský palác, přičemž nechal zajmout a oslepit Leona Foku, velitele vojska poraženého Bulhary v bitvě u Anchialu v roce 917 a dosavadního regenta. Císařovna Zoe, vdova po Leonu VI., se musela odebrat do kláštera. Mladistvého císaře Konstantina VII. oženil Roman se svou dcerou Helenou a obdržel tak titul \"basilopator\". S tím se však nespokojil. Krátce poté byl svým zetěm nejprve jmenován \"kaisarem\" (spolucísařem) a 17. prosince 920 byl Roman korunován za císaře. Konstantin VII. tak byl následujících dvacet čtyři let císařem pouze formálně. Skutečnou vládu vykonával Lakapenos. Roman povýšil svého syna Christofora za svého spolucísaře a nepochybně plánoval založení vlastní nové dynastie, aniž by však jakkoliv zasáhl proti Konstantinovi.\n\nNejvětší nebezpečí pro Byzanc představovalo v této době Bulharsko, které neustále napadalo byzantské pozice na Balkáně. Bulharský car Simeon ohrožoval v letech 913 a 924 dokonce samotnou Konstantinopol. Romanův vzestup nicméně zmařil jeho plány na ovládnutí Konstantinopole, neboť město bylo ochráněno novými opevněními vybudovanými na příkaz císaře. Vítězství nad flotilou muslimského piráta Leona z Tripole v roce 924 ukončilo arabskou námořní dominanci v Egejském moři. Roman tudíž mohl uzavřít dvouletý mír s fátimovským chalífou al-Mahdí Ubajdulláhem, kterému se ale musel zavázat k placení tributu.\n\nNyní se tak mohl plně věnovat bulharskému problému. Prý se měl před Konstantinopolí osobně sejít s carem, který zřejmě očekával podporu arabské flotily. K největším Romanovým úspěchům patří mírová smlouva se Simeonem z roku 926, ve které ovšem musel uznat Simeonovy titulární nároky. Simeon od té doby užíval titulu \"basileus Římanů a Bulharů\". Po Simeonově smrti v roce 927 uzavřel jeho syn Petr s Byzancí mírovou smlouvu a oženil se s Marií Lakapenou, dcerou Romanova syna Christofora, čímž bylo mírové soužití obou států utvrzeno. Nárok na titul basilea mu však na rozdíl od jeho otce zůstal odepřen. Různými vzájemnými kompromisy se tak Romanovi podařilo eliminovat bulharskou hrozbu.\nVojevůdce Ioannes Kurkuas pocházející z Arménie dokázal na východních hranicích dobýt v letech 931/934 emirát Melitene. Byzantská říše tím rozšířila svou moc až k řece Tigris. Gruzínský kníže Ašot se zavázal podporovat Byzanc, čímž se Arménie a Gruzie vymanili z arabského tlaku. Ruský útok na Bospor v roce 941 byl díky použití řeckého ohně odražen. Po druhém útoku v roce 942 uzavřel kyjevský kníže Igor s Byzancí mírovou smlouvu, jak je zdokumentováno v Nestorově letopise. Kurkuas zatím na východě pokračoval ve svém velkolepém tažení. V roce 943 dobyl města Dara, Amida, Martyropolis a Nisibis a v roce 944 přinutil obyvatele Edessy, aby mu vydali Mandylion – údajně lidskou rukou nestvořený obraz Krista, který pak byl přenesen do Konstantinopole.\n\nPo smrti Christofora v roce 931 Roman zřejmě rezignoval na snahu o založení dynastie. Romanovi ostatní zhýralí synové Stefanos a Konstantin se s tím však nechtěli smířit. Nejprve dosáhli odvolání generála Kurkua a když v roce 944 císař zveřejnil svůj testament, ve kterém zabezpečoval vládu pro Konstantina VII., podnikli státní převrat a přinutili svého otce přijmout mnišskou kutnu. Leon Grammatikos v tom viděl božský trest pro Romana. Lid si však vynutil Konstantina, kterého Lakapenové nejprve akceptovali jako svého spolucísaře. Konstantinova manželka, císařovna Helena, však brzy dosáhla zatčení svých bratrů. Konstantinovi VII. se tak konečně otevřela možnost vlastní nikým neomezované vlády. Roman zemřel 15. června 948 a byl pohřben vedle své ženy Theodory v klášteře Myrelaion. Jeho nemanželský syn Basileios měl sehrát významnou roli po smrti Jana I. Tzimiska v roce 975, když dopomohl mladému Basileiovi II., vnukovi Konstantina VII., k trůnu.\n\nRoman Lakapenos dokázal potlačit bulharskou hrozbu. Na východní frontě bylo za jeho vlády zahájeno období nepřetržitého byzantského postupu. V sociální politice prosadil zákony, kterými se pokoušel zamezit feudalizaci selských usedlostí, udělením přednostního kupního práva majitelům sousedních statků. Tím měla být zachována existence menších rolnických usedlostí, na jejichž daňových a vojenských odvodech byla centrální moc závislá. Roman nicméně nedokázal zastavit kolo dějin a nezbavil tak moci velké pozemkové magnáty, s kterými bojoval celý svůj život. Hlavnímu městu císař dopřál odpuštění daní. Snažil se také zastavit nadměrné hromadění majetku církví.\n\nRoman I. představuje dobrý příklad toho, jak schopný vojevůdce ustanovený za spoluvládce v době nezletilosti císaře může uchránit říši před chaosem. Soudobí kronikáři přesto hodnotili Romana rozporuplně. Někteří vyzdvihovali jeho zásluhy a litovali jeho konce, jiní ho označovali za uzurpátora. Konstatin VII. Porfyrogennetos ho ve svém díle \"De administrando imperio\" nazývá nevzdělaným, sebestředným a nevypočitatelným povýšencem. Ovšem pravdou zůstává, že oproti Basileiovi I. - zakladateli makedonské dynastie - se Roman nikdy nepokusil, odstranit legitimního dědice trůnu. Roman I. Lakapenos byl velmi zdatným a prozíravým císařem. Bezesporu patřil k nejvýznamnějším vládcům východního impéria.\n\n\n"}
{"id": "111769", "url": "https://cs.wikipedia.org/wiki?curid=111769", "title": "Samsonova kašna", "text": "Samsonova kašna\n\nSamsonova kašna (z let 1721–1727) je barokní kašna stojící na náměstí Přemysla Otakara II. v Českých Budějovicích. Je jednou z největších svého druhu v zemi a představuje významnou památku a symbol města.\n\nZákladem fontány je kamenná nádrž s charakteristickým barokním půdorysem (při značném zjednodušení se blíží osmiúhelníku) o velkolepém průměru 17 metrů. V jejím středu vystupuje z vodní hladiny hranolový sokl se čtyřmi chrliči na bočních stranách, na němž stojí čtyři postavy atlantů podpírajících rozměrnou kruhovou mísu ze které v jejím středu, na samém vrcholu celé kašny, vyrůstá podstavec s plastikou představující biblického Samsona na lvu.\n\nNa obrubě základní nádrže jsou umístěny ještě čtyři ozdobné kamenné vázy. Okolo celé kašny je pak po obvodu rozmístěno 24 kamenných sloupků, spojených masivním řetězem.\n\nS rostoucím počtem obyvatel Budějovic v 16. a 17. století se rovněž úměrně zvyšovala spotřeba vody sloužící domácnostem i hospodářským a řemeslným účelům. S tím souvisely také rostoucí komplikace se zásobováním města vodou. Roku 1716 proto městská rada rozhodla vybudovat ve městě kašnu, z níž by byla voda rozváděna do některých ulic. Pro kašnu bylo vybráno místo uprostřed náměstí (původně zde stával pranýř), aby zde kromě praktického využití vhodně sloužila také k ozdobě.\n\nNávrh technického řešení nové kašny zpracoval jezuita František Baugut z Jindřichova Hradce. Kamenickými pracemi byl pověřen budějovický mistr Zachariáš Horn, sochařskou výzdobou pak Josef Dietrich (rovněž z Budějovic), který je autorem i dalších sochařských děl ve městě. Vlastní práce na kašně probíhaly v letech 1721–1727.\n\nHorní mušli k zachycování vody vytesal mistr Horn přímo v kamenolomu poblíž Besednice u Trhových Svinů, odkud byla roku 1722 i přes komplikace, způsobené jejími velkými rozměry, dopravena do města. Hornovou prací jsou i čtyři ozdobné vázy a kamenné sloupky okolo kašny.\nJosef Dietrich vytesal plastiku Samsona krotícího lva, čtyři atlanty podpírající mušli a čtyři chrliče vody.\n\nVoda byla do kašny čerpána z Vltavy, na jejímž pravém břehu byla za tímto účelem vybudována Vodárenská věž, dokončená roku 1724. Potrubí odtud přivádělo vodu do města pod hladinou Vltavy, což byl v tehdejší době značný technický úspěch.\n\nSvému praktickému poslání sloužila kašna velmi dlouho, a to i v zimních obdobích, kdy byla přikrývána, aby voda nezamrzala ani při velmi nízkých teplotách.\n\nV roce 1990 prošla kašna rekonstrukcí, během níž byly původní sochy nahrazeny kopiemi. Originální sochařská díla z kašny jsou nyní vystavena v přízemí českobudějovické radnice.\n\nKašna je vyhlášena jako kulturní památka České republiky.\n\nVnitřní půdorys kašny má cca 15m, objem je 237 m³, z toho využitelných 200 m³.\n\nPoloha uprostřed náměstí dělá z kašny jeden ze symbolů města, a proto je čas od času využita i jiným způsobem, což není vždy kladně přijímáno veřejností:\n\nNa jaře 2015 bojoval českobudějovický hokejový klub o postup do extraligy. Během baráže byla socha Samsona oblečena do hokejového dresu.\n\nV září 2016 byla kašna zakryta v rámci výstavy \"Vnímání\" kruhovou stěnou a byla přístupná pouze po lávce z pořádajícího Domu umění.\n\n\n"}
{"id": "111772", "url": "https://cs.wikipedia.org/wiki?curid=111772", "title": "Chalkiopé", "text": "Chalkiopé\n\nChalkiopé (řecky Χαλκιόπη, latinsky \"Chalciope\") byla dcerou kolchidského krále Aiéta, nejstarší sestrou Médeie a Apsyrta.\n\nKdyž zlatý beran donesl na svém hřbetě mladičkého Frixa, ujal se ho její otec Aiétés a měl ho tak rád, že když Frixos dospěl, dal mu svou nejstarší dceru za manželku. Chalkiopé měla s Frixem čtyři syny, z nich nejstarší se jmenoval Argos, nejmladší Frontios. Po smrti jejich otce se změnil vztah Aiéta k vnukům, dokonce je krutě týral. Když dospěli, rozhodli se vrátit do Orchomenu, rodné země jejich otce. Na útěku je přepadla bouře, jejich loď u ostrova Arétie ztroskotala. Byla šťastná náhoda, že je ráno po bouři našli Argonauté, vyslechli jejich příběh, potěšili se setkáním s krajany a všichni pokračovali na lodi Argó v cestě za zlatým rounem do Kolchidy. \n\nIásonovi zprostředkoval Argos setkání se svou matkou Chalkiopé a Iásón ji poprosil, aby se u Médeie přimluvila o pomoc. Chalkiopé to udělala, aniž by tušila, že Médeia už vzplanula láskou k Iásonovi po zásahu bohyně Héry a kouzelného šípu boha lásky Eróta a že mu z té velké lásky pomůže svými kouzly v dobrém i zlém. \n\nVíce o Chalkiopé a jejích čtyřech synech v mýtech není. \n\n"}
{"id": "111779", "url": "https://cs.wikipedia.org/wiki?curid=111779", "title": "Karagandská oblast", "text": "Karagandská oblast\n\nKaragandská oblast ( , ) je oblast v centrální části Kazachstánu. Byla založena 10. března 1932 v rámci Kazašské ASSR. Má rozlohu 428 000 km². Má 1 375 000 obyvatel a je rozdělena na 9 administrativních okresů a 7 samosprávných měst. Hlavním městem je Karaganda.\n\nOblast hraničí se devíti oblastmi \"Kazachstánu\" (Akťubinskou na západě, Kostanajskou na severozápadě, Akmolskou na severu, Pavlodarskou na severovýchodě, Východokazašskou na východě, Almatinskou na jihovýchodě, Žambylskou a Jihokazašskou na jihu a Kyzylordskou na jihozápadě).\n\nOblast leží severozápadně od jezera Balchaš. Převážnou část zabírá Kazašská pahorkatina (nadmořská výška 300 až 1 000 m). Z ní se zvedají horské masívy Kyzylraj (do 1 566 m) na východě, Karkaralinské hory (do 1 366 m) na severovýchodě a Ulutau (do 1 133 m) na západě. Na jihu přechází pahorkatina v hlinitou poušť Hladovou step (300 až 400 m) a na západě v Turanskou nížinu s písky (Přiaralské Karakumy).\n\nKlima je ryze kontinentální, velmi suché. Léto je velmi horké a suché. Vyskytují se pylové bouře a teplota prudce kolísá během 24 hodin. Zima je chladná, dlouhá, s malým množstvím sněhu a se silným větrem a chumelenicemi. Průměrná teplota v červenci 20,1 °С na severu a 25,1 °C na jihu a v lednu -16,7 °С na severu a –13 °C na jihu. Množství srážek za rok je na severu 260 až 280 mm (v horách až 300 mm) a na jihu jenom 100 až 125 mm.\n\nNejvětší řeky jsou Nura a Sarysu. Všechny řeky s výjimkou horního toku Išimu na samém severu patří k bezodtokému povodí \"Balchašského jezera\" a dalších nevelkých jezer. V řekách je obecně málo vody a v létě jí ještě ubývá a rozpadají se na oddělené tůně, stávají se slanými nebo zcela vysychají. Za účelem zavlažování byly postaveny přehrady. Největší vodní nádrže jsou Samarkandská a Šerubaj-Nurinská u Karagandy a Kengirská u Džezkazganu. Dále byl postaven kanál Irtyš-Karaganda (délka 495 km). V oblasti je mnoho jezer, především slaných (Karasor na severu a Karakoin na jihu), z nichž mnohé se naplňují vodou jen na jaře. Na jihovýchodě je jezero Balchaš. Hodně se využívají sladké podzemní vody.\n\nSeverní část oblasti je tvořena travnato-pelyňkovou stepí na tmavě kaštanových a kaštanových půdách. Jižněji se vyskytuje řídká polopouštní a pouštní s pelyňkovo slaniskovým porostem na částečně slaných světle kaštanových půdách a na samém jihu pak na šedých a hnědých půdách, které se střídají se slanisky a písky. Na písečných masívech roste tráva, pelyněk a křoviska. Na vyšších místech pahorkatiny se rozkládá step malými lesíky (borovice, břízy, osiky, vrby) na silně štěrkových kaštanových a horských černozemních půdách.\n\nV polopouštích a pouštích žije mnoho hlodavců (sysli, frčci, pískomilové) a šelem (vlci, korsaci), dále sudokopytníci (sajga tatarská, gazela perská, ovce a na pahorkatině také srny) a ptáci (drop). Na březích jezer a řek je mnoho vodního ptactva, v porostech rákosu pak divočáci a aklimatizovaná ondatra. V jezeře \"Balchaš\" je mnoho ryb (kapři, candáti, marinky).\n"}
{"id": "111780", "url": "https://cs.wikipedia.org/wiki?curid=111780", "title": "Kersko", "text": "Kersko\n\nKersko je osada, část obce Hradištko v okrese Nymburk ve Středočeském kraji. \nJe známé hlavně díky Bohumilu Hrabalovi, který tam léta žil spolu s 25 polodivokými kočkami, a dalším osobnostem tam žijícím, například Adolfu Branaldovi. \n\nO obci Hradištko se zmiňuje už Kosmas ve své kronice \"Chronica Boemorum\". Uvádí, že Hradištko roku 1088 daroval první český král Vratislav II. vyšehradské kapitule. Sousedící tvrz Kří (také Keřsko) byla od roku 1376 v držení Elišky z Lichtenburka, babičky pozdějšího krále Jiřího z Poděbrad. Kolem tvrze vzniklo osídlení, ves, a také byl před rokem 1357 vystavěn kostel Božího těla založený majitelem Bočkem z Kunštátu. Tvrz zničilo mezi roky 1420-1421 buď Zikmundovo vojsko, nebo naopak vojska husitů jako v případě hradiště v blízkých Semicích. Vesnice Hradištko však zůstala zachována. Pozůstatky tvrze i dalších budov jsou patrné západně od osady Na Zámku, patřící do katastru města Sadská. Na místě vypáleného Kří vznikl rybník, který patřil k největším v rámci poděbradského panství. Po jeho zániku zde vzniklo rozsáhlé polesí.\n\nNa hrázi bývalého rybníka v Kersku, západně od Hradištka při vozové cestě (dnes asfaltové silnici mezi Hradištkem a Semicemi), byla po třicetileté válce vystavěna kaple Božího těla a v roce 1789 při josefínských reformách odsvěcena, zrušena a zbourána. Dnes je na jejím místě a na místě bývalého hřbitova kovový kříž.\n\nV období první československé republiky se Kerský les dostal do majetku statkáře ze Sadské Josefa Hyrosse. Ten jej v roce 1934 rozparceloval sítí pravoúhlých alejí a pozemky rozprodal soukromníkům k výstavbě převážně cihlových patrových rekreačních domů s modernistními rysy. Mnohé dřevostavby uchované z té doby byly zamýšleny jen jako provizoria sloužící pro ubytování dělníků. Aleje byly po vzoru newyorského Manhattanu očíslovány – západně od hlavní kerské avenue (\"Betonky\") mají aleje čísla lichá, východně sudá. Kersko se mělo stát lázeňskou obcí charakteru moderního lesního městečka s hotelem, bazénem, prameny minerální vody a městskou infrastrukturou. Realizaci plánů zamezila druhá světová válka a únorový komunistický puč. Po něm původní cihlovou zástavbu rozmělnila výstavba menších chat, která dala Kersku tvář běžné osady.\n\nDnes se jedná o lesní vesnici, ve které výrazně převažuje počet rekreačních chat nad budovami pro stálé bydlení. V roce 2006 zde byly evidovány 362 budovy s přiděleným číslem popisným. Stálých obyvatel je zde kolem 120.\n\nV Kersku dlouhodobě žil český spisovatel Bohumil Hrabal. Natáčel se zde slavný film \"Slavnosti sněženek\". Hospoda Hájenka, známá z filmu, je stále v provozu.\n\nV Kersku vyvěrá oblíbený minerální pramen sv. Josefa, jehož voda je místními lidmi nazývaná \"kerka\". Nalézá se při hlavní silnici u restaurace \"U pramene\". Jedná se o přírodní, tvrdou, uhličitou vodu, která patří mezi alkalicko-muriatické (pH 6), slané, slabě radioaktivní kyselky se zvýšeným obsahem sirovodíku a železa. Obsahuje zvýšené hodnoty jódu a lithia. Její stálá teplota je 9 °C. Celková mineralizace činí 2,2273 mg/l, volný oxid uhličitý má hodnotu 1,373 mg/l.\n\nVrt je hluboký 89 metrů a byl vytvořen firmou Artesia v roce 1934; v roce 1985 prošel rekonstrukcí, kterou provedla společnost Vodní zdroje Praha, n. p. Vydatnost vrtu je 118 litrů za minutu, doporučený odběr 12 litrů za minutu. Geologie vrtu: kvartér (písek, jílovitý písek, štěrk) – 0–4,2 metrů; spodní turon (šedé slínovce) – 4,2–68 m; cenoman (šedé jemnozrnné pískovce) – 68–78 m; ordovik (černošedá břidlice) – 78–80,6 m. Vrtné průměry: 800 mm – 0–7,5 m; 630 mm – 7,5–8,7 m; 610 mm – 8,7–22,5 m; 495 mm – 22,5–80,6 m.\n\nKersko je obklopeno přírodním parkem Kersko-Bory. Vyskytují se zde dvě Evropsky významné lokality Natura 2000 – Kerské rybníčky a národní přírodní památka Slatinná louka u Velenky.\n\nV Kerském lese proběhla část první a druhé akce bratří Mašínů. 12. září 1951 zde Ctirad Mašín spolu s Milanem Paumerem svázali majitele taxíkářského auta, které později použili při přepadení policejní stanice v Chlumci nad Cidlinou. 28. září 1951 dojeli všichni tři s ukradenou sanitkou na křižovatku dnešní silnice II/611 a odbočky do Kerska a přivázali zde ke stromům členy posádky sanitního vozu. Ukradený vůz použili při přepadení policejní stanice v Čelákovicích.\n\n"}
{"id": "111781", "url": "https://cs.wikipedia.org/wiki?curid=111781", "title": "Kyzylordská oblast", "text": "Kyzylordská oblast\n\nKyzylordská oblast ( , - do roku 1996 psáno s pomlčkou ) je oblast na jihu Kazachstánu. Byla založena 15. ledna 1938 v rámci Kazašské SSR. V letech 1962-64 byla součástí Jihokazašského kraje. Má rozlohu 226 000 km². Má 596 300 obyvatel a nachází se v ní 3 města a 7 sídel městského typu. Je rozdělena na 7 administrativních okresů. Hlavním městem je Kyzyl-Orda.\n\nOblast hraničí se třemi oblastmi \"Kazachstánu\" (Akťubinskou na severozápadě, Karagandskou na severovýchodě a Jihokazašskou na jihovýchodě) a s Karakalpackou republikou a Navoiským vilajátem v Uzbekistánu. Na území oblasti se nachází Kosmodrom Bajkonur.\n\nOblast leží východně od Aralského jezera na dolním toku Syrdarji v Turanské nížině (nadmořská výška 50 až 200 m). Na levém břehu jsou pahorkovité řadové písky pouště Kyzylkum. Jsou prořezány vyschlými rameny Žanadarji a Kuandarji. Na pravém břehu jsou vyvýšeniny (Egizkara 288 m), písečné úseky (Aryskum) a nehluboké kotliny vyplněné slanisky. Na severu jsou masívy kopcovitých písků (Malé Barsuki a Přiaralské Karakumy). Na samém jihovýchodě do oblasti zasahují výběžky hřbetu Karatau (do 1419 m).\n\nKlima je ryze kontinentální, velmi suché. Léto je horké a suché. Zima je relativně teplá, krátká, s malým množstvím sněhu. Průměrná teplota v červenci 25,9 °С na severozápadě a 28,2 °C na jihovýchodě a v lednu -3,5 °С na severozápadě a –1,9 °C na jihovýchodě. Množství srážek za rok je na severozápadě u pobřeží \"Aralského jezera\" 100 mm (nejméně v \"Kazachstánu\") a na jihovýchodě v předhůří \"Karatau\" do 175 mm.\n\nDo území oblasti zasahuje severovýchodní část Aralského jezera. Jeho břehy jsou rozčleněny mnohými zátokami a zálivy (Saryšiganak, Ševčenko, Tuščibas, Černyšjova a Bozkol) s velkým množstvím poloostrovů a ostrovů. Dnes jsou však většinou vyschlé v důsledku vysychání celého jezera. Jediná velká řeka oblasti je Syrdarja, která protéká středem oblasti z jihovýchodu na severozápad v délce 1000 km. Má velmi členité koryto s množstvím průtoků a ramen a rozsáhlou bažinatou deltou. Za účelem ochrany před povodněmi podél břehů řeky byly postaveny hráze. V r 1956 byla na \"Syrdarji\" postavena Kyzylordská přehrada a v r. 1958 byla voda vypuštěna korytem \"Žanadarji\" kvůli zavlažení polí a pastvin. V r 1969 byla zahájena stavba Kazalinského hydrouzlu. V oblasti je mnoho slaných jezer (Žaksy-Kylyš, Kamyslybas, Arys), která v létě často vysychají. V jezerech Kupek a Teresken je léčivé bahno. Na severovýchodě oblasti zaniká v poušti dolní tok řeky Sarysu.\n\nPřevážnou část oblasti zabírají písky většinou bez rostlin. Na zpevněných píscích roste pelyněk a kostřava. Částečně jsou písky naváté na hnědých a šedých písčitých slaných půdách. Ve sníženinách mezi písky prorůstají kozince, zástupci rodu calligonum a pýry. Kopcovité písky jsou pokryté bílým saksaulem, tamaryškem, tereskenem, bijugrunem a pelyňkem. Podél toku \"Syrdarji\" jsou náplavové a luční, často slané půdy, pokryté lučním rostlinstvem s řídkými lesíky a křovisky (vrby, topoly, hlošiny). V deltě a podél břehů jsou rozsáhlé porosty rákosu.\n\nV pouštích se vyskytuje mnoho šelem (korsaci, vlci), sudokopytníků (sajga tatarská) a také hlodavců a ptáků (kurovití). V deltě \"Syrdarji\" je aklimatizovaná ondatra. V řece a jezerech je také mnoho ryb (kapři, cejni, plotice, sumci, candáti, okouni, jeseteři, boleni, usači). Na ostrově Barsakelmes je přírodní rezervace (sajgy, gazely, osli).\n"}
{"id": "111782", "url": "https://cs.wikipedia.org/wiki?curid=111782", "title": "Apsyrtos", "text": "Apsyrtos\n\nApsyrtos (řecky Ἄψυρτος) byl v řecké mytologii syn kolchidského krále Aiéta, vnuk boha slunce Hélia, bratr Chalkiopé a Médeie.\n\nKdyž Argonauté s Iásonem a Médeiou prchali na lodi Argó se zlatým rounem, král Aiétés je se svým vojskem pronásledoval směrem k Helléspontu, druhá část vojska pod velením Apsyrta je stíhala směrem k řece Istros, dnešnímu Dunaji. A stalo se, že obě lodi vpluly téměř ve stejný čas do ústí řeky a setkaly se na soutoku dvou ramen. Když Iásonovi muži viděli, že jsou téměř obklíčeni velkou přesilou, obrátili se o pomoc k Médeie. Zatímco muži obou táborů proti sobě bojovali, lstí vylákala bratra Apsyrta na tajnou schůzku. Na místě čekal v úkrytu Iásón a proklál Apsyrta mečem. Usekal mu všechny údy, potom mrtvolu zakopal do země. Viděly to Erínye, bohyně pomsty a Iásón a Médeia se potom museli podrobit očistným obřadům u kouzelnice Kirké. \n\nPo smrti Apsyrtově propukl krutý boj, v němž kolchidské vojsko bylo poraženo. Podle jiné verze naházel Iásón kusy mrtvého těla do řeky, kolchidové se zdrželi lovením údů a Argonauté stačili rychle odplout. \n\nJiné verze mýtu o Argonautech uvádějí Apsyrta pod jménem Faethón neboli záříci, protože prý byl krásný muž. Nic jiného však se synem Héliovým nemá společného, jenom jméno.\n\n"}
{"id": "111783", "url": "https://cs.wikipedia.org/wiki?curid=111783", "title": "Hrad Hirado", "text": "Hrad Hirado\n\nHrad Hirado (: 平戸城; \"Hirado-džó\") leží ve městě Hirado v prefektuře Nagasaki v Japonsku. Až do konce období Edo v něm sídlili pánové bývalého knížectví Hirado (han).\n\nHlavní hradní věž byla zrekonstruována, ale všechny kamenné zdi jsou původní.\n"}
{"id": "111784", "url": "https://cs.wikipedia.org/wiki?curid=111784", "title": "Východní Manyč", "text": "Východní Manyč\n\nVýchodní Manyč ( ) je řeka v Kalmycku a na hranici Stavropolského kraje v Rusku. Je 141 km dlouhá s dolním tokem obvykle bezodtokým až 200 km. Její povodí má rozlohu 12 500 km². V povodí je 113 jezer o celkové ploše 155 km², z nichž je většina slaná.\n\nPramení na jižních svazích Salsko-Manyčského hřebenu a teče převážně Kumo-Manyčskou propadlinou. Končí v Sostinských jezerech. Zdroj vody je sněhový. Místy řeka systematicky vysychá. Je součástí Kumo-Manyčské vodní soustavy. Přítoky zprava jsou Kalaus, Raguli a Čograj.\n"}
{"id": "111785", "url": "https://cs.wikipedia.org/wiki?curid=111785", "title": "Tuloma", "text": "Tuloma\n\nTuloma ( ) je řeka v Murmanské oblasti v Rusku. Je 64 km dlouhá. Její povodí má rozlohu 6 250 km².\n\nOdtéká z Notozera (rozloha 78,9 km²) a ústí do Kolského zálivu Barentsova moře. Byly na ní postaveny dvě přehradní hráze s vodními elektrárnami, čímž vznikly Hornotulomská vodní nádrž (745 km²) a Dolnotulomská vodní nádrž (38 km²).\nHlavní přítok je zprava řeka Peča. Povodí \"Tulomy\" zasahuje i do Finska (přítok Lotta).\n\nZdroj vody je sněhový a dešťový. Vyšší stavy vody jsou od května do září. Průměrný průtok je 241 m³/s. Zamrzá na konci prosince až v únoru a rozmrzá v dubnu až na začátku června. Je splavná.\n"}
{"id": "111795", "url": "https://cs.wikipedia.org/wiki?curid=111795", "title": "Paul Heyse", "text": "Paul Heyse\n\nPaul Johann Ludwig von Heyse (15. března 1830, Berlín – 2. dubna 1914, Mnichov) byl německý básník, prozaik, dramatik a překladatel, pokračovatel klasicistních tradic v německé literatuře, nositel Nobelovy ceny za literaturu za rok 1910.\n\nPředpoklady pro svou rozsáhlou uměleckou činnost získal Heyse od svých rodičů (otec byl lingvista univerzitní profesor, matka pocházela z hudebního prostředí). Vystudoval klasickou filologii v Berlíně a pak v Bonně filologii románskou se zvláštním zaměřením na provensálštinu (roku 1852 napsal dizertační práci týkající se trubadúrské poezie).\n\nJiž jeho první práce, tragédie \"Francesca da Rimini\" (1850, \"Franzeska von Rimini\") a výpravné básně \"Urica\" (1851) a \"Bratři\" (1852, \"Die Brüder\") byly přijaty s neobyčejnou přízní, která ještě vzrostla v souvislosti s vydáváním jeho novel. Roku 1854 ho bavorský král Maximilián II. povolal do Mnichova, poskytl mu velkorysou penzi (které se Heyse roku 1867 vzdal) a ustanovil ho svým dvorním básníkem. Heyse pak prokázal úžasnou tvůrčí činnost, která zahrnovala skoro všechny hlavní literární žánry: lyriku, epickou poezii, novely, romány i divadelní hry. Se svým přítelem, básníkem Emanuelem Geibelem, stál v čele skupiny spisovatelů, kteří oponovali rostoucím tendencím přiklánět se k realismu.\n\nHeysovo rozsáhlé dílo oslavuje harmonickou krásu a odmítá jakékoliv prvky ošklivosti. Proslavil se zejména svými novelami. Dále je autorem několika románů a mnoha dramatických děl (tragedie, komedie i jednoaktovky). Překládal především Williama Shakespeara a díla italské a španělské literatury. V roce 1910 mu byla udělena Nobelova cena za literaturu \"„… jako vysoké uznání za dokonalé a idealismem prodchnuté umění, které uplatnil během dlouhé a významné činnosti jako lyrik, dramatik, autor románů a světově proslulých novel“\" (citace z odůvodnění Švédské akademie).\n\nHeyse napsal téměř sto novel, které vyšly ve vice než dvaceti sbírkách. Většina z nich jsou díla formálně neobyčejně dokonalá, jemně fabulovaná, harmonická a slunná s pečlivou psychologií postav. Nejdůležitější sbírky jsou:\n\nHeyse se snažil ve svých románech řešit některé moderní společenské a mravní problémy a zdůvodnit svůj idealistický světový názor. Proto v nich vystupuje často polemicky (například proti naturalismu).\nZ epické tvory lze například jmenovat:\n\nZ lyrických básnických sbírek jsou nejznámější\n\n\n\n \n"}
{"id": "111798", "url": "https://cs.wikipedia.org/wiki?curid=111798", "title": "Kama Sywor Kamanda", "text": "Kama Sywor Kamanda\n\nKama Sywor Kamanda (* 11. listopadu 1952 v Luebo) je konžský spisovatel egyptského původu. Vystudoval literaturu, žurnalistiku, filosofii a politické vědy v Kinshase, později i práva na univerzitě v Liège.\n\nKama vyniká svými literárními příběhy, inspirovanými jednak osobní zkušeností, imaginací, ale i tradicemi a realitou černého kontinentu. Názvem svých vyprávění Pohádky kouzelníků vzdal Kamanda hold africkým vypravěčům a svým vlastním vyprávěním přispěl a obohatil světovou literaturu o africké báje s univerzálním posláním. Díky jeho příběhům svět poznává Afriku, její mystéria, poezii, zvyky a obyčeje. Savana, buš, fauna a flóra se zde stávají ozvěnou jejich nekonečného bohatství.\n\nBásník Kamanda působí jako čerstvý vánek, vnášející do současné poezie nový rozměr. Jeho verše zaznívají s neobyčejnou silou a literární kritika zvláště oceňuje neotřelost jeho metafor, které s každou další básní nepřestávají překvapovat. Jako lidový bard svými básněmi volá po sblížení všeho živého, jindy jako posel předává dějiny a proroctví, avšak vždy Kamanda vyzývá lid, aby se postavil proti útlaku, aby se sjednotil a překonal všechny rozdíly, dokud nedosáhne podstaty živých bytostí a věcí. Třebaže již jeho první práce vzbudily pozornost umělecky spřízněných umělců, Kamandův talent je tak velký, že se s každou další stránkou osvědčoval a překonával.\n\nJako romanopisec v sobě Kamanda nosí svou milovanou Afriku a její sny. Hlasitě odkrývá svůj silný odpor vůči jakékoliv totalitní moci, vystupuje jako spojenec mužů a žen, kteří mlčky bojují za uznání svých práv, za své přežití a přežití svých dětí. Třebaže je Kamanda angažovaný spisovatel, stále považuje sám sebe „za duši ztracenou mezi sny a iluzemi, radostmi a soužením světa Afriky“ a jeho romány umožní čtenáři, aby se spolu s ním vydal na bolestnou, ale také nesmírně krásnou Cestu přeludů.\n\n\n\n\n\n"}
{"id": "111799", "url": "https://cs.wikipedia.org/wiki?curid=111799", "title": "Západní Manyč", "text": "Západní Manyč\n\nZápadní Manyč nebo také jen Manyč ( nebo jen ) je řeka v Rostovské oblasti (horní tok je na hranici Kalmycka a Stavropolského kraje) v Rusku. Délka toku dolního toku je 219 km (resp. 420 km včetně horního toku). Povodí má rozlohu 35 400 km², z čehož 2060 zaujímají jezera, převážně slaná. Rozvodí je vedeno dohodou. Řeka protéká Kumomanyčskou propadlinou a tvoří tak hranici mezi světadíly Evropou a Asií.\n\nHorní tok řeky nad jezerem Manyč-Gudilo začíná soutokem řek Manyč a Kalaus v místech, kde se vyskytuje bifurkace odtoku vody do \"Západního\" a Východního Manyče. Pod jménem \"Západní Manyč\" odtéká z jezera Manyč-Gudilo. Přes Nevinnomysský kanál a levý přítok Jegorlyk do něj stéká část vod řeky Kubáň. Ústí zleva do Donu.\n\nZdrojem vody jsou především sněhové srážky.\n\nNa \"Západním Manyči\" byly postaveny přehrady a za nimi vznikly vodní nádrže (Proletářská, Veselovská a Usť-Manyčská). Voda se využívá na zavlažování.\n"}
{"id": "111813", "url": "https://cs.wikipedia.org/wiki?curid=111813", "title": "František Mareš (rektor)", "text": "František Mareš (rektor)\n\nFrantišek Mareš (20. října 1857 Opatovice – 6. února 1942 Hluboká nad Vltavou) byl český fyziolog, filozof, nacionalistický politik, poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii, později senátor Národního shromáždění RČS. Byl dvojnásobným rektorem Univerzity Karlovy.\n\nMaturoval v roce 1876 na Arcibiskupském gymnáziu v Praze, poté nastoupil ke studiu filosofie na Filozofické fakultě Karlo-Ferdinandovy univerzity, avšak již na jaře 1877 přestoupil na Lékařskou fakultu. Své studium úspěšně ukončil v roce 1882, poté absolvoval několik studijních pobytů (1882 ve Vídni, 1885 v Lipsku, 1889 v Berlíně a v Utrechtu).\n\nV roce 1882 se stal asistentem fyziologie na Lékařské fakultě UK, v roce 1890 byl již mimořádným profesorem. Řádným profesorem byl od roku 1895 a též roku stal přednostou Fyziologického ústavu LF UK. V této funkci zůstal až do roku 1928. V akademickém roce 1899–90 byl děkanem Lékařské fakulty UK, v letech 1913–14 a 1920–21 rektorem Univerzity Karlovy.\n\nV době první republiky se Mareš výrazně politicky angažoval. V letech 1918–1920 zasedal v Revolučním národním shromáždění. V parlamentních volbách v roce 1920 získal za Československou národní demokracii senátorské křeslo v Národním shromáždění. V senátu setrval do roku 1925. V roce 1920 jeho úsilím vznikl zákon o poměru pražských univerzit, který se podle něj obecně nazývá \"lex Mareš\".\n\nV třicátých letech spoluzaložil politickou stranu s názvem Národní fronta. Ta se v roce 1934 stala součástí Národního sjednocení a Mareš byl zvolen místopředsedou této strany. Byl též čestným předsedou prvorepublikové Vlajky a příležitostným přispěvatelem jejího tiskového periodika.\n\nFrantišek Mareš se jako obhájce jejich pravosti angažoval ve sporech o rukopisy. Byl též jednou z hlavní postav insigniády. Ve filozofii byl zastáncem vitalismu.\n\n\n"}
{"id": "111833", "url": "https://cs.wikipedia.org/wiki?curid=111833", "title": "Číčenice", "text": "Číčenice\n\nČíčenice je vesnice, která spolu s vesnicemi Strpí a Újezdec tvoří obec Číčenice v okrese Strakonice v Jihočeském kraji. Žije v ní obyvatel. Nachází se 4 km východně od Vodňan, při silnici mezi Vodňanami a Týnem na Vltavou. Ke vsi také náleží nádraží na důležité železniční křižovatce: prochází jím hlavní trať mezi Českými Budějovicemi a Plzní a tratě na Týn nad Vltavou a na Volary. První zmínka o vsi je z roku 1335. Je zde mateřská škola v budově bývalé základní školy.\n\n\n\nObec Číčenice se skládá ze tří částí, které leží v katastrálním území \"Číčenice\":\n\n"}
{"id": "111834", "url": "https://cs.wikipedia.org/wiki?curid=111834", "title": "Wine", "text": "Wine\n\nWine (výslovnost ; ) je software vytvářející aplikační rozhraní, které umožňuje chod aplikací pro Microsoft Windows pod jinými (převážně unixovými) operačními systémy. Použitelnost se liší v závislosti na povaze software, nejlepší výsledky lze očekávat u aplikací psaných pro Windows 95 a novější. Tedy 98, 2000, XP, Vista, Windows 7, Windows 8/8.1 a Windows 10. Wine vytvořili v roce 1993 Bob Amstadt a Eric Youngdale.\n\nWine je svobodný software uvolněný pod licencí GNU LGPL. Projekt byl původně distribuován pod licencí MIT, ale kvůli obavám z komerčních verzí, které by svá vylepšení neposkytovaly zpět do Wine, byla od března 2002 licence změněna na GNU LGPL.\n\nNázev Wine je akronym pro Wine Is Not an Emulator, což v češtině znamená \"Wine není emulátor\". Akronym upozorňuje na to, že Wine je pouze soustava API.\n\nPrvní betaverze Wine (verze 0.9) byla uvolněna 25. října 2005 po 12 letech vývoje. Verze 1.0 byla vydána 17. června 2008 po 15 letech vývoje. Vývojový cyklus se ustálil na mnoha menších verzích, které byly vydávány průběžně, zatímco „milníková vydání“ () vycházejí většinou s delším odstupem. Vývojové verze, které jsou určeny pro testery, zkušenější uživatele nebo pro ty, jimž v poslední stabilní verzi například nejde nějaký program určený pro MS Windows pod WINE spustit. Tato vývojová vydání jsou zveřejňována přibližně jednou za 14 dní. Více než 99 % programů určených pro Windows v Linuxu pod WINE funguje, nebo jsou pro ně adekvátní alternativy.\n\nExistují také komerční verze Wine:\n\nWine používá ke spouštění her, programů, a veškerých výstupů zobrazovací jádro Gecko. Ve vývojové verzi Wine 1.7.51 je verze Gecko 2.40, kterou užívá i verze 40.0 prohlížeče Firefox nebo operační systém Firefox OS.\n\nVývojáři Wine zavádějí – po vzoru Linuxu – model „staging tree“, spočívající v dřívějším zařazování některých novinek k testování. Přiblíží se tak více modelu „tržiště“ z díla Katedrála a tržiště.\n\nÚdaje o tržním podílu tohoto softwaru dostupného zdarma je složité získat. Skeptičtější odhady naznačují kolem 3 milionů aktvních uživatelů, přičemž skutečný počet se může pohybovat kolem 60 milionů, nebo i více. Další nesnází při snaze o určení statistiky uživatelské báze je stáří výzkumů, které byly naposledy odhadovány před 5–10 lety. Pokud by navíc platil předpoklad, že většina uživatelů Linuxu (nebo uživatelů operačních systémů desktopových, mobilních, serverových, jež jsou na linuxu postavené) má Wine nainstalovaný, mohl by podíl být v řádech stovek milionů unikátních instalací.\n\nMezi programy s podobným určením, totiž emulace, virtuální stroj, spouštění programů či her určených pro jiný operační systém, nebo k testování softwaru na jiných platformách patří například: Proton, PlayOnLinux, CrossOver, Cedega, SteamOS, VirtualBox, VMware Workstation, QEMU, DOSBox a další.\n\n"}
{"id": "111838", "url": "https://cs.wikipedia.org/wiki?curid=111838", "title": "Obhájce", "text": "Obhájce\n\nObhájce je v trestním řízení právní zástupce osoby, proti které se vede trestní stíhání (obviněný). Obhájcem může být pouze advokát a jeho úkolem je poskytnout obviněnému kvalifikovanou právní pomoc a ve prospěch obviněného využít všechna práva a prostředky, které jsou v právních předpisech zakotveny. Tím je zajišťováno po formální stránce právo na obhajobu, tedy aby obviněný v trestním řízení neutrpěl újmu v důsledku neznalosti práva a zejména procesních předpisů. Aktuální trestní řád České republiky obhájce nezařazuje mezi strany trestního řízení, obhájce totiž nejedná vlastním jménem jako samostatný procesní subjekt, ale vždy vystupuje jménem obviněného.\n\nObhájce si může každý trestně stíhaný svobodně zvolit, nechat se zastupovat v trestním řízení tedy může, ale i nemusí. V některých případech nicméně mít obhájce musí, jde o případy tzv. nutné obhajoby (viz níže). Pokud obviněný osvědčí, že nemá dostatek prostředků, aby si hradil náklady obhajoby, rozhodne soud, že má nárok na obhajobu bezplatnou nebo za sníženou cenu. V takovém případě nese náklady na zvoleného či ustanoveného obhájce stát a po obviněném náhradu vynaložených nákladů nepožaduje.\n\nObhájce pečuje o to, aby byly v řízení náležitě a včas objasněny skutečnosti, které obviněného zbavují viny nebo jeho vinu zmírňují. Již od přípravného řízení je oprávněn za obviněného činit návrhy (důkazní i procesní), podávat žádosti a opravné prostředky, nahlížet do spisů a být přítomen při vyšetřovacích úkonech, jejichž výsledek může být použit jako důkaz v řízení před soudem, ledaže by provedení úkonu nebylo možno odložit a zajistit včasné vyrozumění. Při výslechu obviněného a svědků může vyslýchaným klást otázky, kdykoliv v průběhu úkonu může klást námitky proti způsobu jeho provádění. V řízení před soudem se účastní všech úkonů, kterých se může účastnit obviněný, tedy zejména hlavního líčení a veřejného zasedání. Je-li obviněný omezen ve své svéprávnosti, může obhájce vykonávat svá oprávnění i proti jeho vůli.\n\nPrimárně si obviněný může v kterékoliv trestní věci sám zvolit jako obhájce jakéhokoliv advokáta (či advokáty) podle svého výběru. Možnost volby je omezena pouze tím, že obhájcem nesmí být advokát, který je v řízení, v němž by měl vykonávat obhajobu, sám v postavení obviněného, svědka, zúčastněné osoby, znalce nebo tlumočníka. Pokud si obhájce nezvolí sám obviněný, může tak učinit jeho zákonný zástupce, osoba blízká nebo zúčastněná osoba.\n\nObviněný či jiná osoba, která mu obhájce zvolila, nese takto vzniklé náklady na právní pomoc (odměna advokáta a náhrada hotových výdajů). Pokud trestní stíhání nebylo vedeno důvodně, lze se následně domáhat náhrady nákladů vynaložených na obhajobu cestou odpovědnosti státu za nezákonné rozhodnutí a nesprávný úřední postup.\n\nV některých případech obviněný podle trestního řádu musí mít obhájce, a proto pokud si ho nezvolí sám nebo mu není zvolen oprávněnou osobou, je mu ustanoven soudcem ze seznamu advokátů vedeného u příslušného okresního soudu. Běžně se hovoří o obhájci \"ex offo\" (z latinského \"ex officio\" – z úřední povinnosti). Obviněný musí mít vždy obhájce např. je-li ve vazbě, ve výkonu trestu odnětí svobody, je-li zbaven způsobilosti k právním úkonům či je jeho způsobilost k právním úkonům omezena, je-li vedeno řízení proti uprchlému, je-li vedeno trestní řízení pro trestný čin, u kterého trestní zákon stanoví trest odnětí svobody, jehož horní hranice převyšuje 5 let. Obhájce musí vždy mít i mladistvý obviněný.\n\nUstanovenému obhájci odměnu a náhradu hotových výdajů platí stát. Pokud byl obviněný pravomocně uznán vinným je následně rozhodnuto o jeho povinnosti vynaložené prostředky nahradit státu a jsou po něm vymáhány.\n"}
{"id": "111840", "url": "https://cs.wikipedia.org/wiki?curid=111840", "title": "Hrad Šimabara", "text": "Hrad Šimabara\n\nHrad Šimabara (: 島原城; \"Šimabara-džó\") leží v Šimabaře v prefektuře Nagasaki v Japonsku.\n\nPůvodní hrad byl postaven v roce 1624. Jeho dnešní podoba pochází z roku 1964.\n\nPětiposchoďová, zářivě bílá budova je protikladem černého hradu Kumamoto v sousední prefektuře Kumamoto.\n"}
{"id": "111841", "url": "https://cs.wikipedia.org/wiki?curid=111841", "title": "Víceleté gymnázium", "text": "Víceleté gymnázium\n\nVíceleté gymnázium je druh gymnázia, na které je možné nastoupit už v průběhu základní školy. \n\nRoku 1849 vzniklo v Rakousku osmileté gymnázium a šestiletá reálná škola. V Československu za první republiky na\ngymnáziích studovala pouze 2 % dětí v daném věku. Roku 1948 došlo ke zrušení víceletých gymnázií. Po roce 1989 byla v Česku znovu zavedena osmiletá a šestiletá víceletá gymnázia, protože ve společnosti převládalo vysoké mínění o předválečných gymnáziích. Vyspělé státy západní Evropy ale tou dobou vykazovaly zřetelnou tendenci k inkluzi ve školství. Roku 1996 experti OECD doporučili vládě, aby víceletá gymnázia zrušila, ale vláda Václava Klause (ODS) doporučení nerealizovala. Ministr školství Eduard Zeman (ČSSD) se ale neúspěšně snažil o jejich zrušení.\n\nVíceletá gymnázia nejsou ve Francii či Velké Británii. Jsou však například v Německu.\n\nStejně jako čtyřletá gymnázia, tak i víceletá gymnázia jsou určena pro nadanější studenty, u kterých se předpokládá budoucí vysokoškolské studium. Jelikož je na studenty víceletých gymnázií vyvíjen větší tlak dříve, ve vyšších ročnících mají často náskok v učivu (nejčastěji v přírodních vědách, jako je fyzika nebo matematika) před studenty ekvivalentní třídy čtyřletého gymnázia.\n\nŽáci základních škol nastupují na gymnázium do 6. třídy (prima) , 8. třídy (tercie) nebo do 1. ročníku (kvinta).\n\nMnohdy je možné na gymnázium nastoupit jak v průběhu, tak i na konci základní školy. Pro oddělení studentů víceletého a čtyřletého gymnázia se pak pro třídy víceletého gymnázia zavádí zvláštní značení:\n\n\n\nExistovala také sedmiletá gymnázia, zrušena byla od školního roku 1996/97.\n\nNěkteří odborníci a některé politické strany odporují této formě vzdělání. Jejich argumenty obsahují tvrzení, že víceletá gymnázia jednak odvádějí nadané žáky druhých stupňů základních škol a snižují tak kvalitu a společenské hodnocení této formy vzdělání. Zároveň ve větších městech s větším počtem gymnázií přebírají víceletá gymnázia nadané studenty gymnáziím čtyřletým. Odpůrci víceletých gymnázií též tvrdí, že dochází k předčasné selekci. A že jde o jistý způsob elitářství.\n\nParadoxně však způsob přijímacích zkoušek na střední školy přispívá k tomu, že řada žáků základních škol se bojí, že by v přijímacích zkouškách v deváté třídě neuspěli, a tak přejdou na střední školu, jakmile se jim taková možnost naskytne poprvé.\n\nMezi zastánce víceletých gymnázií patří jiní odborníci, rodiče studentů víceletých gymnázií. Jejich argumenty jsou vyšší kvalita výuky, péče o talenty na víceletých gymnáziích a skutečnost, že existence víceletých gymnázií je výzvou pro základní školy, aby zkvalitnily svou výuku.\n\nStudie Jany Strakové ze Sociologického ústavu Akademie věd v roce 2010 zjišťuje vliv víceletého školství na vzdělávání. Mezi její závěry patří:\n\nV 70. letech 20. století Finsko zrušilo víceletá gymnázia a nyní má jeden z nejlepších vzdělávacích systémů na světě.\n\nV roce 2010 byli krajští radní pověřeni vyřešením problému s dopady demografického vývoje na střední školy. Některé kraje (Jihomoravský, Vysočina) proto plánovaly masivní rušení zejména gymnázií nebo jejich sloučení s jinými středními školami. Tyto kroky byly mnohdy podpořeny nejasnými studiemi, proti nimž se stavělo velké množství zastánců. V žádném z krajů nakonec ke slučování škol a rušení víceletých gymnázií nedošlo.\n\n\n"}
{"id": "111842", "url": "https://cs.wikipedia.org/wiki?curid=111842", "title": "Zúčastněná osoba", "text": "Zúčastněná osoba\n\nZúčastněnou osobou se v trestním řízení rozumí ten, jehož věc má být či byla zabrána. Jde o osobu odlišnou od obviněného a má postavení \nstrany trestního řízení. \n\nZúčastněná osoba má právo být přítomna při hlavním líčení a veřejném zasedání, v jejich průběhu může činit návrhy (např. důkazní), klást otázky vyslýchaným osobám a musí jí být poskytnuta možnost se k věci vyjádřit (přednést závěrečnou řeč). Dále může nahlížet do spisů a podávat opravné prostředky proti rozhodnutím, která se jí dotýkají. \n\nV průběhu trestního řízení zúčastněná osoba může obviněného (obžalovaného) do určité míry procesně podpořit. Pokud tak neučinil obviněný sám, může mu zúčastněná osoba zvolit obhájce. V odvolacím a dovolacím řízení se mezi nimi uplatňuje pravidlo tzv. \"beneficia cohaesionis\" (prospívá-li důvod, z něhož bylo rozhodnuto ve prospěch zúčastněné osoby, také obžalovanému, rozhodne soud též v jeho prospěch a naopak).\n\nOrgány činné v trestním řízení jsou povinny zúčastněnou osobu o jejích právech poučit a poskytnout jí možnost jejich uplatnění. Zúčastněná osoba se může nechat zastupovat zmocněncem.\n"}
{"id": "111848", "url": "https://cs.wikipedia.org/wiki?curid=111848", "title": "Jean Reno", "text": "Jean Reno\n\nJean Reno (vlastním jménem Juan Moreno y Herrera Jiménez, někdy též Juan Moreno y Jederique Jiménez, * 30. července 1948) je francouzský herec španělského původu. Hrál v mnoha úspěšných filmech nejen z produkce Hollywoodu, ale rovněž i evropské provenience (např. \"Tygr a sníh\" – \"The Tiger and The Snow\" z roku 2005).\n\nReno se narodil ve městě Casablanca (tehdy Francouzské Maroko) andaluzským rodičům, kteří do severní Afriky utekli před diktaturou Francisca Franca. Když bylo Jeanovi 12 let, přestěhovala se jeho rodina do Francie.\n\nRenova kariéra začala ve francouzských snímcích – objevoval se především ve filmech Luca Bessona, z nichž tři \"Magická hlubina\" (\"The Deep Blue\", 1988), \"Brutální Nikita\" (\"Nikita\", 1990) a \"Léon\" (1994) přinesly Renovi velkou slávu.\n\nZazářil ve velkolepých amerických snímcích jako \"Francouzský polibek\" (\"French Kiss\", 1995), \"\" (1996), \"Ronin\" (1998), Godzilla (1998), přičemž však nezanedbával ani tvorbu francouzskou: \"Návštěvníci\" (\"The Visitors\", 1993) a \"Purpurové řeky\" (\"The Crimson Rivers\", 2000). V roce 2006 obsadil jednu z hlavních rolí v remaku filmu \"Růžový panter\" (\"Pink Panther\"), kde si zahrál kolegu inspektora Clouseaua (Steve Martin). V témže roce ztvárnil i kapitána Bezu Fache ve snímku \"Šifra mistra Leonarda\" (\"The Da Vinci Code\").\n\nReno se rovněž podílel na tvorbě druhé řady populární série pro PlayStation 2 – \"Onimusha\" (\"\"), kde s oblibou ztvárnil protagonistu \"Jacquese Blanca\" a jeho francouzským dialogům propůjčil svůj hlas.\n\nObjevil se také v televizním reklamním spotu společnosti UPS.\n\n29. července 2006 se na radnici v jihofrancouzském Les Baux-de-Provence oženil s pětatřicetiletou modelkou a herečkou Zofií Boruckou. V roce 2009 se jim narodil syn Cielo a v roce 2011 syn Dean.\nV minulosti byl ženatý již dvakrát, z každého manželství má dvě děti. Se svoji první ženou Geneviève má dceru Sandru (1978) a syna Mickaela (1980). S druhou manželkou, modelkou Nathalií Dyszkiewiczovou má syna Toma (1996) a dceru Serenu (1998). Reno má sídla v Paříži, Malajsii a Los Angeles.\n\n\n"}
{"id": "111851", "url": "https://cs.wikipedia.org/wiki?curid=111851", "title": "GNU Debugger", "text": "GNU Debugger\n\nGNU Debugger ([gnuː diːˈbagə(r)]; zkráceně GDB) je standardní nástroj na hledání chyb v software (tzv. debugger). Je součástí projektu GNU. GDB podporuje mnoho unixových operačních systémů a programovacích jazyků (například C, C++ nebo Fortran).\n\nGDB původně napsal Richard Stallman v roce 1988 v rámci projektu GNU. Mezi lety 1990 a 1993 ho spravoval John Gilmore zatímco pracoval pro Cygnus Solutions. Nyní je spravován komisí (GDB Steering Committee) jmenovanou Free Software Foundation.\n\nGDB nabízí široké zázemí pro sledování a úpravu počítačových programů. Uživatel může sledovat a upravovat hodnoty programových vnitřních proměnných a volat jednotlivé funkce programu nezávisle na jeho normálním chování.\nGDB je stále aktivně vyvíjen. Například verze 7.0 nově obsahuje podporu pro Python. Od této verze je dostupné také tzv. „vratné ladění“ – vždy je dostupná možnost návratu o krok zpět, díky čemuž je snadnější zjistit, na čem program spadl a co přesně se stalo.\n\nGDB podporuje mimo jiné tyto procesory (stav z roku 2003): Alpha, ARM, H8/300, System/370, System/390, X86 a X86-64, IA-64 (Itanium), MC68k, MIPS, PA-RISC, PowerPC, SuperH, SPARC, VAX.\n\nGDB nabízí ‚vzdálený režim‘ používaný pro ladění embedded systémů. Vzdálený režim znamená, že GDB běží na jednom počítači a laděný program na jiném. GDB komunikuje se vzdáleným systémem pomocí GDB protokolu na sériové lince nebo pomocí TCP/IP.\n\nStejný režim je také použitý v KGDB pro ladění Linuxových jader na úrovni strojového kódu s gdb.\nKGDB umožňuje vývojářům ladit kernel naprosto stejným způsobem, jako se ladí běžná aplikace. Díky tomuto vývojáři mohou kdekoliv v kódu umístit breakpoint, krokovat jednotlivé řádky kódu a sledovat proměnné. Na architekturách, které při ladění poskytují hardwarové registry, lze nastavit sledování tak, aby se při přístupu do určité části paměti vyvolal breakpoint.\nKGDB neumožňuje běh na laděném systému, proto vyžaduje přídavný stroj, který je připojený k testovanému systému pomocí sériového kabelu nebo ethernetu. U FreeBSD je možné k propojení použít ještě FireWire s DMA.\n\nDebugger neobsahuje vlastní grafické uživatelské rozhraní a standardně nabízí pouze textové.\nNa tomto principu bylo vytvořeno několik předních ladících nástrojů, jako jsou Xxgdb, Data Display Debugger (DDD), Nemiver, KDbg, Xcode debugger, GDBtk/Insight a HP Wildebeest Debugger GUI (WDB GUI). Grafickou nadstavbu nabízí až vývojová prostředí třetích stran: Codelite, Code::Blocks, Dev-C++, GNAT Programming Studio (GPS), KDevelop, Qt Creator, MonoDevelop, Eclipse, NetBeans a VisualStudio. Pro GDB bylo vytvořeno několik grafických nadstaveb (DDD, KDbg, Nemiver či novější gdbgui).\n\nProgram je spuštěn. Po objevení příčiny vyvolání chyby segmentation fault je program opraven. Opravený program je pak rekompilován pomocí GCC a poté spuštěn.\n\nDomácí stránka GDB\nGDB dokumentace – více než 400 stran (anglicky)\n"}
{"id": "111854", "url": "https://cs.wikipedia.org/wiki?curid=111854", "title": "G.729", "text": "G.729\n\nG.729 je úsporný hlasový kodek, který umožňuje efektivněji využít limitované pásmo pro přenos hlasu po počítačové síti (IP telefonie). Běžně je pro hovor vyčleněno pásmo o šířce 64 kbit/s např. kodek G.711 (8 kHz, 8 bitů, ISDN a PCM tedy standardní digitální telefonní síť). Kodek G.729 umožňuje toto pásmo snížit na šířku 8 kbit/s.\n"}
{"id": "111857", "url": "https://cs.wikipedia.org/wiki?curid=111857", "title": "Šindel", "text": "Šindel\n\nŠindel je jednou z tradičních střešních krytin lidových staveb. Jedná se o dřevěnou destičku břitovitého tvaru, širokou 8 až 15 a dlouhou 50 až 60 cm. Tloušťka je asi 1,5 až 2,5 cm. Jedna strana je opatřena drážkou a na druhé straně je břit.\n\nDíky nepřerušeným dřevním vláknům u štípaného šindele je zamezeno vzlínání vody do šindele, dochází k rychlejšímu odtoku vody ze střechy a také je proti řezanému šindeli pevnější.\n\nŘezaný šindel je vyráběn z prken, řezaných po délce kmene. Nelze vyrábět řezaný šindel s vlastnostmi štípaného, vždy se jedná o pouhou atrapu.\nPro dlouhou životnost šindele je nezbytná impregnace šindele a jeho povrchová údržba, kdy je nutné opakovat nátěry v periodě cca 8 let. O trvanlivosti a odolnosti materiálu jasně vypovídá skutečnost, že jsou s ním obkládány dodnes stavby v drsných horských podmínkách, kde beton selhává.\nJeden čtvereční metr šindelové krytiny váží podle způsobu pokládání 15 až 25 kg. Používá se jednoduché nebo dvojité krytí. U dvojitého krytí se šindele pokládají tak, že následující překrývá polovinu předchozího, čímž ve všech místech je alespoň dvojitá vrstva, která lépe odolává průniku vody (zejména první déšť po delším suchu, kdy se dřevo stáhne a mezi břitem a drážkou vzniknou drobné spáry). Vzdálenost mezi jednotlivými krokvemi bývá až dva metry (u pálené krytiny bývá do jednoho metru). Životnost může být při kvalitním položení a vhodné údržbě až 60 let.\n\nAž do 19. století měla šindelovou střechu převážná většina budov, zámky, hrady a kostely nevyjímaje. V souvislosti s požárními předpisy se však starý šindel překrýval břidlicí a později eternitem. Ještě dnes mnoho domů ve městech má původní šindelovou krytinu pod novějším krytím.\n\nVýrobou a údržbou šindelových střech se zabývá dnes již téměř zaniklé truhlářské a tesařské řemeslo šindelářství. V současnosti se jedná spíše o luxusní a památkovou záležitost, protože většina umělých krytin nedosahuje kvality a tedy i ceny šindelové krytiny, kterou lze vykrýt všechny tvary, které si na střeše můžete vymyslet bez kousku oplechování.\n\nK dřívější ruční výrobě štípaných šindelů bylo potřeba jen několik málo nástrojů. Ke štípání materiálu byla potřeba sekera s palicí, k obřezání poříz, na zhotovení drážky pak fugovník. Většina výrobního procesu probíhala na dřevěné přichycovací stolici zvané na Valašsku strýc.\n\n\n"}
{"id": "111860", "url": "https://cs.wikipedia.org/wiki?curid=111860", "title": "Komplexní sloučenina", "text": "Komplexní sloučenina\n\nKomplexní sloučenina (nebo také \"koordinační sloučenina\") je chemická sloučenina, která obsahuje alespoň jednu koordinačně-kovalentní vazbu. Často se jedná o sloučeniny přechodných kovů s Lewisovými bázemi. Obor chemie, který se zabývá těmito sloučeninami, se nazývá koordinační chemie.\n\n\nPro určení struktury koordinační sloučeniny je důležitá znalost koordinačního čísla, což je počet σ vazeb mezi centrálním atomem a ligandy. Toto číslo odpovídá počtu ligandů pouze v případě jednovazných (\"monodentátních\") ligandů. Hodnota koordinačního čísla běžných komplexů se pohybuje mezi dvěma a devíti, ale např. u lanthanoidů můžeme pozorovat i vyšší koordinační čísla. Maximální koordinační číslo je dáno elektronovou konfigurací centrálního atomu, poměrem velikostí ligandu a centrálního atomu, vlivem náboje centrálního atomu a počtem volných vazebných orbitalů centrálního atomu.\n\nDíky elektronovým efektům jako je Jahn-Tellerův efekt jsou některá geometrická uspořádání stabilnější než jejich alternativy, např. pro některé sloučeniny je trigonální prisma výhodnější než oktaedrická struktura.\n\n\"Struktura základních koordinačních čísel je popsána níže, rozsáhlejší článek pojednávající o tomto je koordinační číslo. Některé ligandy mají vžité zkratky, které se ve vzorcích používají, jejich význam je uveden na stránce o názvosloví koordinačních sloučenin.\"\n\nKoordinační číslo 2\n\nToto číslo je známo pouze u komplexů Cu, Ag, Au a Hg, které mají plně zaplněné d-orbitaly. Struktura těchto komplexů je lineární. Typickým příkladem je kation diamminostříbrný [Ag(NH)], který je na obrázku.\nKoordinační číslo 3\n\nToto koordinační číslo je velmi vzácné. Je známé jen u některých komplexů s objemnými ligandy jako je například [Cu{SC(NH)}]. Z komplexů s jednoduššími ligandy je toto koordinační číslo známo pouze u trijodidortuťnatého aniontu [HgI] v kombinaci s vhodným kationtem (na obrázku). Tvar komplexu je rovnostranný trojúhelník. U některých komplexů je toto koordinační číslo pouze zdánlivé - například [CuCl] je ve skutečnosti polymerní koordinační číslo 4.\nKoordinační číslo 4\n\nToto koordinační číslo je druhé nejběžnější a odpovídá mu tetraedrické a čtvercové uspořádání koordinační sféry. Výběr mezi oběma geometriemi závisí do určité míry na elektronové konfiguraci centrálního atomu.\n\nJestliže jde o atom se sféricky symetrickou elektronovou konfigurací (elektrony jsou pravidelně uspořádány kolem jádra), pak se budou ligandy snažit uspořádat tak, aby byly co nejdále od sebe. Tomu odpovídá tetraedrické uspořádání. Tato situace nastává u komplexů s a p-prvků (např. [BF]) a u těch d-prvků, které buď dosáhly skupinového oxidačního čísla (všechny orbitaly prázdné, např. Mn - MnO), nebo mají konfiguraci d příp. d (symetrické konfigurace, např. Fe, Cu - [Cu(py)], Ni - [Ni(CO)]).\n\nCentrální atomy s jinou konfigurací budou preferovat čtvercové uspořádání komplexů. Platí to především pro konfiguraci d (Pd, Pt), která ve většině případů vede ke čtvercovému uspořádání (výjimku tvoří Ni, který tvoří běžně také tetraedrické komplexy). Čtvercové uspořádání ovšem vyžaduje alespoň jeden volný d orbital pro hybridizaci dsp.\n\nJsou-li rozdíly v energii mezi čtvercovým a tetraedrickým uspořádáním malé (např. u\nněkterých komplexů Ni nebo Cu), mohou existovat komplexy v obou geometriích nebo může mezi oběma docházet k vzájemné přeměně - (NH)[CuCl] je čtvercový a Cs[CuBr] je přibližně tetraedrický. Čtverec a tetraedr jsou pak spíše extrémními možnostmi uspořádání ligandů a skutečný tvar leží někde mezi nimi. Tento jev se nazývá konformační izomerií a je o něm pojednáno níže.\nKoordinační číslo 5\n\nKoordinační číslo 5 bylo dříve považovalo za vzácné. Dnes jsou známy komplexy s tímto koordinačním číslem od všech centrálních atomů s konfigurací od d do d. Tomuto koordinačnímu číslu odpovídají dvě mezní struktury – čtvercová pyramida ([VO(acac)]) a trigonální bipyramida. Jelikož energie přeměny jedné limitní struktury v druhou je často malá, má většina komplexů strukturu odpovídající přechodu mezi oběma geometriemi. Mnohé sloučeniny s pětivazným centrálním atomem se chovají způsobem, který označujeme jako fluxionální. To znamená, že existují ve dvou nebo více chemicky ekvivalentních\nstrukturách, které přecházejí jedna v druhou takovou rychlostí, že je nelze vzájemně\nrozlišit fyzikálním měřením.\n\nUrčitou výjimkou u tohoto koordinačního čísla jsou komplexy (především Ni a Co) s tzv. „tripod“ ligandy, např. P(CHCHPR), které si svou strukturou vynucují jednoznačně tvar trigonální bipyramidy.\nKoordinační číslo 6\n\nToto koordinační číslo je nejběžnější a odpovídá mu oktaedrické a trigonálně prizmatické uspořádání koordinační sféry. Komplexy jsou výhradně oktaedrické. Právě na těchto komplexech Alfred Werner obhajoval svou teorii o koordinačních sloučeninách. Podařilo se připravit pouze několik trigonálně prizmatických komplexů - např. [Re(SCPh)].\n\nV reálných komplexech je oktaedr vždy nějakým způsobem deformován. I pokud se jedná o komplex s homogenní koordinační sférou (např. šest stejných ligandů), dochází k deformacím vlivem tzv. Jahn – Tellerova efektu. Ten je způsoben nerovnoměrným rozložením elektronů centrálního atomu.\n\nExistují v podstatě tři typy deformací pravidelného oktaedru: protažení nebo stlačení ve směru dvou protilehlých vrcholů, protažení nebo stlačení ve směru dvou protilehlých stěn a vzájemná rotace dvou protilehlých stěn. Poslední deformace vede v krajním případě až k tvaru trigonální prizma.\nKoordinační číslo 7\n\nTomuto koordinačnímu číslu odpovídají tři základní prostorová uspořádání : pentagonální bipyramida ([ZrF] a [HfF]) a očepičkované trigonální prizma ([NbF] a [TaF]) a očepičkovaný oktaedru ([NbFO]) (sedmý ligand je umístěn nad některou ze stěn trigonálního prizmatu a oktaedru).\n\nPodobně jako u všech dalších vyšších koordinačních čísel je rozdíl energií mezi těmito uspořádáními velmi malý a o konkrétním tvaru rozhodují především sterické požadavky ligandů.\nKoordinační číslo 8\n\nNejpravidelnějším uspořádáním pro koordinační číslo 8 je krychle, přesto se s tímto tvarem u komplexů prakticky nesetkáme. Díky vzájemnému odpuzování ligandů dochází k deformacím, které vedou na tvar dodekaedru ([ZrF] a [Mo(CN)] nebo čtvercového antiprizmatu ([TaF] a [ReF]) (krychle s horní stěnou pootočenou o 45°). Rozdíl energií mezi těmito uspořádáními je velmi malý a o konkrétním tvaru rozhodují především sterické požadavky ligandů.\nKoordinační číslo 9\n\nVětšina komplexů s tímto koordinačním číslem má tvar trojbokého hranolu, kde nad každou ze tří svislých stěn je umístěn další ligand (na obrázku) ([ReH]) (jde v podstatě o trigonální prizma, které má nad každou ze svých stěn ještě jeden ligand). Existují i jiná uspořádání, ale mnohá z nich jsou velmi nepravidelná.\nKoordinační čísla větší než 9\n\nTato koordinační čísla nejsou běžná a vyskytují se především u lehčích lanthanoidů a aktinoidů. Tedy u atomů s dostatečně velkým atomovým poloměrem. Navíc je nutné soudit, že k dosažení takto vysokých koordinačních čísel jsou nutné f-orbitaly. Pro koordinační číslo 10 existuje komplex [La(HO)edta], pro koordinační číslo 11 [La(dapbah)(NO)], pro koordinační číslo 12 [Ce(NO)]. Vyšší koordinační čísla již nejsou ani mezi lanthanoidy a aktinoidy častá, ale vyskytují až do koordinačního čísla 16.\n\nU komplexních sloučenin je izomerie velmi častým jevem. Jsou to sloučeniny se stejným chemickým složením, ale rozdílnou strukturou. Můžeme rozlišit několik základních typů tohoto jevu:\nKonformační izomerie přichází v úvahu pro každé koordinační číslo vyšší než 3 a jakoukoliv jemu odpovídající geometrii. Izomery se navzájem liší pouze svou stereochemií. Např. existuje [NiBr(PEtPh)], který byl připraven jako zelený tetraedrický i jako žlutý čtvercový komplex. Konformační izomery musí mít srovnatelnou stabilitu a aby je bylo možné od sebe oddělit, musí existovat dostatečně vysoká energetická bariéra pro jejich vzájemnou přeměnu.\n\nGeometrická izomerie vzniká u komplexů, jejichž koordinační číslo je větší než 3. S geometrickou izomerií se nejčastěji setkáváme u čtvercových a oktaedrických\nkomplexů. V těch mohou ligandy (resp. jejich donorové atomy) obsadit sousední (cis) nebo protilehlé vrcholy (trans). U oktaedrických komplexů typu [Mab] mohou navíc existovat dvě geometrické formy lišící se polohou trojice donorových atomů. Ty mohou obsadit buď vrcholy jedné stěny oktaedru (faciální uspořádání), nebo tři polohy na „obvodu“ oktaedru (meridionální uspořádání). Čtvercové komplexy se čtyřmi různými ligandy pak mohou existovat ve třech geometricky izomerních formách.\nOptická izomerie vzniká u opticky aktivních látek. Optické izomery (tzv. enantiomery nebo antipody) můžeme očekávat u takových látek, v jejichž struktuře není žádný prvek symetrie kromě identity (nemají osu, rovinu ani střed symetrie). Takové látky, které nazýváme chirální nebo asymetrické, se mohou vyskytovat ve dvou formách, které se k sobě mají jako předmět a jeho obraz v zrcadle (nebo jako levá a pravá ruka). Takové dva izomery vypadají na první pohled zcela stejně, ovšem nelze je žádným otáčením a posunováním ztotožnit.\n\nVýznamnou vlastností chirálních látek je jejich schopnost otáčet rovinu polarizovaného světla– jsou tzv. opticky aktivní. Enantiomery mají téměř všechny fyzikální a chemické vlastnosti stejné. Liší se pouze tím, že otáčejí rovinu polarizovaného světla (světlo, jehož vlny „kmitají“ jen v jednom směru) každý na jinou stranu. Podle toho se označují jako levotočivé (dříve označované l nebo -) a pravotočivé (d nebo +). Obě formy se také\nmírně liší v indexu lomu a schopností absorbovat záření. Směs obou enantiomerů v molárním poměru 1 : 1 neotáčí rovinu polarizovaného světla a nazývá se racemická směs (racemát). Absolutní konfiguraci lze určit jedině kompletní rentgenostrukturní analýzou.\n\nOptické izomery existují u čtvercových, tetraedrických a oktaedrických komplexů. U čtvercových komplexů je optická izomerie vzácná a může nastat pouze v případě vhodně nesymetrických ligandů. U tetraedrických komplexů by bylo možné očekávat větší rozšíření optické izomerie, protože každý tetraedrický komplex se čtyřmi různými ligandy musí být opticky aktivní. Takovéto komplexy je však obtížné připravit a tak i v tomto případě byly připraveny opticky aktivní látky pouze s vhodnými bidentátními ligandy. Nejčastěji se ovšem optická aktivita projevuje u oktaedrických komplexů. V podstatě každý oktaedrický komplex typu [M(aa)] nebo cis-[M(aa)L] (kde aa je bidentátní ligand) může existovat ve dvou zrcadlově převrácených formách.\n\nPokud je ligand v takovém komplexu sám o sobě opticky aktivní (např. 1,2-propandiamin), pak se počet možných optických izomerů samozřejmě zvyšuje. Izomerům se v takovém případě říká diastereoizomery. Ty už se mohou lišit i jinými vlastnostmi, např. rozpustností, stabilitou,…\nIonizační izomerie vzniká, jestliže izomery poskytují v roztoku různé ionty. Příkladem dvojice ionizačních izomerů jsou [Pt(NH)Cl]Br a [Pt(NH)Br]Cl nebo [Co(NH)(SO)]Br a [Co(NH)Br]SO.\n\nHydrátová izomerie vzniká při rozdílné přítomnosti vody vázané uvnitř a mimo koordinační sféru. Typickým příkladem je CrCl.6HO, který existuje ve třech formách: [Cr(HO)]Cl (fialový), [Cr(HO)Cl]Cl.HO (světle zelený) a [Cr(HO)Cl]Cl.2 HO (temně zelený).\n\nVazebná izomerie vzniká, když se v komplexu váže ligand s větším počtem donorových atomů, které přitom nemůže použít současně (ambidentátní ligandy). Při tom může teoreticky nastat situace, že se váže v jinak stejných sloučeninách jiným donorovým atomem. Případy, kdy jsou takové izomery izolovatelné, jsou řídké a omezují se v podstatě na komplexy NO a SCN. Příklady vazebných izomerů jsou dvojice [Co(en)(NO)], [Co(en)(ONO)] a [Pd(PPh)(NCS)], [Pd(PPh)(SCN)]. Abychom odlišili způsob vazby ligandů, uvádí se koordinovaný donorový atom ve vzorci jako první. Odlišují je též od sebe odlišným názvem nebo vyznačením donorového atomu. NO nazývá se nitro, ONO nitrito, NCS N-thiokyanato a SCN S-thiokyanato.\n\nKoordinační izomerie vzniká ve sloučeninách složených z komplexního kationtu i aniontu, který se může měnit rozdělením ligandů mezi oběma ionty, např. [Co(en)][Cr(CN)] a [Cr(en)][Co(CN)] nebo [Pt(NH)][PtCl] a [Pt(NH)Cl][PtCl]. Izomery se v tomto případě liší fyzikálně-chemickými vlastnostmi.\n\nPolymerační izomerie není izomerií v pravém slova smyslu. Některé komplexy existují ve formách jednoduchých (monomerních) a také jako dimery nebo trimery. Takové látky mají stejný sumární vzorec, ale liší se molekulovou hmotností. Např. látka sumárního vzorce [Pt(NH)Cl] existuje ve dvou monomerních formách (cis a trans), ale také jako dimer [Pt(NH)][PtCl] a trimer [Pt(NH)Cl][PtCl].\n\nLátka je obecně barevná, pokud je schopna své vnitřní energetické přechody, vyžadující jisté množství energie dodané v podobě kvanta viditelného světla, vyzářit v podobě viditelného světla. Energie světelného kvanta E je dána rovnicí :\n\nkde h je Planckova konstanta a ν frekvence.\nPokud je látka schopna absorbovat určitou oblast vlnových délek viditelného světla (určitou „barvu“), pak se na bílém světle jeví zbarvena tzv. doplňkovou (komplementární) barvou, v jejímž spektru absorbované vlnové délky chybí. Doplňková barva se určuje pomocí diagramu chromaticity (na obrázku), doplňková barva (námi viditelná) je naproti barvě absorbované. Barevné komplexní sloučeniny tedy musí absorbovat vlnové délky viditelného světla, tedy v rozsahu asi 380 – 770 nm. Energie tohoto záření ovšem nepostačuje na přechod elektronu do orbitalu s vyšším kvantovým číslem (např. 3d→ 4p), proto je nutné předpokládat méně energeticky náročné elektronové přechody. Ukázalo se (zjednodušeně řečeno), že takovými vhodnými přechody mohou být tzv. d-d přechody elektronů mezi různými energetickými hladinami rozštěpených d-orbitalů, které zavedla teorie krystalového pole. Existuje relativně jednoduchá souvislost mezi vlnovou délkou nebo energií absorbovaného záření a silou ligandového pole komplexů – tedy energetickým rozdílem mezi rozštěpenými d-orbitaly. Čím vyšší síla ligandového pole, tím vyšší energii vyžaduje přeskok elektronu a tím kratší vlnovou délku světla komplex absorbuje. Změna zbarvení komplexu vlivem různých ligandů je základem dříve zmíněné spektrochemické řady, kde jsou ligandy seřazeny v podstatě podle klesající vlnové délky světla absorbovaného příslušnými komplexy. Závěrem je třeba zmínit, že barva komplexu není dána pouze absorbováním záření při d-d přechodech elektronů centrálního atomu. Energii viditelného záření mohou odpovídat i přechody elektronů centrálního atomu do prázdných orbitalů ligandu nebo naopak (absorpční pásy přenosu náboje, tzv. CT-přechody „charge transfer).\n\nStabilitou komplexních sloučenin se rozumí jejich odolnost vůči rozpadu na volný centrální atom a ligandy. Lze ji také chápat jako snadnost vzniku komplexu z centrálního atomu ligandu (platí zcela obecně, že stabilnější sloučeniny snadněji vznikají). Stabilita komplexních sloučenin se nejčastěji studuje a posuzuje v jejich vodných roztocích. V tomto případě ale při vzniku komplexu jde spíše o náhradu molekul vody komplexního aquaiontu za jiný ligand. Rozpad komplexu je naopak náhrada ligandu molekulou vody.\n\nTuto skutečnost je dobré mít na paměti i když se voda v běžném zápisu konstanty stability vypouští. Tato rovnice se v běžném zjednodušeném tvaru uvádí :\n\nČíselně lze celkovou stabilitu komplexu vyjádřit jako převrácenou hodnotu rovnovážné konstanty disociační reakce. Komplexy ve skutečnosti nedisociují najednou stejně jako najednou nevznikají. Mohou odštěpovat (nebo vázat) ligandy postupně po jednom a vzniklé „meziprodukty“ mohou být také stabilní. Pro jednotlivé stupně odštěpování ligandů lze samozřejmě také vyjádřit konstanty stability. Jako příklad výpočtu konstanty stability (viz obrázek) použijeme postupnou koordinaci chloridových aniontů na železitý kationt. Celková konstanta stability se poté spočítá jako součin jednotlivých dílčích (konsekutivních) konstant (hranaté závorky ve výrazu znamenají rovnovážné koncentrace).:\n\nPro jeden konkrétní komplex vždy platí, že konsekutivní konstanty stability postupně klesají s množstvím ligandů, tedy K > K >…> K Tento pokles je celkem snadno pochopitelný. Konsekutivní konstanty stability se týkají vždy odštěpení pouze jednoho ligandu z komplexu. Čím více ligandů bude vázáno na centrální atom (čím větší bude n), tím snadněji se jeden z nich může odštěpit. Vysvětlení lze podat i tak, že čím je více ligandů k odštěpení, tím roste pravděpodobnost, že se jeden z nich skutečně odštěpí a tím je tedy menší příslušná konsekutivní konstanta stability.\n\nHodnoty konstant stability komplexů jsou ovlivňovány řadou faktorů, které lze zhruba shrnout do tří následujících skupin.\n\n\n\n\n\n"}
{"id": "111863", "url": "https://cs.wikipedia.org/wiki?curid=111863", "title": "Castle Bravo", "text": "Castle Bravo\n\nCastle Bravo je krycí jméno doposud nejsilnějšího amerického testu termonukleární zbraně, který byl proveden 1. března 1954 na atolu Bikini na Marshallových ostrovech Spojenými státy. Byl to první test z dlouhé série testů nukleárních zbraní v rámci operace Castle. Neočekávaný radioaktivní spad z výbuchu zasáhl posádku japonského rybářského člunu a vyvolal silný mezinárodní odpor proti atmosférickým termonukleárním testům, test měl být původně tajný.\n\nNa rozdíl od dříve používaného tekutého deuteria, které bylo použité v amerických bombách první generace, Ivy Mike, využívala bomba jako palivo pro fúzi deuterid lithný. Stala se tak základem pro první vodíkovou bombu s možností transportu ve zbrojním arzenálu USA. Sovětský svaz předtím už použil deuterid lithný v nukleární bombě s názvem \"Sloika\" (americký název \"Alarm Clock\"), ale protože to byla jen jednostupňová bomba, která používala chemickou explozi pro kompresi-stlačení, její maximální zisk byl omezený. Podobně jako Ivy Mike, bomba Castle Bravo využívala modernější vícestupňovou verzi s konstrukčním řešením Teller-Ulamův design.\n\nByla to dosud nejsilnější nukleární zbraň odpálená Spojenými státy, s účinkem 15 Mt TNT. Tento účinek daleko přesahoval očekávaný účinek mezi 4 - 8 Mt TNT, v kombinaci s jinými faktory způsobila největší radioaktivní zamoření způsobené USA. Bomba Castle Bravo byla přibližně 1000krát silnější než atomová bomba shozená na Hirošimu v průběhu druhé světové války, avšak byla přibližně 3,5krát slabší než největší termonukleární bomba odpálená Sovětským svazem v roce 1961, Car-bomba.\n\nKonstrukční řešení bomby pod názvem „Shrimp“ mělo stejnou základní konfiguraci jako bomba Ivy Mike s výjimkou různých druhů paliv pro jadernou fúzi. Toto zařízení využívalo lehké skořepiny z hliníku, namísto těžké oceli použité v Ivy Mike. Uvnitř válcové schránky byl menší válec LiD, který sloužil jako palivo pro sekundární jadernou fúzi, s primární štěpnou jadernou bombou na konci, štěpná bomba sloužila k vytvoření podmínek, které jsou potřebné na nastartování jaderné fúze.\n\nStředem sekundární části vedla válcovitá plutoniová tyč, (iniciátor), která sloužila ke spuštění termojaderné fúze. Tato část bomby byla obklopena reflektorem z uranu, prostor mezi reflektorem a sekundární částí tvořil kanál na spojení radioaktivního záření z primární části do sekundární. Funkce radioaktivního záření byla stlačit hydrodynamicky sekundární část, zvětšit hustotu a teplotu deutéria na úroveň potřebnou na vyvolání termojaderné reakce a stlačit iniciátor na superkritické množství. \n\nZařízení bylo prakticky identické se zařízením odpáleným později v Castle Romeo, ale používalo částečně obohacené lithium jako termonukleární palivo. Přirozené lithium je složené z izotopů lithia-6 a lithia-7 (s obsahem 7,5% lithia-6). Obohacené lithium použité v Brave bylo 35 % lithia-6. Primární část byla standardní RACER 4 štěpná atomová bomba. Bomba byla velký válec vážící 10 660 kg o délce 4,56 m a šířce 1,37 m. Bomba byla zasazená do střelecké věže na umělém ostrově vybudovaném na útese ostrova Namu na atolu Bikini. V okolí byly rozmístěné diagnostické přístroje a vysokorychlostní kamery.\n\nKdyž zařízení detonovalo, vznikla ohnivá koule o velikosti asi 5 km v průběhu jedné sekundy. Tato ohnivá koule byla viditelná z atolu Kwajalein vzdáleného 450 km. Exploze zanechala kráter o průměru 1500 m, hluboký 60 m. Oblak výbuchu dosáhl během minuty výšky 14,3 km a průměru 11,3 km. Během deseti minut dosáhl výšky 39,6 km a průměru 100 km.\n\nÚčinek 15 Mt TNT byl 3x větší, než se očekávalo. Příčinou vyššího účinku byla chyba, kterou udělali projektanti zařízení v laboratořích Los Alamos. Předpokládalo se, že izotop lithia-6 bude absorbovat neutron štěpícího se plutonia, emitovat alfa částice a tritium, přičemž tritium se sloučí s deuteriem, které bylo přítomné v LiD a zvětší účinek podle předpokladu.\n\nJejich úvaha zapomínala na fakt, že když je izotop lithia-7 bombardován neutrony s vysokou energií, absorbuje neutron a potom se rozloží a vytvoří alfa částice, další neutron a nukleon tritia. To znamená, že bylo vyprodukováno mnohem více tritia než bylo předpokládáno a dodatečné tritium v jaderné fúzi s deuteriem (stejně jako dodatečný neutron z rozkladu lithia-7) vyprodukovalo mnohem víc neutronů než byl původní předpoklad a produkovalo víc štěpení uranového reflektoru, což značně zvýšilo celkový účinek.\n\nVýsledné dodatečné palivo (lithium-6 a lithium-7) přispělo značně k štěpné reakci a produkci neutronů, v důsledku čehož byl značně zvýšený účinek zařízení. Ironicky, zařízení používalo lithium s vysokým procentem lithia-7 jen proto, že lithium-6 bylo toho času těžko dostupné a drahé. Dřívější testy Castle Union užívaly skoro čisté lithium-6. Kdyby bylo víc dostupné lithium-6, použitelnost běžného lithia-7 by možná nebyla objevena. Z celkového účinku 15 Mt bylo 10 Mt z štěpné reakce uranového reflektoru. Proto přímý účinek z fúze byl v tomto případě menší než štěpný efekt z vyvolané fúze.\n\nŠtěpná reakce uranového reflektoru způsobila značné zamoření, vytvoříce velké množství radioaktivního spadu. V kombinaci s výrazně větším účinkem a silným větrem test způsobil množství závažných důsledků. Přestože řídící pracovníci testu věděli, že změna v počasí způsobí zasáhnutí oblastí, které nebyly vysídlené, rozhodli se pro uskutečnění testu. Radioaktivní spad se rozšířil východně na obývané atoly Rongelap a Rongerik. Až tři dny po explozi americké námořnictvo evakuovalo 236 ostrovanů a 28 amerických vojáků na základnu na ostrově Kwajalein, u kterých se objevila nausea (nucení na zvracení), průjmy, popáleniny a depigmentace kůže, bolesti hlavy a očí, otupělost a celková vyčerpanost. Laboratorní testy prokázaly pokles počtu krevních buněk, především leukocytů T-lymfocytů, které jsou základem obranyschopnosti lidského organismu. Později postiženým vypadaly nehty a vlasy. Přesná dávka, které byli ostrované vystaveni, nebyla změřena. Odhady hovoří o hodnotách od 11 rem až do 190 rem na. Mnoho obyvatel Marshallových ostrovů od té doby trpí vrozenými vadami a obdrželi kompenzaci od vlády USA.\nDo kontaktu s radioaktivním spadem přišel také japonský rybářský člun \"Lucky Dragon No. 5\", což zapříčinilo onemocnění členů posádky, jedna osoba nakonec zemřela. To způsobilo silný mezinárodní odpor a znovu podnítilo obavy Japonců týkající se radioaktivity, obzvlášť s ohledem na možnou kontaminaci ryb. Bouřlivý protest v Japonsku dosáhl takové úrovně, že diplomatické vztahy zůstaly velmi napjaté a incident byl mnohými označován jako „druhá Hirošima“. I přesto japonská a americká vláda rychle dosáhla politické dohody, která přinesla rybářům kompenzaci 2 milióny dolarů, a oběti obdržely mezi 1,91 a 2,29 miliónů jenů pro každého. Zároveň bylo dohodnuté, že oběti nebudou mít status Hibakuša. Neočekávaný radioaktivní spad a radiace zasáhla mnoho plavidel a osob začleněných do testu. Jeden vědec později prohlásil, že byl na lodi vzdálené asi 45 km a obdržel radiaci 10R. Šestnáct členů posádky eskortní letadlové lodi USS Bairoko utrpělo popáleniny a byl u nich zvýšený výskyt rakoviny. Radioaktivní kontaminace také zasáhla mnoho testovacích zařízení, která byla vybudovaná na atole Bikini. Radioaktivní spad zasáhl Austrálii, Indii, Japonsko a dokonce i USA a části Evropy. Přestože byl test organizovaný jako tajný, Castle Bravo se rychle stal mezinárodním incidentem a byly vysloveny výzvy na zákaz atmosférických testů termonukleárních zbraní.\n\nZ konstrukčního řešení \"Shrimp\" se později vyvinula bomba Mk-21. Těch bylo vyrobeno 275 ks, vážících 6 800 kg, dlouhých 3,8 m o průměru 1,4 m. Tato 4-Megatunová bomba byla vyráběná do července 1956. V roce 1957 byla předělána na typ Mk-36 a výroba se znova spustila.\n\n\n"}
{"id": "111868", "url": "https://cs.wikipedia.org/wiki?curid=111868", "title": "Eskalátorový tunel", "text": "Eskalátorový tunel\n\nEskalátorový tunel je šikmý (většinou pod úhlem 30-35 %) ražený tunel, vedoucí zpravidla z povrchu nebo z vestibulu do vlastního nástupiště stanice metra, který obsahuje eskalátory. Eskalátorové tunely se používají také jako spojovací tunely mezi stanicemi na různých linkách metra, v Praze konkrétně ve stanicích Florenc, Muzeum a Můstek.\n\nTyto tunely se nacházejí často v hlubokých ražených stanicích. Zajišťují vysokokapacitní výměnu cestujících v situaci, kdy by vzhledem k hloubce tunelu a tudíž vysoké vzdálenosti vestibulu od nástupiště nebylo možné užít pevného schodiště, či z důvodu malé přepravní kapacity vystavět obyčejný výtah (jako bývá například v nejhlubších stanicích metra ve Washingtonu D.C.).\n\nEskalátorové tunely jsou kruhového až elipsovitého průřezu, kdy horní část tunelu slouží cestujícím a ve spodní se pak nachází montážní schodiště pro samotný eskalátor spolu se zpětnou cestou, po které se schody vracejí v nekonečném pásu do místa, odkud vyjely. Většinou bývají v tunelu umístěna tři ramena eskalátorů (každé pro jeden směr + jedno rezervní pro případ opravy či dopravní špičky), mnohde jsou ale instalována i ramena čtyři, a to hlavně v místech velkého dopravního vytížení, jako tomu bývá například v přestupních chodbách mezi jednotlivými raženými stanicemi. V Praze se tunel se čtyřmi rameny eskalátorů nachází například na přestupu ve stanici Florenc, v Moskvě například na přestupní chodbě mezi stanicemi Sretěnskij Bulvar a Trubnaja.\n\nNejhlubší eskalátorový tunel pražského metra je ve stanici na Lince A Náměstí Míru, v Moskvě je to pak tunel s 126 m dlouhými eskalátory ve stanici Park Pobědy (jízda po eskalátorech zde trvá 3 minuty) a ve Washingtonu ve stanici Wheaton.\n"}
{"id": "111926", "url": "https://cs.wikipedia.org/wiki?curid=111926", "title": "Jane's Addiction", "text": "Jane's Addiction\n\nJane's Addiction je americká hudební skupina působící v letech 1985–1991, 1997, 2001–2004 a od roku 2008 dodnes. Hudební styl skupiny se pohyboval přes punk, rock, metal až psychadelickému stylu. Zpěvákem skupiny byl Perry Farrell a kytaristou Dave Navarro. Dalšími členy byli Stephen Perkins a Eric Avery. Skupina nahrála 4 studiová alba, z nichž dvě byla prodejně velice úspěšná.\n\n\nKompilace: Live and Rare (1991), Kettle Whistle (1997), Up from the Catacombs (The Best of J.A.- 2006), A Cabinet of Curiosities-3CD + 1DVD, rare tracks, live concert (2009).\nLive: Jane´s Addiction (1987).\n"}
{"id": "111937", "url": "https://cs.wikipedia.org/wiki?curid=111937", "title": "Věž Federace", "text": "Věž Federace\n\nVěž Federace ( – \"Dělovoj kompleks Federacija\", ) je dvojice mrakodrapů v Moskvě, které slouží jako kanceláře, hotel a soukromé apartmány. S výškou 374 metrů je to druhá nejvyšší budova Evropy, po Lachta Centr v Petrohradu.\n\nStavba se nachází v moskevské obchodní čtvrti Moskva-City na pravém břehu řeky a asi 5 km západně od středu města. Celá stavba se skládá ze dvou věží: z vyšší věže \"Vostok\" (východ) a nižší věže \"Zapad\" (západ), které tvoří většinu využitelných ploch stavby. Obě stojí na společném podstavci. a vyšší věž je rozdělena na 96 pater. Původně plánovaný vysílací stožár, vysoký 450 m, který měl stát mezi oběma věžemi, byl zrušen a základ rozebrán. Stavba je konstruována tak, aby odolala i teroristickému útoku, který by mohl být proveden uneseným letadlem.\n\nS výstavbou věže podle projektu dvou německých firem se začalo roku 2003 a skončit měla v roce roce 2014, stavbu celého komplexu provedla ruská firma \"Mirax Group\" (nyní přejmenovaná na firmu \"Potok\") a americká \"Turner Construction Company\". Kvůli nedostatku financí byla v roce 2011 stavba přerušena, novým termínem dokončení měl být rok 2013 a 2015. Skutečného dokončení a otevření se dočkala v prosinci 2017.\n\nDne 2. dubna 2012 zachvátil požár 67. patro vyšší budovy. Všichni lidé byli z věže evakuováni. Oheň byl uhašen asi po třech hodinách, nikdo nebyl zraněn.\n\n"}
{"id": "111939", "url": "https://cs.wikipedia.org/wiki?curid=111939", "title": "Modřany", "text": "Modřany\n\nModřany () jsou od 1. ledna 1968 částí Prahy, dnes jsou katastrálním územím městské části Praha 12, jejíž úřad na území Modřan sídlí. Jejich historie sahá až k 11. století. 13. listopadu 1936 byly povýšeny na městys, 14. června 1964 k nim byly připojeny Komořany a někdy v roce 1963 či 1966 byl modřanský místní národní výbor přejmenovaný na městský národní výbor, což se fakticky rovnalo povýšení na město.\n\nPrvně je osada „Modřiluhy“ (staré označení místa na močálovité luční rovině) zmiňována v zakládací listině kapituly Vyšehradské roku 1088, dle níž tam obdržel probošt poplužní dvůr a mlýn. Dle názorů odborníků je však tato listina středověké falzum, a tak doloženě zmiňuje Modřany prvně až Soběslav II., který roku 1178 v darovací listině vyšehradské kapitule prohlašuje: „dávám také těmže bratřím území v městečku Modřany na dva pluhy s vinicí.“ Toto nadání potvrdil Václav I. a rozšířil je o platy a rybáře k prebendám kanovnickým. Karel IV. připojil roku 1356 k nadání ještě les a zvoníky v Modřanech. První zmínka o cle v Modřanech pochází z roku 1383.\n\nMimo to nacházíme doklady, že i jiné části vsi byly v tomto období tzv. majetkem duchovním. Sakristovi kostela Pražského (kostel sv. Víta) náležel prokazatelně před rokem 1356 dvůr s dědinami v Modřanech – dle tehdejšího zvyku postupován právem zákupním.\n\nOdborníci odhadují, že modře kvetoucí lužní rostlinou, po které mají Modřany jméno, mohl být hyacint modrý.\n\nZnačně trpěly Modřany za husitských válek. Již v roce 1420 při tažení husitů na zbraslavský klášter byly zcela vypleněny a zdejší kostel vypálen.\n\n24. března 1427 se rozložila husitská vojska (táborité a sirotci) u Modřan a dožadovala se (marně) vpuštění do Prahy. Roku 1429 porazili u Modřan spojení pražané vojsko několika českých pánů, které „vedením pana Aleše ze Sternberka a Habarta z Adlaru statky Pražanů hubilo a na přívoze u Modřan dvacet čtyři Novoměstských zajalo“. Že každá vojenská “návštěva” znamenala rabování a plenění místních usedlostí bylo v tehdejších dobách “přirozené”.\n\nV tomto období husitských bouří byl duchovní majetek Modřan převeden do světských rukou. Část Vyšehradskou drželi od té doby Pražané Staroměstští – rozhodnutím císaře Zikmunda, které potvrdil král Jiří z Poděbrad roku 1459 a roku 1472 pak i Vladislav II.\n\nČást vsi, která patřila kostelu pražskému, připsal Lidéř z Radkovic roku 1425 své ženě, Alžbětě ze Šestlic. Alžběta ji roku 1434 postoupila svému druhému muži, Záviši z Valdštejna, ten opět dobrou vůlí předal Vědetovi z Moštěnic, jemuž zápis stvrdil a spolu Komořany zapsal roku 1437 sám císař Zikmund. Oboje držela jeho žena Dorota ještě roku 1454.\n\nClo ze dříví na Vltavě v Modřanech pobírala tehdy rychta Nového Města pražského za vydržování královského dvora.\n\nRoku 1486 věnovala Markéta Zlenická kostelu sv. Jiljí na Starém Městě pražském pět dvorů v Modřanech. Těchto pět usedlostí s mlýnem, domem šenkovním, svobodným a jiným příslušenstvím, kdysi majetek kostela Pražského, přecházelo pak z rukou do rukou, jak kroniky zmiňují: nejprve Jan Hýzrle, po něm po roce 1600 Krištof Želinský ze Sebuzína, pro účast ve vzpouře odsouzen Želinský roku 1623 všeho majetku, avšak pokořiv se dostal milost a dána mu část statků k dočasnému držení. V roce 1626 odkázal je své tetě Kateřině Polyxeně, purkraběnce z Donína, roz. Voděradské z Hrušova a Sukdola, avšak po jeho smrti nebyl odkaz uznán, a statky byly zabrány králem. Od té doby tato část Modřan náležela k Břežanům a dostala se s nimi buď koupí nebo darováním arcibiskupství Pražskému, kterému patřila s Břežanským statkem až do roku 1848.\n\nPražská část vsi byla městům pražským za odboj proti Ferdinandovi I. zkonfiskována v roce 1547. Výnosy cla byly navráceny Novému Městu pražskému roku 1583 a připojeny k nadání špitálu sv. Alžběty a sv. Bartoloměje. Ostatní (a to ještě ne celá) část byla Pražanům vrácena po úpěnlivých přímluvách a prosbách roku 1586. Jednalo se o „něco platu na lidech s dílem řeky Vltavy a rybníkem, řečeným Tůně.“ Většina dřívějšího majetku byla předána roku 1547 Zbraslavskému klášteru. Ale po bitvě na Bílé hoře byl zabaven Pražanům i tento nevelký majetek a prodán roku 1622 též Zbraslavskému klášteru, kterému tak od té doby náležela kromě pěti usedlostí s mlýnem a vinicí k Břežanům držených, ostatní ves, a to až do jeho zrušení Josefem II. roku 1785.\n\nPoměry v období po třicetileté válce v Modřanech dokládá tzv. berní rule, první český katastr sestavený v letech 1653-1655: Obec se v tom čase dělila mezi dvě panství, zbraslavské a dolnobřežanské. Celkem zde bylo třináct selských usedlostí, sedm chalup, dvě zpustlá selská stavení, pět pustých chalup a jeden sedlák „na živnosti zkažený“. Ve statku byla pouze jediná kráva, ze šedesáti strychů bylo oseto dvacet. Doložena jsou i jména obyvatel: Jakub Kadedej, Ondřej Skřemenskej, Václav Škarohlíd, Kateřina Harauška…\n\nVlastní škola byla v Modřanech zřízena roku 1770 (předtím děti docházely na Zbraslav). K ní byly připojeny Hodkovičky, komořanský dvůr a samota Šabatka. Prvním učitelem se stal jistý Petr Bayer, syn učitele. Další učitel, Matěj Vydra, na zdejší školu nastoupil roku 1784 a působil zde 35 let. Jeho nástupce Josef Skřivánek zde odučil „pouhých“ 32 let, své učitelské poslání a školu v Modřanech pak přenechal synovi.\n\nPo roce 1785 byla celá osada připojena k panství Zbraslavskému, k němuž pak náležela do roku 1848. \"(Dle zmínek v pramenech se přitom zdá, že panství Zbraslavské náleželo do správy pražského arcibiskupství).\"\nRoku 1802 vypukl v Modřanech velký požár.\n\nV 19. století Modřany prodělávají proměnu z venkovské vsi na pražskou předměstskou oblast. Zprvu velmi pozvolna, později bouřlivěji, se mění ve své velikosti i vybavení, sociální struktuře i řízení věcí veřejných. Důležitým předpokladem k opouštění zemědělského rázu obce se stalo zrušení roboty roku 1848. Roku 1855 byly Modřany, vybaveny dosud pouze lokalií, povýšeny na samostatnou farnost.\n\nV roce 1860 byla dokončena stavba navigační hráze. I když vodní doprava nesporně prosperovala, vory přestaly v 18. století dostačovat a řečiště bylo upraveno pro lodní dopravu. Podél řeky byly budovány stezky pro koňské potahy, které tahaly lodě proti proudu, a v řece jezy se širokými propustěmi. Roku 1865 byla na Vltavě zavedena paroplavba. Roku 1861 je zde postaven cukrovar. Železnice byla z Prahy do Modřan zavedena za finanční podpory cukrovaru v říjnu roku 1881. Od března 1882 byla zahájena i osobní doprava. K výraznému pokroku došlo po roce 1895, kdy byl postaven železný most do Zbraslavi. O čtyři roky později byla dostavěna okresní silnice Modřany - Zbraslav s odbočkou přes Točnou do Dolních Břežan, roku 1902 okresní silnice na Lhotku, 1904 pak silnice na Libuš a v roce 1915 do Cholupic. V roce 1891 obec získala poštovní a telegrafický úřad.\nJak viděli Modřany v roce 1899:\n\nRoku 1896 uvedl Ludvík Bartl do provozu parní pilu, která se stane později základem závodu Orion. Roku 1912 byly petrolejové lucerny v modřanských ulicích nahrazeny elektrickými žárovkami. V roce 1913 postavil inženýr Karel Schulz v Komořanech továrnu na autogenní svařování a výrobu kyslíku. Roku 1904 přednášel v Modřanech T. G. Masaryk.\nPo vzniku Československé republiky, zejména v letech 1924 až 1928, probíhal v Modřanech čilý stavební ruch. Obec využívala toho, že se Praha stala hlavním městem republiky a stěhovaly se sem tisíce lidí potřebujících bydlet. Modřany byly dobře položené se slušným spojením s Prahou železnicí a parníky. V daném období zde tudíž bylo postaveno více než 1200 rodinných domků. Stavební ruch probíhal rovněž na hlavní třídě vedoucí ku Praze, která byla pojmenována jako Masarykova, kde vznikla i nová škola. Podél vltavského břehu v Modřanech a Komořanech vznikly během historie velké průmyslové podniky, zaměstnávající mnoho místních obyvatel: cukrovar (1861), dvě pily a cihelna, Modřanské strojírny (1913), Elektropřístroje (1926), Orion (1932), Mikrotechna (1935), Chirana (1935), Interpharma (1935), Grafotechna (1951) a další, a tak se Modřany staly významným průmyslovým předměstím Prahy. 13. listopadu 1936 byly Modřany povýšeny na městys. Od roku 1932 vychází \"Modřanský obzor\" – místní noviny.\n\nV první polovině 30. let se projevuje na životě Modřan hospodářská krize, v r. 1938 přichází opět konjunktura. Staví se měšťanská škola a dva velké domy pro sociálně slabší.\n\nBěhem nacistické okupace bylo dle záznamů v kronikách 6 místních občanů popraveno, 21 umučeno v koncentračních táborech a 61 se jich z věznic a z koncentračních táborů vrátilo s podlomeným zdravím.\n\nPo druhé světové válce byl v Modřanech jeden ze sběrných táborů pro pražské Němce.\n\nPo roce 1948, tak jako celou republiku, postihlo Modřany znárodňování. Po velkých podnicích byl roku 1948 zasažen celý soukromý sektor, na živnostníky bylo působeno přímým i nepřímým tlakem, a likvidace živností v Modřanech byla prakticky skončena v roce 1959.\n\nKomořany patřily od 12. století podobně jako Modřany vyšehradské kapitule. Sousední malá víska Komořánky náležela zbraslavskému klášteru. Od 14. června 1964 byla k Modřanům obec Komořany připojena. Někdy v roce 1963 či 1966 byl modřanský MNV na čas přejmenován na městský národní výbor, což se fakticky rovnalo povýšení na město. Již v roce 1968 však byly sloučeny s Prahou.\n\nV roce 1974 byla připojeny k Praze celá obec Cholupice i s vesnicí Točná. Roku 1976 (některé zdroje odhadují rok 1981) byl v Cholupicích zrušen místní národní výbor a obě vsi připadly pod přímou působnost MNV v Modřanech,\n\nV Cholupicích bývala středověká tvrz, která je naposledy připomínána roku 1650, později zpustla. Točná je nejjižnější částí Prahy 12. V dávných dobách patřila zbraslavskému klášteru, farností spadala do Modřan. K obci přiléhá keltské opevnění na návrší Šance, které společně s Hradištěm nad Břežanským údolím utvářelo pozoruhodnou pevnostní soustavu už v dobách před naším letopočtem.\n\nČást sídliště Lhotka a Libuš, podle starého místního jména východní části Modřan nově označená jako Kamýk, připadla k Modřanům 1. ledna 1989. \"(Lhotka bývala již ve 14. století v majetku vyšehradské kapituly. Nacházel se tu poplužní dvůr, který byl při výstavbě nových sídlišť koncem sedmdesátých let zbořen. Lhotka byla ku Praze připojena v roce 1922. Poslední vzpomínkou na starou Lhotku je stará kaplička stojící nedaleko lhoteckého kostela z roku 1937, ten stojí ovšem již na území spadajícím dnes pod Prahu 4.)\"\n\nOd 1. ledna 1989 bylo pod působnost MNV v Praze 4-Modřanech převedeno celé katastrální území Kamýk, které bylo nově vytvořeno z částí území dosud patřících k Modřanům a Lhotce. MNV Praha-Modřany byl po Chodově a spolu se Stodůlkami koncem 80. let jedním z prvních MNV, které pro své území získaly i některé pravomoci, které dosud příslušely jen obvodním národním výborům. V roce 1990, kdy bylo na území Prahy ustaveno 56 samosprávných městských částí, vznikla transformací působnosti MNV Modřany městská část Praha-Modřany, která zahrnuje katastrální území Modřany, Komořany, Cholupice, Točná a Kamýk, rozkládá se na ploše 2330 hektarů a na jejím území žije přibližně 60 tisíc obyvatel.\n\nDnem komunálních voleb v listopadu 1994 byla městská část Praha-Modřany přejmenována na Prahu 12. Zároveň byla zreformována část přenesené působnosti tak, že byla v rámci Prahy rozdělena do 15 takzvaných správních obvodů, přičemž městská část Praha 12 vykonávala tuto část působnosti kromě svého území též pro městské části Praha-Libuš a Praha-Kunratice (část nadstandardní působnosti pro tyto dvě městské části však získala i městská část Praha-Libuš). Od roku 2002 došlo k další reformě a vytvoření 22 správních obvodů, přičemž z této rozšířené přenesené působnosti městské části Praha 12 bylo vyjmuto území městské části Praha-Kunratice (bylo převedeno pod městskou část Praha 4) a ponecháno v ní kromě vlastního území pouze území městské části Praha-Libuš (tedy Libuš a Písnice).\n\nV katastrálním území Modřany žije asi 30 000 obyvatel bydlících na dvou a půl tisícovce evidovaných adres. Poštovní směrovací čísla čtvrti jsou 143 00 a 147 00.\n\nObec Modřany, jak byla vymezena při zavedení obecního zřízení v roce 1849, zahrnovala kromě vlastní vsi Modřany ještě osady Na Vystrkově, Vinice a Zátiší a samoty Na Beránku, Komořsko (Křičkova cihelna), U Rokosa a V Dolech. Při vzniku Velké Prahy k 1. lednu 1922 byla část Zátiší převedena z Modřan k Hodkovičkám a s nimi připojena k Praze. V Modřanech, asi 400 metrů za hranicí Prahy, byl zřízen úřad potravní daně.\n\nZa první republiky vznikly na území Modřan rozsáhlé kolonie rodinných domků: Tylova čtvrť, Tyršova čtvrť a Čechova čtvrť, Baba I, Baba II a Baba III a zvětšila se kolonie Na Beránku.\n\nÉra společného bydlení v činžovních domech Modřany ani další čtvrti Prahy 12 téměř nezasáhla: po rodinných domech přišla rovnou doba panelových sídlišť.\n\nV roce 1977 začala výstavba sídliště Modřany, které je o něco novější než sousední sídliště Lhotka-Libuš; v té souvislosti byla v roce 1976 malá část území Modřan převedena do katastru Lhotky a v roce 1983 část Lhotky k Modřanům. Sídliště Na Beránku bylo dokončováno v letech 1986–1989.\n\nO zřízení kostela postarala se kapitula Vyšehradská jakmile majetek v Modřanech a Komořanech nabyla. Kněze dosazoval probošt kapituly. O kostele máme první nepřímou zprávu z roku 1327, roku 1356 nalézáme zmínku ve stvrzovací listině Karla IV. o zvonících v Modřanech, nezpochybnitelně existenci dokládá zmínka z roku 1384 při vizitaci arcijáhenově v Říčanském děkanátu. Dle dochovaných základů na hřbitově kolem nynějšího kostela a způsobu stavby chóru byl původní kostelík románský. O jeho osudech nemáme doložené zprávy. Byl zřejmě při vandalském zpustošení Zbraslavského kláštera husity roku 1420 také vybit a spálen. Teprve když se Modřany staly majetkem měst pražských, byl opět upraven částečně pro bohoslužbu a opatřen knězem.\n\nPo roce 1622, když se dostaly Modřany do majetku Zbraslavského kláštera, byl kostel opraven a přisluhovali k němu klášterníci. Ale ještě než skončí třicetiletá válka, vyplení zbraslavský klášter i jeho okolí Sasové a později kostel spálí Švédové, když ve zbořeništi zřídí skladiště prachu. Po uzavření vestfálského míru kostel upravili zbraslavští cisterciáci – „při tom na východ i západ prolomením stěn prodloužen, zbaven vítězného oblouku i klenby choru a opatřen stropem všude stejné vysokým.“ Obě boční stěny původního kostela přestály všecky pohromy, jak zřetelně ukazuje silné staré zdivo. Další přestavby zcela změnily ráz stavby. Roku 1754 za úřadování zbraslavského opata Adama Aysla byl kostel důkladně opraven a opatřen novou střechou. Zvonice, původně dřevěná, byla postavena od základu z kamene na návrší vedle kostela.\n\nU kostela se od roku 2015 nachází také symbolická křížová cesta vytvořená dobříšským sochařem Miroslavem Beščecem.\n\nViniční dům se nachází pod bývalými Modřanskými vinicemi v dnešní ulici Chuchelská. První zmínky pocházejí z darovací listiny Soběslava II. z roku 1178, což tak z Modřanských vinic činí nejstarší vinice na dnešním území hlavního města Prahy. Z</nowiki> historických pramenů se můžeme kupříkladu dovědět, že roku 1481 nastala katastrofální neúroda na Modřanských vinicích a roku 1499 naopak nastala nebývalá úroda vinné révy. Ještě v roce 1915 byla rozloha vinice zhruba 2 hektary. Velké mrazy roku 1929 vinici prakticky zničily a na jejím místě byly nadále sázeny pouze ovocné stromy, které se postupně mísily s náletovými dřevinami. V roce 1987 byl pozemek převeden do bezplatného užívání Českému svazu zahrádkářů, který tuto historicky cennou vinici opět zkultivoval a roku 1989 sklidil první úrodu. V současnosti má pozemek asi 55 parcel, umístěných na svahu za viničním domem, přičemž zejména na těch výše položených se pěstuje výhradně víno. K hlavním pěstovaným odrůdám patří Rýnský ryzlink, Müller-Thurgau, Tramín červený, Rulandské bílé, Rulandské modré a Modrý Portugal. </nowiki>\n\nSamotný viniční domek je původně hospodářská budova z přelomu 18. a 19. století, která se užívala pro praktické účely při sklizni hroznů, výrobě vína a jeho uskladnění. Jde o roubené přízemní stavení umístěné přímo pod vinicemi. Stavba má pětiosé průčelí s mansardovou střechou. Uvnitř se nacházejí trámové stropy s původním krovem a rozměrný komín. Budova má i malý klenutý sklípek. Zrekonstruované přízemní prostory od roku 2014 slouží jako obřadní síň. Do podkroví byla umístěna expozice historie městské části Praha 12. Prostor také slouží k malým krátkodobým výstavám. Na pozemku roste i mohutný chráněný dub a stojí zde replika původní stodoly, kde je provozována kavárna.\n\nPři rekonstrukci viničního domku dokončené roku 2014 byl objeven tzv. modřanský poklad: 351 zlatých a 417 stříbrných rakouských, francouzských a prvorepublikových mincí a několik stříbrných šperků. Nejstarší mince byla vyražena roku 1771, nejnovější roku 1937. </nowiki>\n\nNejbližší tramvajová stanice se jmenuje Belárie, tato historická stavba však byla v devadesátých letech 20. století zbourána a nahrazena parkingem.\n\n\"Husova knihovna v Modřanech\" byla založena roku 1920. První snahy založit v Modřanech obecní knihovnu byly zaznamenány již před první světovou válkou, zejména na popud Besedy „Tyl“, která roku 1914 zaslala všem spolkům a majitelům knihoven toto provolání: \"„V roce 1915 slaviti bude národ náš svátek veliký, významu dalekosáhlého a to pětistoleté výročí upálení Mistra Jana Husa. Celý národ se chystá k oslavě. I my chceme přispět malou hřivnou a to utvořením „Husovy knihovny“ a předat tuto do správy obce k veřejnému používání.“\" Válka však založení knihovny pozdržela až do 24. 2. 1920, kdy se konala ustavující schůze. Beseda „Tyl\" věnovala nově zřízené knihovně přes 1 000 svazků, přispěly i spolky TJ Sokol, DTJ Bratrství a Havlíček. Svou činnost Husova knihovna zahájila 1. 10. 1922, nejprve v Radniční ulici. Během následujících desetiletí byla několikrát přestěhována. Od roku 1993 sídlí v objektu bývalé Občanské záložny (později České spořitelny) na Komořanské ulici. Budova byla postižena povodněmi v roce 2002 a poté prošla rekonstrukcí. Knihovna byla znovu otevřena roku 2006. Od téhož roku také zahrnuje i oddělení pro děti, které dříve sídlilo samostatně v ulici K Dolům. Od roku 1996 má knihovna pobočku v ulici Lysinské.\n\nVe Vazovově ulici se od 15. 5. 1986 nachází \"modřanská pobočka Městské knihovny v Praze\", největší veřejné knihovny v hlavním městě.\n\nObě modřanské knihovny pořádají kromě běžných knihovních činností také autorská čtení, výstavy obrazů a fotografií, školní besedy a další kulturní a společenské akce.\n\n\"Modřanský biograf\" byl poprvé otevřen roku 1919, a to jako jedno z prvních kamenných kin na území dnešní Prahy. Byl umístěn v prostorách Lidového domu a proto původně nesl název „Bio Lido“. Roku 1932 bylo kino modernizováno tak, aby mohlo promítat zvukové filmy. Za Protektorátu se biograf musel přejmenovat na kino „Viktoria“, po osvobození pak krátce nesl jméno „Vlast“. Od roku 1948 byl přejmenován na kino Modřany. Po roce 1990 byl objekt v restituci navrácen vnukům posledního majitele před zestátněním. V srpnu 2002 budovu biografu těžce postihly povodně: 14. 8. 2002 dosáhla hladina vody v předsálí výšky 195 cm a většina zařízení a vybavení kina byla zničena nebo vážně poškozena. Majitelé se však po povodních rozhodli pro generální opravu a obnovení kina. Biograf je nyní plnoformátové premiérové digitální kino podle standardu DCI, které má k dispozici 3D systém, satelitní sestavu pro příjem komerčních televizních stanic, využívanou pro kulturní a sportovní přenosy, bohatou světelnou a AV výbavu a další moderní technické zařízení. Kromě promítání filmů biograf zajišťuje alternativní kulturní akce (živé koncerty, přenosy operních představení, semináře, školení aj.), speciální programy pro maminky s dětmi, školy a seniory, malé výstavy výtvarných uměleckých děl, výměnnou knihovnu aj. V předsálí kina se nachází kavárna a před budovou je v letních měsících otevřena zahradní restaurace.\n\n\"Kulturní centrum „12“\" je příspěvková organizace, jejímž zřizovatelem se roku 2004 stala Městská část Praha 12. Centrum funguje jednak v přízemí a suterénu polyfunkčního domu v ulici Jordana Jovkova, jednak v pobočce v ulici Pertoldova. Centrum nabízí \"„aktivity kulturního, výchovného, zájmového, společenského, pohybového, poznávacího a oddechového charakteru.“\" Organizuje zábavné i vzdělávací akce pro děti i dospělé, přednášky, hry, krátkodobé i dlouhodobé kurzy, koncerty, divadelní představení, výstavy a dílny. Mezi hudebníky, kteří v centru „12“ vystoupili, patří Jan Burian, Pavel Dobeš, Druhá tráva, Lenka Dusilová, Ivan Hlas Trio, Jablkoň, Ivo Jahelka, Kamelot, Láďa Kerndl, Jaroslav Samson Lenk, Bedřich Ludvík, František Nedvěd, Karel Plíhal, Štěpán Rak, Vlasta Redl, Spirituál kvintet, Jiří Stivín, Marta Töpferová, Žalman a -123 min. V divadelních představeních v centru „12“ účinkovali např. Miroslav Donutil, Miroslav Etzler, Luděk Munzar, Světlana Nálepková, Oldřich Vízner a Jana Šulcová.\n\nNejvětšími sportovními subjekty působícími v katastru Modřany jsou LTC Modřany 2005, Spartak Modřany, SK Modřany a Sokol Modřany.\n\nDíky rozumnému postupu při výstavbě obytných celků i shodě jiných okolností je území celé Prahy 12 prostoupeno a obklopeno lesy a pěknou přírodou. Obyvatelé mohou využívat několik zajímavých lokalit - chráněných území, z nichž nejvýznamnější jsou Modřanská rokle, Cholupická bažantnice či některé lokality na Točné, na Šancích a V Hrobech.\n\nModřany měly úzké vazby k Praze: již v 60. letech 20. století dojíždělo kolem 2000 obyvatel Modřan za prací do Prahy a kolem 3000–4000 obyvatel Prahy za prací do Modřan, krom toho okolí Modřan Pražané využívali jako výletní a rekreační oblast. V Modřanech pracovalo také mnoho lidí z obcí ležících jižně a jihovýchodně. Ke spojení Modřan s Prahou sloužila lodní doprava, železnice, později i autobusová doprava a a nakonec po dlouhých odkladech i tramvajová doprava. Přelomovou událostí pro pobřežní dopravu bylo otevření Vyšehradského tunelu v roce 1905: do té doby se i do Modřan jezdilo z Prahy přes Pankrác nebo po řece.\n\nVltava byla již od středověku využívána pro voroplavbu. Ještě před druhou světovou válkou se uvažovalo o vybudování vorového přístavu v Modřanech, s vybudováním vltavské kaskády však voroplavba zanikla. Také lodní doprava existovala v této oblasti již v 18. století, kolem řeky vznikly potahové stezky pro vlečení lodí proti proudu a na řece jezy a první plavební komory pro zvýšení splavnosti. 28. června 1865 zahájila Pražská paroplavební společnost pravidelnou paroplavbu v trase Praha – Štěchovice. V době před zřízením železnic a vybudováním silnic na vltavských březích měla lodní doprava dopravní význam a ještě začátkem 30. let 20. století se parníkem běžně jezdilo z Modřan do zaměstnání a do škol. Od 30. let 20. století má lodní doprava jen rekreační význam. V současné době přes Modřany projíždí pouze jeden pár lodních spojů denně o letních víkendech a mezi Prahou a Měchenicemi nemají lodě žádnou zastávku pro nástup a výstup. Na území Modřan je však zdymadlo s plavební komorou pro lodě a sportovní propustí pro malá plavidla (kánoe). První plavební komora zde vznikla již roku 1729, dnešní zdymadlo Modřanský jez byl budován od roku 1979 a dnešní plavební komora byla zprovozněna v květnu 1984.\n\nV okolí Modřan měly velký dopravní význam i vltavské přívozy. Již v roce 1459 je v listině krále Jiřího zmínka o modřanském přívoze, který byl přívoz součástí obchodní cesty z jižních Čech do Prahy – tato zmínka je vztahována k pozdějšímu přívozu z Lahovic do Komořan, který je doložen například roku 1861, koncem 19. století a v první polovině 20. století pak na území Modřan existovaly asi 3 až 4 přívozy, z nichž poslední zanikl roku 1979. Roku 2006 byl zřízen nový přívoz P6 v rámci Pražské integrované dopravy. Most přes Vltavou v Modřanech nikdy nestál ani nebyl vážněji navrhován, pouze v roce 1757 zde vojáci zřídili pontonový most, na němž došlo k bitce mezi českými a pruskými vojáky a v roce 1879 byl navrhován most z Lahovic pro koněspřežnou železnici.\n\nJiž v roce 1879 žádali pražští stavitelé Schön a Wessely o koncesi na stavbu koněspřežné železnice z Chuchle přes Lahovice a po novém mostě do Modřan a dále do Nuslí. Dráha měla být ze žlábkových kolejnic, o normálním rozchodu, a i navrhovaným vedením středem silnice připomínala spíše tramvajovou dráhu. Předběžné povolení sice získali, ale další informace o osudu projektu již nejsou známy.\n\nV létě 1881 začaly České obchodní dráhy budovat železniční místní dráhu Nusle – Modřany, která byla zprovozněna 26. listopadu 1881 pro nepravidelnou nákladní dopravu a od 1. března 1882 pro pravidelný provoz včetně osobní dopravy. Roku 1885 dráhu získala Rakouská společnost místních drah a roku 1894 byla dráha zestátněna. Prodloužením roku 1897 do Dobříše a v letech 1900–1905 do Jílového u Prahy se stala jako tzv. Posázavský pacifik atraktivní i pro osobní dopravu. V dubnu 1899 testoval v úseku kolem Modřan František Křižík upravený akumulátorový tramvajový vůz č. 18 z libeňské tramvajové dráhy.\n\nPůvodně vedla trať v Modřanech zastavěnou částí obce a docházelo na ní k mnoha střetům s pěším a silničním provozem. Původní modřanské nádraží stojí poblíž bývalého cukrovaru. Modřanská zastávka poblíž Jiráskova náměstí byla zřízena od pololetního jízdního řádu roku 1937. Úsek v Modřanech byl v roce 1991 přeložen kvůli výstavbě souběžné tramvajové trati, modřanská zastávka poblíž Obchodního náměstí byla v rámci rekonstrukce přemístěna a stala se součástí hlavního přepravního uzlu v Modřanech a nádraží přestalo být pro osobní dopravu využíváno. Vlečka do modřanských strojíren u Komořan je dnes prakticky nevyužívaná, v 90. letech však byla použita pro náhradní železniční osobní dopravu po dobu rekonstrukce Komořanské ulice.\n\nRoku 1895 vznikl železný Zbraslavský most a roku 1899 okresní silnice Modřany–Zbraslav, jejíž průtah tvořil severojižní osu tehdejších Modřan; z této silnice vedla odbočka přes Točnou do Dolních Břežan. Na tuto silnici navazovaly východním směrem silnice do Zátiší, Libuše (od 1904 zhruba v oblasti dnešní ulice K Vltavě) a Cholupic (dnešní Hornocholupická, 1915), přičemž z libušské silnice odbočovala ještě lhotecká silnice (1902, zhruba v trase dnešní Povodňové ulice). Roku 1947 byly všechny tyto silnice zestátněny a z původního provedení pro potahovou dopravu byly postupně upraveny pro dopravu motorizovanou: zbraslavská silnice byla na Tylově náměstí napřímena demolicí statku U Vošahlíků (č. p. 24) a silnice byla i v dalších místech napřímena a rozšířena, průtahy ostatních silnic získaly v tomto poválečném období asfaltový povrch.\n\nKoncem 70. let a v 80. letech 20. století byla dosavadní silniční síť v Modřanech zastavěna sídlištěm a byly vytvořeny nové páteřní komunikace: ulice Pětiletky (dnes Československého exilu) a Kolarovova (dnes Generála Šišky), pobřežní Modřanská ulice byla v 90. letech zásadně přestavěna a rozšířena.\n\nHoteliér ze Zátiší (které tehdy patřilo k Modřanům) František Jiroušek zavedl v únoru 1927 linku z Jungmannova náměstí do Zátiší. V roce 1929 získal licenci pro linku Braník–Hodkovičky a později jezdil také až do Modřan. Od 7. listopadu 1927 po nějakou dobu jezdil bez koncese z Karlova náměstí přes Modřany a Zbraslav na Slapy také podnikatel Jan Radnik. V květnu 1928 zavedl autobusovou linku z pražského Jungmannova náměstí do Modřan zbraslavský podnikatel Vladimír Nedoma, a to bez řádné koncese. Protože v úseku mezi Prahou a Braníkem konkuroval Elektrickým podnikům, ty si na něj opakovaně stěžovaly, což pravděpodobně vedlo k ukončení provozu. Od 18. října 1929 zavedly Elektrické podniky autobusovou linku L v trase Braník–Hodkovičky; pro velký zájem byla linka brzy posílena a od 1. června 1930 prodloužena do Modřan k čáře potravní daně. 16. srpna 1930 však Nedoma zavedl (bez koncese) autobusovou linku Braník–Modřany, na niž nasazoval dva autobusy, které načerno zastavovaly v zastávkách Elektrických podniků a jezdily těsně před autobusy EP, čímž jim přebíraly cestující. Jezdily ve všední dny do Čechovy čtvrti do zastávky U křížku, v neděli na Tylovo náměstí v intervalu až 15 minut. Koncem roku 1930 prodloužil tuto linku opět až do centra Prahy na Jungmannovo náměstí a cenovou politikou záměrně přebíral cestující EP. Magistrátní živnostenský úřad udělil Nedomovi pokutu, ale mezitím provozování dopravy, opět bez koncese, přebral v roce 1931 Nedomův švagr Jan Holub, který po protestech dopravu zastavil 16. listopadu 1931. Zákon č. 198/1932 Sb. n. a z. však uvalil 30% daň z jízdného na linkách přesahujících hranice obcí, což vedlo i ke zrušení linky L ke dni 13. února 1933. Autobusovou linku do Modřan tou dobou zavedly Československé státní dráhy, které k provozu nepotřebovaly koncesi. Teprve zákon č. 77/1935 Sb. n. a z. podmínky pro příměstskou dopravu daňově i koncesně uvolnil. Autobusy ČSD tuto trasu opustily, nová linka pražských Elektrických podniků od branických ledáren do Modřan (do oblasti dnešní zastávky K Vystrkovu), zavedená k 1. červnu 1936, nesla označení X. Za druhé světové války byla sice autobusová doprava v Praze silně omezována, linka X však ještě v lednu 1942 byla 6 nasazovanými vozy jednou ze dvou nejfrekventovanějších pražských autobusových linek, v období od 4. března do 3. června 1945 však byl i zde provoz přerušen. V srpnu 1947 byla linka prodloužena z Tylova náměstí k cukrovaru, v květnu 1950 do Komořan k Modřanským strojírnám.\n\nOd 31. prosince 1951 byla linka X přeznačena na číslo 117 (podle toho, že vyjížděla od konečné tramvaje č. 17). Od 19. září 1958 byla zavedena větev linky 117, která obsluhovala oblast Baby III (dnešní Násirovo náměstí). Nová autobusová obratiště v Modřanech i nová silnice směrem na Baby (zprovozněná 24. září 1953) byly postaveny dobrovolnými pracovními brigádami, jak bylo v té době obvyklé.\n\nPracující z oblasti Točné, Dolních Břežan, Písnice, Cholupic, Libuše, Okrouhla a Zvole byli ještě po druhé světové válce sváženi do Modřan nákladními auty průmyslových podniků. Tyto podniky a místní národní výbory vyvíjely tlak na zavedení autobusové dopravy ČSAD. Ta byla postupně zaváděna:\nJeště koncem 60. let chyběla veřejná doprava v oblasti Tyršovy čtvrti (Na Lysinách).\n\nRoku 1959 byla pokusně zavedena rekreační linka 222 od branického nádraží přes Modřany do Komořan, ale pro neúspěch byla zrušena. Roku 1966 byla od branického nádraží na Babu III prodloužena linka 106 z Kačerova, v oblasti Baby III tak nahradila dosavadní odbočnou větev linky 117; v roce 1971 pak byla tato prodloužená část linky 106 nahrazena novou linkou 170.\n\n20. ledna 1969, tedy krátce po připojení Modřan k Praze, byla zavedena linka 150 z Braníka do Tylovy čtvrtě. V roce 1970 byla zavedena linka 165 od Šeberáku do Modřan na Tylovo náměstí, jen s několika ojedinělými spoji během dne, která v tomto úseku nahradila dosavadní linku ČSAD (v roce 1978 byla pak linka 165 prodloužena od Šeberáku na Jižní Město a v roce 1984 z Modřan do Radotína). Roku 1971 byla zavedena linka 173 od nádraží Braník pro obsluhu oblasti Na Beránku, kvůli absenci vhodné otočky však pokračovala za tehdejší hranici Prahy až do Cholupic. Postupně pak byly nejprve vybrané spoje a pak celá linka prodlouženy až na Točnou. V roce 1995 byl zrušen úsek do Braníka a trasa linky získala dnešní skobovitý tvar, kdy se ve směru z Točné z Obchodního náměstí obrací do Tyršovy čtvrtě, vybrané spoje přes sídliště až k Babě III (Násirovo náměstí).\n\nDalší vývoj autobusové dopravy je spjat se zprovozněním první trasy metra a poté výstavbou sídliště.\nRoku 1975 byla do Modřan zavedena linka 205 ze stanice metra Budějovická, Modřany tehdy projížděla po staré lhotecké silnici. Ke stanici Kačerov byly přeloženy linky 117 a 170, od Budějovické do stanice U otočky byla později zavedena ještě linka 190. Po zprovoznění linky metra B byla zavedena v únoru 1986 linky 210 (pouze ve špičkách) a v září 1986 linka 153 a roku 1987 i linka 253 ke Smíchovskému nádraží. Od 27. května 1995 byla autobusová doprava v tomto směru silně zredukována, protože ji zčásti nahradila tramvaj. Linku 170 v oblasti Modřan nahradila linka 139. Dnes autobusové spoje zajišťují kapacitní dopravu především k stanici metra C Kačerov, v menší míře pak i k stanici metra B Smíchovské nádraží. V září 2009 byla zavedena linka 153 jako špičková posila linky 165 mezi sídlištěm Modřany a sídlištěm Písnice.\n\nNěkdy v polovině 90. let linky na Dolní Břežany opustil tradiční dopravce ČSAD Praha-Vršovice a začal zde jezdit soukromý dopravce Pavel(?) Procházka. Jeho linky jezdily nejen Hornocholupickou ulicí, ale i větví přes Závist a Břežanským údolím. 1. července 1998 byla zavedena Pražská integrovaná doprava do oblasti Dolních Břežan a dalších obcí jihovýchodně od Modřan. V rámci těchto změn byly zavedeny linky ČSAD Vršovice (později Connex a Veolia) s čísly 341 a 342 od Belárie přes centrum Modřan a dále souběžně s linkou 173 až na Točnou. Od 1. září 2009 byly tyto linky zkráceny na Obchodní náměstí.\n\nNoční dopravu od roku 1995 zajišťuje především noční linka tramvaje. Ve směru od Lhotky přes sídliště až do konečné Na Beránku jezdila rovněž noční autobusová linka 509, kterou v tomto úseku od 30. srpna 2008 nahradila linka 510.\n\nPrvní úvahy o tramvajích do Modřan se objevily již v roce 1898, kdy Elektrické podniky v předběžném projektu trati z Palackého náměstí do Braníka uvažovaly o tom, že v Hodkovičkách by některé tramvajové vozy přejížděly na trať lokální železnice a po ní pokračovaly přes Modřany až na Závist. V roce 1912 se dokonce obce ležící při této trase společně ucházely o koncesi k jejímu vybudování a provozování. Podobný záměr pak v letech 1919 a 1922 uskutečnily ČSD s využitím vlečky podolské cementárny, ale pro malý zájem byla tato železniční doprava vždy brzy zrušena. Tramvajová trať z Braníka do Modřan se objevila v návrhu Elektrických podniků na rozvoj tramvajové sítě již v roce 1936 a tento záměr byl střídavě posouván i opouštěn, nakonec byla trať zprovozněna 26. května 1995. Má podobu „rychlodrážního“ tělesa výrazně odděleného od silniční dopravy, obsluhuje průmyslovou oblast podél Vltavy, centrum starých Modřan (okolí Obchodního náměstí) a jižní část sídliště Modřany. Původně se počítalo s brzkým prodloužením trati dále směrem na Libuš, tento záměr je však odkládán a různě upravován.\n\n\n\"Základním zdrojem informací o historii Modřan jsou kroniky vedené od r. 1892. Prvním kronikářem se stal učitel Josef Košťálek. Po něm si žezlo kronikářů předávali postupně Josef Kulhavý, Antonín Vlček, Jan Mareš, Jindřich Martinů a Marie Průšová. Nejdůležitější historické informace jsou z kronik přeneseny na oficiální stránky MČ Praha 12, kroniky z posledních let jsou zde přímo v PDF formátu. Všeobecně známým zdrojem informací v knižní podobě z posledních let je Kniha o Praze 12. Poměrně obsáhlé historické informace o Modřanech před nástupem 20. století najdeme v publikaci Smíchovsko a Zbraslavsko, kterou napsali učitelé pod vedením prof. Františka Hansla, c. k. okresního školního inspektora v roce 1899.\"\n\n\n"}
{"id": "111940", "url": "https://cs.wikipedia.org/wiki?curid=111940", "title": "Tazawa", "text": "Tazawa\n\nTazawa (田沢湖; \"Tazawa-ko\") je jezero v prefektuře Akita na severu ostrova Honšú v Japonsku. Má rozlohu 25,8 km². Jezero tvoří kaldera vyplněná vodou. Vodní hladina se nachází v nadmořské výšce 249 m. S maximální hloubkou 423,4 m se jedná o nejhlubší jezero v Japonsku. Díky své hloubce nikdy nezamrzá.\n\nDélka pobřeží je 20 km.\n\nKdysi se jezero pyšnilo průzračnou, křišťálově čistou vodou srovnatelnou s vodou jezera Mašú na Hokkaidó. Ale poté, co byla v roce 1940 poblíž postavena přehradní hráz, vodní elektrárna a poté, co byly do jezera svedeny kyselé odpadní vody z místních lázní (onsen), ztratila jezerní voda svou průzračnost. Znečištění rovněž způsobilo vyhynutí místní ryby kunimasu (\"oncorhynchus nerka kawamurae\").\n\nV kopcích nad jezerem jsou velké a známé lázně s horkými prameny a také největší lyžařský areál v prefektuře Akita.\n"}
{"id": "111941", "url": "https://cs.wikipedia.org/wiki?curid=111941", "title": "Dušníky (rozcestník)", "text": "Dušníky (rozcestník)\n\nNázev Dušníky, který odkazoval na to, že vesnice sloužila jako záduší, má více sídel:\n\n"}
{"id": "111947", "url": "https://cs.wikipedia.org/wiki?curid=111947", "title": "Všestudy", "text": "Všestudy\n\nNázev Všestudy má více sídel:\n"}
{"id": "111952", "url": "https://cs.wikipedia.org/wiki?curid=111952", "title": "Souprava metra Rusič", "text": "Souprava metra Rusič\n\nRusič je ruská souprava metra, provozovaná od roku 2003 na některých linkách moskevského metra. Výrobcem soupravy je společnost Metrovagonmaš, která rovněž vyráběla soupravy typu 81-71, známé také z Prahy či Budapešti. Číselné označení pro Rusiče je \"81-740\" a \"81-741\".\n\nKonstrukce vlaku vychází ze soupravy Jauza, byla však v mnoha bodech přepracována. Jednotlivé soupravy se skládají z čelních a vložených vozů, které jsou spolu spojeny měchy, takže cestující mohou mezi vagóny procházet. Sedačky jsou uspořádány podélně, jsou však dělené. Oproti Jauze se zlepšilo i odhlučnění vozů. Motory jsou celkem čtyři, každý z nich má výkon 160 kW.\n\nSoupravy typu Rusič jsou určeny převážně pro provoz v tzv. lehkém metru, v Moskvě se jedná konkrétně o butovskou linku, provozovány jsou ale také i na lince filjevské.\n\nSoupravy Rusič lze potkat i v Sofii; jezdí tam na jediné lince. Jsou provozovány v třívozových soupravách, dodány byly roku 2005, 2009 i 2010.\n\n"}
{"id": "111954", "url": "https://cs.wikipedia.org/wiki?curid=111954", "title": "Bzip2", "text": "Bzip2\n\nbzip2 je svobodný komprimační algoritmus a program vyvinutý Julianem Sewardem. První verzi (0.15) vydal v červenci 1996. Stabilita a popularita programu od té doby značně vzrostla. Verze 1.0 byla vydána na konci roku 2000.\n\nU většiny souborů pracuje bzip2 efektivněji (tedy produkuje menší soubory) než tradiční algoritmus Deflate používaný u archivních formátů gzip nebo ZIP, ale je pomalejší. V tomto ohledu je dost podobný dalším moderním kompresním algoritmům. Na rozdíl od formátů jako RAR nebo ZIP (a podobně jako gzip), bzip2 neumí pracovat s více soubory, zkomprimovat dokáže pouze jeden soubor. Tento princip vychází ze základů unixu, programy jako tar nebo GNU tar spojí více souborů dohromady a bzip2 tento soubor pak zkomprimuje.\n\nV některých případech formáty jako 7z a RAR překonávají bzip2, alespoň co se týče absolutního kompresního poměru. Vzhledem k tomu, že díky Mooreovu zákonu se stává procesorový čas méně a méně důležitý, tyto algoritmy se stávají populárnější než dřív.\n\nbzip2 používá Burrowsovu–Wheelerovu transformaci, která konvertuje často se opakující znakové sekvence do řetězců ze stejných písmen, a poté použije move-to-front transformaci a nakonec Huffmanovo kódování.\n\nPůvodně používal předek bzip2 – bzip – aritmetické kódování, které má mírně lepší kompresní poměr. To ale muselo být vyměněno za méně výkonné Huffmanovo kódování, protože aritmetické kódování je patentováno.\n\nPřepínače jsou většinou stejné jako u programu gzip. Pro extrakci komprimovaného tar souboru použijte:\n\nPro vytvoření komprimovaného tar souboru:\n\nGNU tar podporuje -j přepínač, který umožňuje vytvoření bzip2 komprimovaného tar souboru bez nutnosti použití roury:\n\nDekomprese v programu GNU tar:\n\n\n"}
{"id": "111955", "url": "https://cs.wikipedia.org/wiki?curid=111955", "title": "Affiliate marketing", "text": "Affiliate marketing\n\nAffiliate marketing (také nazýván partnerský marketing nebo provizní systém) je marketingový nástroj internetových firem, který funguje na provázanosti stránek prodejce služeb nebo produktů se stránkami, které službu či výrobek doporučují. Jde o systém založený na propagaci produktu firmy prostřednictvím stránek affiliate partnerů, kteří za to dostávají podíl (provizi) z prodeje.\n\nZa předchůdce partnerského marketingu je považován koncept sdílení příjmů. V listopadu 1994, téměř 4 roky po vzniku internetové sítě (World Wide Web), se zásady podílu na zisku váží k běžné e-komerci.\n\nKoncept Affiliate marketingu byl koncipován, patentován a do praxe uveden Williamem J. Tobinem, zakladatelem internetového obchodu Květiny a dárky, v roce 1989. V roce 1993 obchod vykázal roční odbyt přesahující 6 milionů dolarů. Ke své práci využíval služeb sítě Prodigy. Aby bylo za poskytnuté služby možné platit provizi, Tobin vytvořil obchodní model pro placení provizí z prodeje. V roce 1994 Tobin, ve spolupráci s firmou IBM, která vlastnila polovinu sítě Prodigy, spustil beta verzi pro internetový obchod. O rok později byla zahájena komerční verze webových stránek, ke kterým se přihlásilo 2 600 partnerů podílejících se online na partnerském marketingu. V roce 1998 se Květiny a dárky spojily s obchodními domy Fingerhut a Federated. 22. ledna 1996 Tobin požádal o patent, týkající se sledování partnerského marketingu, který vešel v platnost 31. 10. 2000 v USA pod číslem 6141666. V roce 2007 vešel v platnost taktéž japonský patent č. 4021941. \n\nJedním z prvních inovátorů partnerského marketingu byla společnost Cybererotica, která získala ocenění za „proklik“ programu.\n\nV listopadu 1994 zahájila společnost CDNOW svůj program BuyWeb. Umístila na své webové stránky hudbu, která měla přitáhnout nové návštěvníky. V případě, že by návštěvníci měli zájem o koupi zveřejněné hudby, byl k dispozici přímý odkaz na dané album do CD NOW.  Tento nápad na dálkový nákup vznikl po rozhovoru s hudební společností Geffen Records, která chtěla prodávat album přímo z internetových stránek konkrétního interpreta. Na základě této představy byl vytvořen program, který propojil internetový obchod CD NOW přímo s webovými stránkami umělce pod záštitou Geffen. \n\nSpolečnost Amazon zahájila svoji spolupráci na programu v červenci roku 1996 – umístila na internet bannerové reklamy či přímo textové odkazy pro koupi jednotlivých knih, které byly také v nabídce na domovské stránce Amazonu. Když se návštěvník přidružených stránek proklikl přes banner na webové stránky Amazonu a zde knihu koupil, majitel přidružených stránek dostal provizi. Program Affiliate marketingu dle Amazonu se stal jedním z nejznámějších a sloužil jako model pro ostatní programy.\n\nPartnerský marketing vykazoval od svého počátku poměrně vysoké tempo růstu. V prvních dnech byl vnímaný jako marketingová hračka na webových stránkách. Časem se však stal nedílnou součástí podnikatelského plánu u firem všech velikostí, v některých případech se dokonce stal důležitějším než offline podnikání. \n\nDle zpráv z roku 2006 jen ve Velké Británii vykazovala prodejní síť na základě partnerského marketingu odbyt 2 160 mil. liber. Výzkumný tým Marketing Sherpa odhadl, že v témže roce pobočky po celém světě vykázaly 6 500 mil. dolarů za provize z různých zdrojů v oblasti financí, hraní her i hazardních her, cestování, telekomunikací, vzdělávání a publikování. \n\nNejaktivnějšími sektory pro partnerský marketing byly hazardní hry či maloobchod a služby pro sdílení souborů. Největší nárůst se nadále očekával v odvětví mobilních telefonů nebo finančním a cestovním sektoru.\n\n\nHlavní výhodou systému je kontrola nákladů na reklamu. Jelikož je reklama skrze affiliate program měřitelná, společnost neplýtvá zbytečné finance na offline reklamy, u kterých nemůže zjistit jejich konkrétní efektivitu. Stávající zákazníci jdou na stránky firmy přímo, pouze noví přes partnery. Náklady na reklamu tak firmě rostou pouze tehdy, když získá nové zákazníky, což je také jejím cílem. Zároveň jsou affiliate reklamní odkazy na web stránkách formou kontextové reklamy, tudíž nejsou tak invazivní a návštěvníkům webu nepřekáží tolik jako zcela náhodná nesouvisející reklama. Reklama snižuje finanční náklady i svou cíleností - je možné si určit cílovou skupinu, na kterou se reklama zaměří, tudíž není plýtváno prostředky na pokrytí široké škály internetových uživatelů, kteří o danou reklamu třeba ani nemají zájem. Affiliate marketing je vhodný takřka pro všechny online prodejce, má ale také svá omezení.\n\nV současnosti 80 % všech affiliate (partnerských) programů využívá možnost sdílení příjmů anebo platby za prodej (PPS) jako kompenzační metody, 19 % používá náklady na akci (CPA, zahrnuje PPC) a zbývající část používá ostatní metody, jako je cena za „kliknutí“ (CPC) anebo cena za promile (CPM, cena za odhadovaných 1 000 zobrazení).\n\nV současnosti v rámci vyspělých marketingových trhů méně než 1 % tradičních affiliate marketingových programů využívá metody: ceny za kliknutí (CPC) a cenu za promile (CPM). Tyto metody jsou používané především v rámci placeného vyhledávání a při zobrazovaní reklam.\n\nMetoda CPM přitom vyžaduje jen to, aby publikující povolil zobrazování reklam na své webové stránce, umožnil tak návštěvníkům stránky její zobrazování, a tak získal provizi. Metoda CPC vyžaduje jeden dodatečný krok, aby publikující mohl získat odměnu. Nestačí, aby návštěvníkovi byla reklama zobrazená, ale musí též kliknout na zobrazovaný odkaz (reklamu), který ho přesměruje na webové stránky inzerenta.\n\nCPC metoda byla používána především v začátcích affiliate marketingu, ale začala ztrácet na významu v důsledku rozšíření tzv. podvodného klikaní (click fraud). Tuto záležitost je nutné řešit i pro moderní způsoby vyhledávaní. Kontextové reklamní programy nejsou zahrnuté ve statistikách, týkajících se snížení používaní metody CPC, a proto je otázkou, zdali je možné kontextovou reklamu do affiliate marketingu vůbec zařadit.\n\nZatímco tyto modely se v rámci vyspělé formy „e-commerce“ a online reklamních trhů používají čím dál méně, stále převládají v některých vznikajících a rozvíjejících se odvětvích. Čína je příkladem toho, že model affiliate marketingu na tomto trhu není totožný s tím, který se používá na západě.\n\nV případě metod CPC a CPM se publikující nemusí obávat, zda je návštěvník součástí skupiny, kterou se inzerent snaží zaujmout a je schopný ji získat, protože v tomto bodě již publikující svou provizi získal. Tímto způsobem je tak ponecháno větší riziko (v případě CPM celé riziko a ztráta) na inzerenta. \n\nMetody CPA a CPS vyžadují, aby návštěvníci dané webové stránky udělali víc, než jen navštívili stránku inzerenta, aby mohl partner (affiliate) získat provizi. Inzerent musí zákazníka získat. Partner (affiliate) se tak ve svém vlastním zájmu snaží, aby zákazník zrealizoval nákup (případně jinou akci na stránce), zvýšil šance na úspěch a získání provize. Riziko a ztráta jsou tak rozdělené mezi publikujícího (affiliate) a inzerenta.\n\nAffiliate marketing se častokrát nazývá také „výkonový marketing“, vzhledem ke skutečnosti, jak jsou prodejci ohodnocení. Nejčastěji jsou placeni ve formě provizí z každého uzavřeného obchodu, někdy dokonce získávají tzv. výkonnostní stimuly při překročení cílů (např. plánovaných prodejů). V tomto vztahu je použitý podobný kompenzační model, jako je tomu u interních obchodních oddělení inzerenta.\n\nFráze „partneři (affiliates) jsou prodlouženou rukou pro Váš byznys“, která je často používána k vysvětlení pojmu affiliate marketing, není tak úplně přesná. Nejdůležitějším rozdílem mezi affiliates a zaměstnanci inzerenta je, že affiliate marketéři nemají téměř žádný vliv na zájemce (potenciálního zákazníka), jelikož ten je automaticky přesměrovaný na webovou stránku inzerenta. Obchodní tým inzerenta však může ovlivnit a kontrolovat činnost zájemce až do okamžiku, kdy zájemce podepíše kontrakt anebo zrealizuje objednávku.\n\nNěkteří inzerující nabízejí vícestupňové programy, které umožňují rozdělení provize do hierarchické sítě „sign-ups“ a sub-partnerů. V praxi to znamená, že publikující „A“ se zapíše do programu s inzerentem a dostane odměnu za dohodnutou činnost, kterou vykonává dle návštěvníků stránky. Pokud publikující „A“ zaujme publikujícího „B“ a „C“, aby se zapsali do stejného programu s použitím jeho přihlašovacího kódu, všechny budoucí aktivity vykonané publikujícím „B“ a „C“ budou výsledkem dodatečné provize (s nižší cenou) pro publikujícího „A“.\n\nDvoustupňové programy v rámci affiliate programů sice existují, ale jen v malé míře. Většina programů je jednoduchých, jednostupňových. Programy, které mají více než dva stupně, už připomínají „multi-level marketing“ (\"MLM\") neboli síťový marketing, jsou však stále rozdílné. MLM aneb síťové marketingové asociace mívají komplexnější provizní požadavky, než mají standardní affiliate programy.\n\nObchodníci upřednostňují affiliate marketing, protože ve většině případů používá model placení za výkon, což znamená, že obchodník nevykládá marketingové náklady, dokud nejsou známy výsledky. To samé platí i pro odměňování tzv. affiliate manažerů, kteří jsou placeni ve většině případů z obratu celého affiliate programu.\n\nDalší výhodou je, že partneři dělají obchodníkovi reklamu, za kterou třeba ve finále nedostanou ani odměnu. Typickým příkladem může být umístění banneru na webu affiliate partnera. Ten mohou vidět tisíce lidí, ale partner dostane provizi pouze v případě, kdy na banner někdo klikne a následně nakoupí.\n\nNěkteří obchodníci provozují své vlastní affiliate/partnerské programy pomocí speciálního programového vybavení, zatímco jiní používají zprostředkovatele pro sledování obchodování a prodeje. Existují dva různé typy metod affiliate/partnerského managementu užívaných obchodníky: samostatný software nebo hostitelské služby, nazývané affiliate/partnerské sítě. Platby partnerům nebo poskytovatelům mohou být uskutečněny jménem jednoho obchodníka v síti, celé sítě obchodníků, konsolidovaných obchodníků, kde má poskytovatel vazbu na získané provize, nebo přímo samotným obchodníkem.\n\nNekontrolované affiliate/partnerské programy využívající spam, porušení obchodní známky, klamavou reklamu a další neetické způsoby, daly affiliate marketingu negativní pověst.\n\nNěkteří obchodníci používají outsourcované řízení programů společnostmi (tzv. OPM), které jsou samy o sobě často řízeny partnerským managementem nebo managementem partnerských sítí. OPM společnosti poskytují partnerské řízení programu pro obchodníky jako službu, podobně jako je role reklamních agentur v offline marketingu.\n\nPři správě provizních programů vznikají nejedny problémy. Mezi ty hlavní patří nechat běžet program na autopilota a nevěnovat se mu. Jako každý marketingový kanál, i affiliate marketing potřebuje péči. \n\nPartnerské webové stránky jsou často rozděleny podle inzerentů a partnerských sítí. Prozatím neexistují žádné standardy pro kategorizaci. Následující typy webových stránek jsou obecné, přesto běžně chápané a používané v affiliate marketingu.\n\nExistují tři hlavní\nzpůsoby, jak nalézt affiliate program pro cílovou stránku:\n\nPokud výše zmíněná místa neposkytnou informace, týkající se affiliate programu, může se stát, že má daná stránka neveřejný affiliate program. Použití jedné z metod \"korelace webových stránek\" (metody\nhledání velmi podobných stránek) nám může napovědět o existenci sitě affiliate programu. Nejprůkaznější metodou získání těchto informací ale zůstává kontaktování vlastníka webové stránky, pokud je na něj možné dohledat kontakt.\n\nPři založení nové affiliate kampaně musí inzerent volit mezi provozováním vlastního programu a zapojením do affiliate sítě (kde je zapojeno několik dalších inzerentů). V České republice je možné vybírat hned z několika provizních sítí, z nichž některé jsou pouze úzce oborové (např. finance), jiné jsou multioborové s kampěněmi z různých oborů (móda, zdraví, bydlení).\n\nKaždá z variant má svá pro a proti.\n\nVlastní program má výhodu v pododě větší kontroly nad partnery, provoz také často vyjde levněji, jelikož síti neplatíte provize.\n\nAffiliate síť má největší výhodu v počtu aktivních partnerů, které lze ihned oslovit s cílem jejich zapojení do programu. Další výhodou pro affiliate partnery je, že mají fakturaci a data od různých inzerentů pod jednou platformou. Ušetří jim to tak čas, protože se nemusí přihlašovat do několika affiliate systémů.\n\nJiž od vzniku affiliate programu byla vždy aktivita těchto programů kontrolována jen velice málo. Bezohlední marketéři používali spam, klamavou reklamu, nucené překliky (aby dostali soubory cookies do počítače uživatele), adware, a jiné metody posílení trafficu na svoje sponzory. I přesto, že mnoho affiliate programů mělo ve svých obchodních podmínkach zákaz spamu, z historického hlediska affiliate marketing vždy přitahoval pozornost spamerů.\n\nV počátcích affiliate marketingu jej mnoho internetových uživatelů nemělo v oblibě právě z důvodu jejich častého použití spamu na zvýšení prodeje. Jak však affiliate marketing dospíval, víc a víc obchodů zlepšilo svoje obchodní podmínky směrem k většímu omezení spamu.\n\nSe zvýšením důležitosti prohlížečů někteří affiliate marketéři přešli z posílaní spamových e-mailů na automaticky generované webové stránky, které často obsahovaly zdroje informací od obchodníků. Cílem těchto stránek bylo zmanipulovat relevanci stránky zaindexované v prohlížeči. Tato metoda je také známá jako \"spamdexing\". Každá stránka může být cílená na specifický segment trhu použitím specifických klíčových slov, výsledkem toho je zkreslená forma optimalizace pro vyhledávače.\n\nSpam je největší hrozbou pro organické vyhledávače, jejichž cílem je poskytnout kvalitní výsledky vyhledávání pro klíčová slova nebo fráze zadané uživatelem. Algoritmus Googlu pro určování PageRank ve své aktualizaci (\"BigDaddy\") v únoru roku 2006 (poslední fáze velké aktualizace Jagger speciálně zaměřené na spamdexing) dosáhl velkého úspěchu. Tato aktualizace pomohla Googlu odstranit velkou část počítačově generovaného obsahu z jejího indexu.\n\nWebové stránky tvořené z větší části z affiliate odkazů měly negativní reputaci kvůli poskytování nedostatečného obsahu. V roce 2005 učinila společnost Google velké změny, které některé stránky označily jako \"tenké affiliate\". Takové stránky byly buď odstraněny z Google indexu, nebo byly přesunuty na stránce výsledku (to znamená přesunuty z předních pozic na nižší pozice). Aby se vyhnuli zařazení do této kategorie, webmasteři affiliate marketingových stránek musí produkovat kvalitní obsah, který rozliší jejich stránku od stránek spammerů nebo bannerových firem, které obsahují pouze odkazy směřující na stránky obchodu.\n\nNěkteré stránky ovšem mohou působit jako \"tenké affiliate,\" ovšem přináší skutečnou hodnotu pro návštěvníka stránek. Může se jednat o:\n\nImplementace affiliate marketingu na internetu silně závisí na různých technikách, přímo zabudovaných do designu stránek, a použití volání externích domén pro sledování akcí uživatele (sledování překliku, Adsense) a poskytování obsahu (reklamy) uživateli. Většina těchto aktivit zabírá uživateli čas a ve všeobecnosti je pro běžného uživatele internetu na obtíž a způsobuje vizuální zmatek na stránkách. Z tohoto důvodu vznikla různá protiopatření, která mají zabránit zobrazení reklamy na stránce. Pomocí programů třetích stran (jako Adware, Adblock plus, Spybot, pop-up blockers atd.) a především použitím správně nastaveného HOST souboru je možné vizuální zmatek minimalizovat, stejně jako čas strávený navíc a množství přenesených dat potřebných pro zobrazení stránky. Použití správných řádků v HOST souboru umožňuje zablokování těchto známých a vytrvalých domén zaměřených na sledování překliků, a tím také snížit vystavení počítače malware programům, které se na nich často nacházejí.\n\nI když se adware od spywaru liší, používá ty samé metody a technologie. Zpočátku obchodníci nevěděli o adwaru a o tom, jaký má dopad na jejich značku. Brzo na to ovšem přišli, protože si všimli, že adware často přepisuje sledovací cookies soubory, a tím snižuje jejich provize. Tímto způsobem affiliate programy využívající adware kradly provize od těch, kteří jej nepoužívali. Adware většinou nemá žádný hodnotný přínos pro uživatele, který si většinou ani není vědomý toho, že ho má na svém počítači nainstalovaný.\n\nAffilliates diskutovali problémy na internetových fórech a začali hledat řešení. Věřili, že nejlepší cestou bude odradit obchodníky od reklam skrz adware. Obchodníci, kteří byli buď lhostejní nebo adware podporovali, nebyli chráněni Affilliates, což jim zničilo pověst a zkazilo jejich snahy o affiliate marketing. Mnoho Affilliates ukončilo spolupráci s takovým obchodníkem nebo se přidalo ke konkurenčnímu AP. Síť poboček byla také tlačena obchodníky a Affilliates zaujali postoj a jisté vydavatele adwaru ze své sítě vyloučili.\n\nNěkteří obchodníci využívají jmen (ochranných známek) svých známějších konkurentů a v rámci kontextové reklamy používají shodná, zaměnitelná nebo podobná slova.\n\nPokud tedy zákazník zadá do vyhledávače tento výraz, budou mu nabídnuty i stránky jiné firmy, než která vlastní ochrannou známku. Takto parazitující firmy mohou majitele vážně poškodit (snížení zisků apod.). V takovém případě se jedná o protiprávní jednání - zásah do práv k ochranné známce. Majitelé těchto ochranných známek ® se mohou bránit. Pokud doloží jejich vlastnictví, budou klíčová slova zakázána pro ostatní inzerenty.\n\nKodex chování si sestavuje každý provizní prodejce sám. Slouží jako průvodce k tomu, jak používat a dodržovat standardy pro internetovou reklamu a obecně jde o etické zásady slušného chování, které mají přinést výsledky všem zúčastněným. Při nedodržování zásad účastníkem programu mu hrozí vyloučení z něj a zastavení vyplácení provizí.\n\nCookies jsou data (malý soubor), která se stáhnou z webu do prohlížeče uživatele bez jeho vědomí a při opětovné návštěvě hlásí aktivitu uživatele na webu. Do tohoto souboru jsou také zapisovány informace jako přihlašovací údaje, poslední navštívená webová stránka nebo co uživatel nakupoval.\n\nV affiliate se díky cookie obchodník dozví, kdo zákazníkovi doporučil jeho stránku a komu má poslat provizi z prodeje. Informaci lze uchovat v cookie po dobu, jakou obchodník potřebuje. Např. pokud zákazník nakoupí v internetovém obchodě až za 14 dní po návštěvě, ke které došlo přes provizní odkaz, zprostředkovatel také dostane svoji odměnu. Díky cookies obchodník zjistí i po delší době, odkud se k němu zákazník dostal.\n\nZprostředkovatel nic nezíská, pokud zákazník nakoupí v obchodě po uplynutí doby, kdy cookie funguje nebo pokud zákazník používá ve svém počítači nástroje, které cookies mažou. Zprostředkovatele pak nelze dohledat. Přijít o provizi může také zprostředkovatel, pokud nebyl poslední před nákupem. Provizi dostane majitel posledního použitého odkazu. Další variantou je, že provizi získá první zprostředkovatel nebo se částka dělí. V 95 % případů ale získává provizi ten, kdo je poslední. Mohou ovšem nastat i ojedinělé problémy s používáním cookies, kdy nejsou ze strany měřícího softwaru správně ošetřeny.\n\nSlevové vouchery se dají pořídit na různých portálech přímo u prodejců a většinou na konkrétní produkt, existují ale také affiliate platformy, které soustřeďují slevy od většího množství prodejců. Tyto servery pak fungují jenom jako agregátory slevových kupónu, kdy správce vkládá svůj html kód slev na vlastní server. Po nákupu zboží nebo služby při využití kódu je správci serveru připsána provize. Výhodou slevových kódů je pro zákazníka větší možnost výběru, například možnost uplatnění slevy na větší část sortimentu (např. sleva na všechny tyčové mixéry, sleva na zboží jedné značky, sleva za nákup nad určitou částku a další).\n"}
{"id": "111958", "url": "https://cs.wikipedia.org/wiki?curid=111958", "title": "Mašú (jezero)", "text": "Mašú (jezero)\n\nMašú ( ; \"Mašú-ko\") je jezero na východě ostrova Hokkaidó v Japonsku. Má rozlohu 19,2 km² a dosahuje maximální hloubky 211,4 m. Leží v nadmořské výšce 351 m. Jezero tvoří kaldera stejného jména vyplněná vodou.\n\nJe proslavené svou průzračnou vodou, v níž lze vidět až do hloubky 36 m a mlhou, která se tvoří nad jeho hladinou.\n\nJezero nemá žádný odtok.\n\nNachází se v Národním parku Akan.\n"}
{"id": "111961", "url": "https://cs.wikipedia.org/wiki?curid=111961", "title": "Mil Mi-24", "text": "Mil Mi-24\n\nMil Mi-24 je velký dvoumotorový bitevní či transportně-bitevní vrtulník určený pro přímou podporu pozemních jednotek, včetně ničení tanků a obrněných cílů. Mezi bitevními vrtulníky je unikátní schopností přepravit až 8 osob nebo 1 500 kg materiálu v nákladovém prostoru. Severoatlantická aliance mu přidělila kódové jméno „Hind“ (česky „Laň“). Exportní verze vrtulníku jsou známy pod označením Mi-25 a Mi-35.\n\nZákladní hlavňovou výzbrojí vrtulníku je otočný, v přídi umístěný čtyřhlavňový rotační kulomet 9A624 ráže 12,7 mm, pozdější verze mají dvojkanón GŠ-23 ráže 23 mm pevně umístěný na boku trupu nebo v pohyblivé zbraňové stanici NPPU-23 pod přídí.\n\nDalší výzbroj a výstroj může být podvěšena na čtyřech závěsnících pod pomocnými křídly. Na koncích křídla jsou pak lišty pro protitankové řízené střely.\n\nVerze D má přídavné nádrže v nákladním prostoru. Vytrvalost vrtulníku se pak zvyšuje na téměř 4 hodiny letu a dolet na více než 800 km. Vrtulník se účastnil mnoha konfliktů po celém světě; asi nejvýznamnějším byla sovětská válka v Afghánistánu.\n\nV průběhu 60. let sovětská konstrukční kancelář Mil rozpracovala plány několika vrtulníků pro přímou podporu pozemních vojsk. Typ V-22 nikdy nespatřil světlo světa, druhý experimentální stroj V-24 se podobal americkému UH-1 Huey. V tomto období však ve velení sovětské armády nepanoval jednotný názor na to, zda rozvíjet stejným tempem strategické (nukleární) i konvenční zbraně. Milovi se podařilo přesvědčit tehdejšího náměstka ministra obrany SSSR Andreje Grečka, aby vytvořil komisi, která by přezkoumala potřebu nových bojových vrtulníků. Navzdory rozdílným názorům nakonec komise 6. května 1968 vyhlásila soutěž na výrobu nového dvoumotorového vrtulníku k přímé podpoře pozemních vojsk.\n\nPrototyp V-24 uskutečnil první let 19. září 1969. Po dvou prototypech přišla 10 kusová predsérie označovaná také jako Hind-B. Konstrukce Mi-24 používala zkušeností stávajících Mi-8 a Mi-14, skloubila v sobě robustnost, nosnost i vysokou rychlost. V červnu 1970 začaly armádní zkoušky těchto strojů. V tomto období zemřel ve věku 61 let vedoucí konstrukční kanceláře Michail Mil. První výrobní sérií, která oproti předsériových kusem prodělala řadu úprav se stala verze Mi-24A (Hind-A). Tato verze ještě měla velkou prosklenou kabinu, v níž byli soustředěni všichni členové posádky.\n\nDalší sérií se stala verze Mi-24F která zaznamenala první výraznou změnu od původní konstrukce a to přesunutí ocasního rotoru z pravé na levou stranu. Výcviková verze označená Mi-24U (Hind-C) měla zdvojené řízení. Celkově bylo vyrobeno kolem 240 kusů verze A, F a U.\n\nNa základě zkušeností z provozu se začala vyrábět významná, i když pouze přechodná verze Mi-24D (Hind-D), která zaznamenala další vylepšení konstrukce. Byla přepracována přední část trupu, prostory pilota a operátora zbraňových systémů byly odděleny a měly tandemové uspořádání, přičemž pilot sedí v zadním a operátor v předním sedadle. Třetí člen osádky, palubní technik měl své místo u spojovacího tunelu mezi kabinou pilota a nákladovým prostorem. Mi-24D se začaly sjíždět z výrobních pásů v roce 1973. Stroje verze D pro export byly označovány jako Mi-25. Celkově bylo vyrobeno kolem 350 kusů. Stále se zlepšující konstrukce Mi-24 přinesla další verzi označenou jako Mi-24V (Hind-E). Tato verze vyráběná od března 1976 až do roku 1986 byla výkonnější, disponovala vylepšenými zbraňovými systémy. Celkem bylo vyrobeno asi 1000 kusů této verze. Stroje verze V pro export byly označovány jako Mi-35.\n\nMezi lety 1986-1989 bylo vyrobeno ještě okolo 620 mírně odlišných Mi-24P (Hind-F) a Mi-24G. Jejich hlavní změnou a vizuální odlišností byla změna v hlavňové výzbroji. Tyto verze nepoužívaly běžné otočné střelecké věže, ale pevné dopředu střílející 30mm kanóny. Jako další varianty byly průzkumné a zaměřovací modely Mi-24R (Hind-G1) a Mi-24K (Hind-G2) a mnoho dalších modernizovaných verzí a příbuzných variant. Objem výroby dosáhl cca 2 000 kusů a Mi-24 slouží nebo sloužily ve 45 státech. Stroje Mi-24 mají ve výzbroji i vojenské letectvo České republiky.\n\nDnes se zabývá modernizací stále používaných Mi-24 několik firem.\n\nSvětová veřejnost se o existenci tohoto typu dozvěděla v roce 1974, kdy byly v odborné literatuře publikovány jeho první fotografie. Mi-24 se zúčastnily intenzivních bojů o Afghánistán v 80. letech. Afghánské vládě byly proti mudžáhidům stroje dodány v dubnu 1979.. Nasazení sovětských vrtulníků bylo zpočátku pro povstalce velmi nepříjemné. Mi-24 brzy získaly od svého nepřítele přezdívku \"satanův koráb\". Nadvláda vrtulníků měla za následek, že USA dodaly mudžáhidům protiletadlový komplet FIM-92 Stinger. První Hind byl v boji s mudžáhidy ztracen 30. května 1979. V Afghánistánu byly Mi-24 v důsledku větších nadmořských výšek i několika zkušeností z bojů většinou odlehčovány, často i za cenu sníženého pancéřování. Specializovaly se zejména na boj proti pozemním cílům, přepravu pěchoty obvykle zajišťovaly stroje Mi-8.\n\nPozději byly nasazeny ruskou stranou během několika válek v Čečensku. Účastnily se i občanské války v Sierra Leone. Během íránsko-irácké války došlo k několika leteckým soubojům iráckých Mi-25 s íránskými vrtulníky AH-1J SuperCobra. Iráčtí piloti si obecně stroje Mi-25 pochvalovali, zejména pro jejich vysokou rychlost, dolet, všestrannost a velkou nosnost. Za neuspokojivou považovali zejména neefektivitu zbraňových systémů a malou obratnost.\n\nVrtulník Mi-35 je pouze exportním označením typu Mi-24V. V rámci Vzdušných sil AČR jsou v současné době všechny vrtulníky Mi-24V dislokovány na 22. základně letectva v Náměšťi nad Oslavou a náležejí 221. letce bitevních vrtulníků, která je od roku 2001 členem elitní \"NATO Tiger Association\". České Mi-35 měly při dodání strojů proti klasickému Mi-24V některá vylepšení:\n\n\nDále Mi-35 prodělaly v AČR modernizaci:\n\n\n\n\n\n\n\n"}
{"id": "111966", "url": "https://cs.wikipedia.org/wiki?curid=111966", "title": "Eduard Zeman", "text": "Eduard Zeman\n\nEduard Zeman (11. dubna 1948 Most – 25. června 2017) byl český politik a pedagog, v letech 1998 až 2002 ministr školství, mládeže a tělovýchovy ČR v Zemanově vládě, v letech 1992 až 2006 nejprve poslanec České národní rady a později Poslanecké sněmovny PČR za ČSSD, po roce 2009 člen SPOZ / SPO, v letech 2014 až 2016 školský ombudsman na MŠMT ČR.\n\nNarodil se v Mostě 11. dubna 1948. Vystudoval Pedagogickou fakultu dnešní Jihočeské univerzity v Českých Budějovicích, poté působil jako učitel na základní škole a na gymnáziu. V letech 1966 až 1970 byl členem Komunistické strany Československa. Do roku 1992 působil jako učitel, po roce 1989 navíc zastával post krajského mluvčího učitelů v Jihočeském kraji. Byl prezidentem Jihočeské pedagogické unie, Republikové rady APZŠ a člen školské komise ÚVV ČSSD. Byl přitom i jedním z aktivistů Jazzové sekce.\n\nV roce 1989 se angažoval v Občanském fóru, od roku 1990 byl členem České strany sociálně demokratické (ČSSD). Ve volbách v roce 1992 byl zvolen do České národní rady za ČSSD (volební obvod Jihočeský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996, volbách v roce 1998 a volbách v roce 2002. V letech 1992–1998 a znovu 2002–2006 byl členem sněmovního výboru pro vědu, vzdělání, kulturu, mládež a tělovýchovu (v letech 1996–1998 a 2002–2006 jako jeho místopředseda). Kromě toho byl v letech 1996–1998 členem organizačního výboru.\n\nOd 22. července 1998 do 15. července 2002 byl ministrem školství, mládeže a tělovýchovy ve vládě Miloše Zemana. Jako jeden z mála ministrů školství vedl úřad po celé čtyřleté období, stejně jako jeho nástupkyně, kterou se stala Petra Buzková. Během svého působení v této funkci na sebe upozornil například návrhem na zrušení víceletých gymnázií. Zabýval se i nízkými platy, nedostatkem investičních peněz, systémovými změnami v souvislosti s reformou veřejné správy či novým školským zákonem. Realizoval také akci Internet do škol.\n\nV roce 2006 neúspěšně kandidoval do Senátu za senátní obvod č. 14 – České Budějovice jako kandidát ČSSD. Získal jen 13 % hlasů a nepostoupil do 2. kola. V roce 2009 ze strany odešel a následně přestoupil do nově ustavené Strany Práv Občanů ZEMANOVCI (SPOZ), kterou spoluzakládal. Do jejího ustavujícího sjezdu byl členem a mluvčím přípravného výboru SPOZ. Ve straně pak působil jako koordinátor jejích odborných komisí. Ve volbách do senátu roku 2010 za SPOZ Zeman neúspěšně kandidoval do senátu v obvodu č. 52 – Jihlava. Se ziskem 1,97 % hlasů obsadil poslední 8. místo.\n\nK roku 2010 byl uváděn jako poradce společnosti ONKOCET EUROPE o.p.s., předseda občanského sdružení Přátelé Miloše Zemana, působil i ve firmě Intertrade podnikatele Jana Jezbery, o něhož se zajímaly bezpečnostní složky. Byl vydatným podporovatelem prezidentské kandidatury Miloše Zemana.\n\nOd 15. září 2014 působil jako historicky první školský ombudsman na Ministerstvu školství, mládeže a tělovýchovy. V této funkci skončil v roce 2016, kdy ho vystřídal Slávek Hrzal.\n\nZemřel ve svých 69 letech dne 25. června 2017 po půlročním boji s rakovinou.\n\nEduard Zeman byl laureátem mimořádné Ceny PŘÍSTAV, kterou mu v roce 2008 udělila Česká rada dětí a mládeže.\n\n\n"}
{"id": "111968", "url": "https://cs.wikipedia.org/wiki?curid=111968", "title": "Seznam nejvyšších staveb v Česku", "text": "Seznam nejvyšších staveb v Česku\n\nTento seznam nejvyšších staveb v Česku obsahuje všechny typy staveb a řadí je dle jejich celkové výšky, tedy například včetně případných anténních konstrukcí. Již nestojící stavby jsou vyznačeny \"kurzívou\".\n\n\n"}
{"id": "111972", "url": "https://cs.wikipedia.org/wiki?curid=111972", "title": "St. Catharines", "text": "St. Catharines\n\nSt. Catharines (známé též jako město parků - \"The Garden City\" či St. Kitts., St. Cats, dříve \"The Twelve\" či \"Shipman's Corners\") je město v jižní části kanadské provincie Ontario. Leží na břehu jezera Ontaria, 51 km jižně od Toronta (přes jezero Ontario) a 19 km od hranic mezi Kanadou a USA (stát New York). Začíná u něj kanál Welland. Je největším městem Niagarského regionu. Odhadovaná počet obyvatel je asi 135 000 (k 2006), poslední oficiální sčítání z roku 2001 udává 129 170 obyvatel. Metropolitní populace činila v roce 2001 necelých 380 000 obyvatel. Motto města zní: \"Industry and Liberality\". Velkou část města pokrývají továrny a průmyslová zařízení a parky a zahrady.\n\nPrvní bělošské osídlení v oblasti založili v roce 1780 na soutoku Dick's Creek a Twelve Mile Creek loajalisté z řad Butlerových rangerů, seržant Jacob Dittrick a vojín John Hainer. Dick's Creek byl pojmenován po dalším z raných osadníků, Richardu Pierpointovi, známém jako Kapitán Dick. Toto osídlení se posléze stalo centrem města.\n\nPrvní obchod zde otevřel Robert Hamilton (cca 1783), první mlýn založila Koruna (1786). Intenzívní prozkoumávání okolní krajiny a vznik prvního většího osídlení se datuje do let 1787-1789. V této době bylo sídlo nazýváno \"The Twelve\". V roce 1797 zde Thomas Adams otevřel první hospodu. V roce 1798 získal hospodu Paul Shipman a sídlo dostalo nové neoficiální jméno: \"Shipman's Corners\".\n\nV roce 1813 městečko navštívila kanadská národní hrdinka Laura Secord, která tudy procházela s varováním pro velitele britské posádky před postupujícími jednotkami Američanů. V roce 1817 zde byl otevřen poštovní úřad \"St. Catherines\" (jméno \"St. Catharines\" bylo používáno pro osídlení vedle \"Shipman's Corners\" od roku 1808, nicméně úřad nesl jméno s písmenem e). Oficiálně přijalo město jméno St. Catharines (s a) v roce 1821.\n\nPrudký rozvoj města byl založen na zbudování kanálu Welland, jehož stavba byla zahájena v roce 1824 a ukončena v roce 1833. Otevřen byl v roce 1829, čímž se St. Catharines stalo enormně důležitým překladištěm a střediskem obchodu. O zbudování kanálu a přeměnu St. Catharines na metropoli Niagarského poloostrova se zasloužil zejména William Hamilton Merritt, který se též přičinil o přeměnu regionu v baštu odpůrců otrokářství a bezpečné útočiště uprchlých otroků. V roce 1855 zde vznikla s jeho štědrou podporou pobočka Britské metodistické episkopální církve, která se v abolicionickém tažení proti otrokářství velmi angažovala. Městem (town) začalo St. Catharines oficiálně být v roce 1845, jako city se označuje od roku 1876.\n\nV 90. letech 20. století městem otřásla série zločinů Karly Homolky a Paula Bernarda, kteří mimo jiné unesli a zavraždili dvě místní školačky: Leslie Mahaffy a Kristen French.\n\nOblast, v níž leží St. Catharines, má vcelku unikátní mikroklima díky silnému vlivu dvou Velkých jezer: Ontaria a Erijského jezera a ochranného efektu Niagarského rozhraní. To se projevuje zejména mírnými zimami s velmi malým počtem mrazivých dnů a horkými a vlhkými léty. Letní teplota dosahuje nejvyšších teplot v červenci - v průměru cca 27 °C, ovšem pocitová teplota se díky vysoké vlhkosti blíží 40 °C.\n\nExtenzívní vliv ledovců v historii na celou oblast Niagarského poloostrova vedl k jednotnému půdnímu vrstvení v celé oblasti města. Ta byla kdysi dnem Glacial Lake Iroquois, po němž zůstaly usazené tlusté vrstvy jílu mezi Niagarským rozhraním a jezerem Ontario. Jejich oblast byla shledána vhodnou k pěstování ovoce pro výrobu ovocných vín (v prvé řadě vinné révy). Na západním okraji města působí tři velcí výrobci vín: \"Henry of Pelham\", \"Hernder Estates\" and \"Harvest Estates\".\n\nVzhledem k tomu, že v historii osídlení vznikalo zejména podle přirozených indiánských stezek, které se postupně měnily v silnice a ulice, vznikla ve starších částech města dost neobvyklá změť ulic, v níž návštěvníci odjinud vcelku pravidelně bloudí. Ve městě se vedle sebe nachází rozsáhlé průmyslové zóny a neobvykle rozsáhlé plochy zeleně.\n\nOd otevření kanálu Welland v roce 1829 došlo k několika rozsáhlým rekonstrukcím a přestavbám kanálů, zasypávání starých kanálů a tvorbě nových. Celkem se v historii města rozlišují 4 různé sítě kanálů, které se více či méně zachované nepominutelným způsobem dodnes podílejí na utváření podoby města. Starší sítě kanálů jsou dnes ve městě z větší části zakryté, zejména dálnicí 406 a Cestou královny Alžběty. Části z nich jsou ale stále na očích a často tvoří páteř místních parků a parčíků. V posledních letech sílí hnutí usilující o obnovení co největšího množství starých kanálů, nejvíc úspěchů dosáhlo v případě původního kanálu Welland.\n\nSt. Catharines získalo svoji přezdívku \"Garden City\" Díky neobvykle rozsáhlým plochám parků, zahrad a lesních porostů uvnitř města i v jeho nejbližším okolí.\n\nNejvětší a nejvýznamnější parky a zeleně\n\n\n\n\n\nMěsto je rozděleno na šest městských částí. V čele města stojí primátor (orig.: \"mayor\") a městská rada složená z 12 radních, po dvou z každé městské části. Městská rada St. Catharines (\"St. Catharines City Council\") se schází každé pondělí a její jednání jsou přístupná veřejnosti.\n\n"}
{"id": "111974", "url": "https://cs.wikipedia.org/wiki?curid=111974", "title": "Sparta", "text": "Sparta\n\nSparta (dórsky Σπάρτα, \"Spartā\"; novořecky Σπάρτη, \"Sparti\") byla starověká řecká obec a hlavní město stejnojmenného městského státu známého ve starověku jako Lakedaimón (dórsky Λακεδαίμων, \"Lakedaímōn\"). Jeho teritorium zahrnovalo území dnešní Lakónie na jihu Peloponéského poloostrova. Sparta se ve starověku vyvinula v jedinečný militaristický stát, díky čemuž se povznesla k pozici vojenské a politické mocnosti Řecka, již si podržela po celé klasické období. Spartští občané nazývali svoji obec „přirozeným ochráncem Řecka“ a jejich králové věřili, že jsou potomky mýtického hrdiny Hérakla. V současnosti se poblíž původního antického sídliště nachází moderní Sparta.\n\nMěsto Sparta leželo na pravém břehu řeky Eurótás, na severním konci centrální lakónské roviny sevřené mezi pohoří Parnon na východě a Taygétos na západě. Tomuto místu náleží strategicky výhodná poloha, neboť je ze tří stran chráněno okolními horami, přičemž kontroluje invazní trasu ze severněji položené Arkadie a průsmyk Langada spojující Lakónii s Messénií, jimiž musely projít cizí armády směřující na jih Peloponésu. Poměrně velká vzdálenost Sparty od moře navíc znemožňovala účinnou námořní blokádu města. Starověká Sparta ve skutečnosti nebyla jediným sídlem, nýbrž jí tvořilo pět nedaleko od sebe se nacházejících nehrazených vesnic. Na počátku 6. století př. n. l. žilo ve zdejších prostých obydlích zhruba kolem padesáti tisíc lidí.\n\nSparta postrádala hradby, protože jejich funkci plnili její občané. Vystavěny byly teprve na konci 3. století př. n. l., brzy nato však byly zbourány Achaji. Kromě hradeb chyběla Spartě rovněž akropole. Ve středu města se nacházel pouze neopevněný pahorek, na jehož vrcholku se tyčil chrám bohyně Athény Chalkioikos, patronky obce. Vedle tohoto chrámu měla Sparta ještě četné jiné svatyně a oltáře. V osadě Pitané v severní části města byla umístěna agora, kde se shromažďovali plnoprávní občané a také se tu nalézaly budovy gerúsia a eforů. V římských dobách zde byly vystavěny lázně a divadlo z bílého mramoru, jejichž pozůstatky jsou dosud patrné. Na západní straně bylo závodiště (\"dromos\") a dvě gymnázia, v nichž mezi sebou sváděla zápasy spartská mládež. Zbytky starého mostu přes řeku Eurótás se nalézají poblíž dnešní silnice do města Argos.\n\nV 7 letech přebíral výchovu chlapce stát a jsou chováni v akélach(oddílech) . Státní výchova trvala až do 30 let věku mladého muže. Z počátku bylo dítě přiděleno k družstvu, kterému velel dvacetiletý mladík. Tohoto velitele museli přesně poslouchat, jinak byli bičováni. Chlapci museli být zcela poslušni. Od svého velitele se také učili. Měli málo stravy, jen lehké oblečení, chodili bosi. Cvičili běh, skok, zápas, vrhali diskem a oštěpem. Velká pozornost byla věnována také výuce psaní a čtení, dále zpěvu a hudbě. Mladíci se učili různé druhy tanců a všeobecné vzdělání získávali z Homérských veršů, které se učili nazpaměť. Kromě toho se učili státní zákony.\n\nVe 12 letech se výchova zpřísnila. Mladíci dostávali jen velmi málo jídla. Proto směli krást, ale nesměli být chyceni. Pokud se při krádeži nechali chytit, byli potrestáni, pokud nebyli chyceni, byli pochváleni. K oblečení měli jen jeden jednoduchý oděv, od 15 let spali jen na rákosí a sítích. Museli se velmi otužovat a každý rok byli bičováni do krve, přičemž nesměli projevit bolest. Směli se už účastnit společných hostin mužů, poslouchali tak jejich hovorům o státu, o dobrých i špatných činech a rozšiřovali si tak své názory a vědomosti. Pokud se jich na něco starší mužové zeptali, museli krátce (lakonicky) odpovědět.\n\nOd 20 let si nechávali narůst vousy a vlasy a stali se vojíny. Mladý muž dál cvičil se svými kolegy z družstva a směl se oženit. Teprve od 30 let se stal plnoprávným občanem, zakládá si vlastní domácnost nebo žije u otce nebo staršího bratra.\n\nVojenský život byl pro muže povinný do 60 let věku.\n\nSpartské dívky i po sedmém roce života žily u matky, cvičily se ve sportech a hudbě, účastnily se závodů ale také obřadných tanců a sborových zpěvů s chlapci. Říká se, že přísná výchova se odrazila v jejich oddanosti a pečlivosti, v Řecku byly spartské ženy považovány za pečlivé matky a hospodyně.\n\nSpartu založil podle legendy Lakedaimón, syn Dia a Taygéty, jenž město pojmenoval podle své manželky, dcery boha Euróta. V době trojské války byla Sparta sídlem Meneláa, mladšího bratra mykénského krále Agamemnóna. Vznik Sparty se dle nálezů archeologů datuje do 16. až 15. století př. n. l., v období mykénské civilizace. Původně šlo o achajské město, avšak zřejmě na konci 12. století př. n. l. vpadly do Lakónie kmeny Dórů ze severu. Dórové učinili ze Sparty své hlavní město a zhruba do poloviny 8. století př. n. l. si podrobili všechny lakónské osady. Sparťané poté pronikli do Messénie, jejíž obyvatele si podmanili během dvou messénských válek.\n\nOkolní městské státy, obzvláště Argos, pohlížely na spartskou expanzi s nelibostí. Argejci a ostatní Peloponésané proto podporovali povstání Messéňanů, jež ale Sparta úspěšně potlačila. Na počátku 6. století př. n. l. napadla Sparta Tegeu, tehdejší nejsilnější arkadské město, které po desetiletích bojů nakonec uznalo převahu svého nepřítele a stalo se prvním spojencem Sparty. Tegea si na rozdíl od Messéňanů směla podržet nezávislost, ovšem musela se zavázat k poskytování vojenské pomoci. Stejným způsobem Sparta postupně uzavřela aliance s většinou států na Peloponéském poloostrově, což vedlo ke vzniku peloponéského spolku. Ten zůstával takřka dalších dvě stě let nástrojem dominance Sparty. Argos, kdysi nejmocnější stát na poloostrově, utrpěl ze strany Sparty řadu porážek, jež koncem 6. století př. n. l. završil spartský král Kleomenés I. V této době disponovala Sparta nejlepší armádou ve starověkém Řecku a byla po právu uznávána za vůdčí řecký stát, neboť svojí mocí předčila všechny ostatní obce (\"poleis\").\nBěhem řecko-perských válek stála Sparta v čele aliance řeckých států čelících perské invazi a sehrála ústřední roli v mnoha střetnutích. Sparťané neútočili, nýbrž se jen bránili, což jim často vyneslo výhru. Věhlas Sparty zvýšila v roce 480 př. n. l. legendární porážka tří set jejích vojáků vedených králem Leónidem I., kteří padli hrdinskou smrtí v bitvě u Thermopyl, což byl jejich úmysl. Měli zdržet vojáky, kteří na ně útočili, aby mohl zbytek Sparťanů ostatní zabít. Těchto 300 vojáků šlo vlastně rovnou na smrt. Sparťanům náležel rovněž významný podíl na rozhodující bitvě u Platají, v níž spojené řecké vojsko pod velením Pausania zdolalo Peršany. Po vypuzení barbarů z Řecka však Sparta upustila od dalšího vedení válečných operací, čímž přenechala iniciativu Athénám. Ty díky své námořní síle záhy vyrostly ve vážného konkurenta Sparty.\n\nNičivé zemětřesení, které v roce 464 př. n. l. postihlo Lakónii, vedlo k obnovení povstání messénských heilótů. Následné spartské odmítnutí athénské vojenské pomoci dále prohloubilo vzájemnou nedůvěru, jež se pozvolna změnila v nezastřené nepřátelství. Rivalita mezi oběma státy vyústila v roce 431 př. n. l. v peloponéskou válku, která zasáhla celý tehdejší řecký svět. Na jejím počátku měla Sparta převahu na zemi, zatímco Athény a jejich spojenci ovládali moře. Po několika letech proměnlivého průběhu bojů bylo uzavřeno příměří, nedlouho nato se ale konflikt rozhořel s novou intenzitou. Definitivní zvrat přinesl spartský vojevůdce Lýsandros, jenž rozdrtil athénskou flotilu v bitvě u Aigospotamoi, načež v roce 404 př. n. l. Athéňané kapitulovali. Po vítězství peloponéského spolku se Sparta stala nesporným hegemonem Řecka, záhy se ovšem střetla s Peršany v Malé Asii. Proti Spartě se navíc spojili její úhlavní nepřátelé Athény a Argos s jejími dosavadními spojenci Thébami a Korintem. Přesto v roce 386 př. n. l. byla v královském míru uznána trvající převaha Sparty. V roce 371 př. n. l. ale thébský vojevůdce Epameinóndás zvítězil nad dosud nepřemožitelnými Sparťany v bitvě u Leukter. Tato první přesvědčivá porážka Sparty v otevřeném poli vedla nejen ke ztrátě Messénie a zániku peloponéského spolku, nýbrž znamenala také počátek úpadku tohoto vojenského státu.\n\nV době nástupu Alexandra Velikého na makedonský trůn představovala Sparta již jen stín své někdejší slávy. V období helénismu se Sparťané ještě několikrát pokusili obnovit svůj dřívější vliv na Peloponésu, jejich snahy byly však pokaždé odsouzeny k nezdaru. Definitivní rozklad spartského státu nastal na konci 3. století př. n. l. poté, co král Kleomenés III. podlehl spojeným silám Makedoňanů a Achajů v bitvě u Sellasie. Sparta byla později přinucena ke vstupu do achajského spolku a nakonec se stala součástí římské provincie Achaia. I poté Sparťané pokračovali ve svém starodávném způsobu života, pročež bylo jejich město vyhledávaným cílem římských elit, jejichž příslušníci zde pozorovali pro cizince neobvyklé spartské zvyky.\n\nV průběhu pozdní antiky vyplenil Spartu nejprve v roce 396 vizigótský náčelník Alarich I. a na konci 6. století vpadli do Lakónie Slované, kteří přiměli zdejší obyvatelstvo k úprku. Ve středověku byla Sparta po založení nedalekého byzantského města Mystra úplně opuštěna. Obnova města nastala teprve v roce 1834, kdy řecký král Otto I. založil novodobou Spartu, která se rozkládá v jižní části starověkého sídla.\n\nKlasická Sparta se vyznačovala výjimečnou rovností svých občanů, nicméně ještě na počátku 7. století př. n. l. byla její sociální struktura značně diferencovaná, neboť se zde vyskytovaly velké rozdíly mezi aristokratickými vlastníky velkých pozemků a mnoha drobnými rolníky. Obzvláště druzí jmenovaní trpěli válečnými nezdary během druhé messénské války. Jejich polnosti byly pustošeny nepřáteli, současně museli sloužit při každoročních válečných výpravách, což mělo za následek jejich zadlužení a chudobu. V důsledku toho propukly ve Spartě sociální nepokoje, jejichž cílem bylo dosažení spravedlivého přerozdělení pozemkového vlastnictví, prosazovaného rovněž prozíravější částí aristokratů.\nTvůrcem spartské ústavy byl polomytický Lykúrgos, jehož Sparťané pokládali za největší postavu svých dějin. Jelikož ohledně Lykúrgova života panují četné nejasnosti a záhady, moderní historikové nejsou zcela jednotní v názoru, zda skutečně existoval. Taktéž antické prameny poskytují o tomto spartském zákonodárci velice mlhavé a nepřesné informace. Podle převažujícího mínění žil na počátku 7. století př. n. l., čemuž by nasvědčovala i skutečnost, že podnětem k vytvoření spartské ústavy byla krize za druhé messénské války. Plútarchos však klade Lykúrgův život a reformy do doby o takřka sto let dříve. Lykúrgovým cílem byla politická a sociální reorganizace spartské společnosti, kterou chtěl zbavit veškeré neřestnosti, nádherymilovnosti a sociální nespravedlnosti. Plútarchos i Hérodotos připomínají, že Lykúrgos procestoval kromě řady jiných zemí také Krétu, přičemž společenské zřízení zdejších dórských obcí posléze přenesl do Sparty. Krétského původu tak bylo oddělení stavu řemeslníků a rolníků od vojáků, instituce gerúsia a apella a zásada společného stravování (\"syssítia\"). Své reformy vydával Lykúrgos za božská nařízení, neboť údajně pocházely od delfského orákula. Pýthií vyřčené věštby, nazývané rhétry, se tak možná staly první ústavou v dějinách lidstva, třebaže datace jejich vzniku je sporná.\n\nPrvní z rhéter kladla důraz na náboženství, dělila spartský stát v osady a kmeny a především zaváděla instituci gerúsia („rady starších“), jejíž členové měli spolu s oběma králi spravovat stát. Rozhodování o zákonech ovšem příslušelo všem občanům. Lykúrgovi rovněž náležela zásluha na rozdělení pozemkového vlastnictví, čímž byly odstraněny rozdíly mezi bohatými a chudými Sparťany. Veškerá půda v okolí Sparty byla přidělena 6000 občanům, později se jejich počet zvýšil na 9000. Podle Plútarcha obdrželi všichni stejně veliký díl (\"kléros\"). Lykúrgos dále zakázal užívání zlatých a stříbrných mincí, jež nahradil méně hodnotnou železnou měnou. Účinným způsobem tak brzy vymýtil veškerý přepych a rozmařilost. Kromě jiných reforem je třeba zmínit jeho zákaz písemných zákonů.\n\nSparťané\n\nVšichni svobodní obyvatelé Sparty se nazývali Lakedaimoňané, avšak plnoprávným občanstvím disponovali pouze spartiaté resp. Sparťané, přičemž každý z nich směl hlasovat na shromáždění apella. Nezbytnými podmínkami k nabytí občanství bylo vlastnictví jednoho z podílů půdy, podstoupení Lykúrgem ustavené vojenské výchovy (\"agoge\") a dosažení věku třiceti let. Spartiaté mohli pozbýt svůj společenský status, pokud nebyli schopni ze svých polností získat prostředky k zajištění společných hostin. Pokud se tak stalo, ztratili Sparťané svoje politická práva. Stejným následkem bylo stiženo rovněž projevení zbabělosti v boji.\n\nSparťané žili z výnosů svých pozemků, jež pro ně obdělávali heilóti. Sami trávili všechen svůj čas výcvikem a přípravou na válku, neboť provozování řemesel či zemědělství jim bylo zapovězeno. Ze svých příjmů odváděli daně pouze za časů války, zároveň si z nich ale museli opatřovat vojenskou výzbroj. Nejvyššího respektu požívaly mezi Sparťany aristokratické rody, které odvozovaly svůj původ od Hérakla a jiných héroů homérských eposů. Počet spartiatů nebyl nijak vysoký a v průběhu staletí neustále klesal, což lze do značné míry přičíst ztrátám utrpěným v četných válkách. Starověcí historikové udávají, že v době řecko-perských válek příslušelo ke spartiatům asi 8000 lidí. Zhruba v polovině 3. století př. n. l. jich však zbývalo jen asi 700.\n\nPerioikové\n\nSvobodní obyvatelé lakónského zázemí Sparty byli označováni jako perioikové. Jejich počet činil v 5. století př. n. l. přibližně 60 000 osob. Jelikož postrádali politická práva, směli se účastnit válečných tažení pouze jako námořníci. Teprve v pozdějších dobách mohli sloužit ve vojsku po boku spartiatů. Původ této společenské vrstvy není znám. Podle některých názorů se jednalo o část někdejšího achajského obyvatelstva, podle jiných byli perioikové dórského původu, na rozdíl od spartiatů ale žili mimo Spartu. Protože se zabývali zemědělstvím, nezbýval jim čas k účasti na lidovém shromáždění a tudíž přišli o možnost podílet se na chodu obce. Vedle zemědělství se perioikové věnovali rovněž řemeslu a vynikali i v námořním obchodě. Do celého Řecka byly vyváženy jimi vyráběné řemeslné produkty včetně výtečných zbraní a pohárů. Obzvláštní proslulosti mezi ostatními Řeky se těšila spartská keramika s působivými mýtickými výjevy a scénami z každodenního života, která v 6. století př. n. l. nacházela kupce v celém Středomoří. Sparťané nijak nezakročovali vůči perioikům a ti tak neměli důvod jakkoli se proti nim bouřit. Vládnoucí vrstva naopak těžila z jejich řemeslné zručnosti, pročež perioikové v podstatě zabezpečovali ekonomické fungování spartského státu.\n\nHeilóti\n\nHeilóti byli příslušníci podrobeného domorodého obyvatelstva, kteří ztratili osobní svobodu, tudíž jim náleželo podřadné postavení státem vlastněných otroků. Oproti klasickým otrokům však heilóti směli zakládat rodiny a vytvářet vlastní osady. Obvykle působili jako rolníci na přidělených pozemcích spartiatů, přičemž stanovenou část výnosu museli vydat svému pánovi. Žádný z heilótů nemohl být osvobozen, často však doprovázeli spartiaty během vojenských tažení jako lehkooděnci a rovněž zaopatřovali zásobování vojska.\n\nOdhaduje se, že v 5. století př. n. l. žilo v Lakedaimónu kolem 200 000 heilótů včetně žen a dětí. Mezi spartskými heilóti ale existovali určité rozdíly, neboť zatímco rolníci v Lakónii se těšili relativně bezpečnějšímu zacházení ze strany svých pánů, messénští heilóti, porobení Sparťany až v 7. století př. n. l., žili v mimořádně těžkých podmínkách. Mezi nimi proto častěji docházelo ke vzpourám, v čemž lze spatřovat jednu z hlavních příčin militarizace spartské společnosti. Z důvodu prevence nebezpečných povstání vyhlašovali každoročně volení eforové na počátku svého funkčního období válku heilótům, kteří v ní mohli být spartiaty beztrestně zabíjeni. Kvůli zdokonalení vojenského výcviku byli navíc nejzdatnější mladí Sparťané vysíláni na území heilótů, kde si jen s nožem a nepatrnými zásobami potravin zabezpečovali přežití převážně nočním přepadáváním heilótů. Tento krutý zvyk se nazýval \"krypteia\".\n\nSparta představovala v historii jedinečný militaristický stát, v němž byl každý jedinec už od svého útlého věku podrobován příslovečně přísné spartské vojenské výchově. Jejím cílem bylo zajistit obci poslušného, ukázněného, strasti snášejícího a především bezpodmínečně loajálního válečníka. Tento proces fakticky začínal již krátce po narození dítěte, jež jeho otec odnášel ke starším kmene, kteří posuzovali, zda je nemluvně dostatečně silné a dobře rostlé. Ještě před touto zkouškou vykoupala matka novorozence ve víně, neboť kontakt s ním nemocné dítě špatně snášelo. Jestliže se dítě ukázalo být dostatečně schopným, byl mu přidělen jeden z devíti tisíc přídělů půdy. Pokud starší shledali dítě příliš slabým nebo jinak nedokonalým, odmítli je, načež je vrhali z Apothet, jakési propasti v pohoří Taygétos. Platil však všeobecný zvyk, že odmítnuté děti směly být přijaty a vychovány heilóty. Tímto způsobem Sparťané dbali o zachování vysokých fyzických předpokladů ve své populaci. Současně se tím dávalo najevo, že rozhodování o životě spartského občana spadá od jeho nejranějších dnů zcela v moc státu.\nChlapci byli ponecháváni ve svých rodinách do věku sedmi let, kdy z nich byli odvedeni, načež započala jejich společná vojenská výchova (\"agoge\"), při níž trávili až do třicátého roku života všechen čas spolu. Jak poznamenává Plútarchos:\n\nMladí Sparťané byli rozděleni do družin, v nichž se za dohledu starších cvičili ve válečných disciplínách, jež je učily fyzické odolnosti, kázni, vytrvalosti a podřízenosti veliteli a řádům. Náplní jejich činnosti byl trénink, lov a tanec, dále rozvíjeli svoje duševní schopnosti a učili se kontrolovat emoce. Cvičení prováděli chlapci obvykle nazí, bosí a špinaví bez ohledu na stávající roční období. Přitom byli nuceni vystačit se skromným množstvím potravy a byli nabádáni, aby si jídlo opatřovali krádežemi. Jestliže však při nich byli chyceni, byli trestáni bitím, případně jim byla odpírána strava. Stejné tresty následovaly i při jakémkoli porušení disciplíny.\n\nMladíci byli vzděláváni rovněž v typickém spartském způsobu projevu, který musel být stručný a výstižný, z čehož je odvozen pojem „lakonická“ mluva. Společný život mladých Sparťanů a jejich vazby ke starším instruktorům přirozeně vedly ke vzniku homosexuálních vztahů, společností i náboženstvím tolerovaných a podporovaných, jelikož utužovaly vzájemnou soudržnost mezi budoucími spolubojovníky. V pozdějším věku se část mladíků podílela na výchově svých mladších druhů, zatímco zbytek měl osvědčit své schopnosti a dovednosti v krypteiích, při nichž přepadávali a zabíjeli heilóty. Zhruba ve dvaceti letech byli mladí muži rozděleni do patnáctičlenných skupin, v nichž od tohoto okamžiku zasedali ke společným obědům (\"syssítia\"). Zároveň s tím započala jejich služba ve spartském vojsku a bylo jim dovoleno uzavírat manželství, ačkoli se svými rodinami nemohli žít dříve než po úplném završení agoge.\n\nVýcvik končil ve třiceti letech, po jejichž dosažení se z mužů stávali plnoprávní občané, kteří však nepolevovali v tréninku, neboť museli být kdykoli připraveni podstoupit vojenské tažení. Spartští hoplíté tvořili tak ve svém celku jedinečnou válečnou zbraň, nejprofesionálnější soudobou armádu světa. Sami sebe nazývali \"homoioi\" („rovní“), čímž poukazovali na svůj společný způsob života, v němž žádný z válečníků nebyl nadřazen svému druhovi. Nejhorším přečinem, jakého se spartský voják mohl dopustit, bylo projevení zbabělosti tváří v tvář nepříteli. Příznačné proto bylo, že ženy vyprovázely své muže před odchodem do války se slovy: \"„se štítem, nebo na štítě“\". Aby si tedy Sparťan zachoval svoji čest, mohl se vrátit do svého domova jen pokud zvítězil, anebo pokud padl. Jestliže se spartský hoplít navrátil do obce živý beze štítu, předpokládalo se, že jej odhodil ve snaze utéci před nepřítelem. Takovýto čin byl pokládán za nejvyšší potupu, přičemž trestem za ni byla smrt či vypovězení. Je zajímavé, že podobně tvrdě nebyl stíhán voják, který v boji ztratil svoji helmici, pancíř nebo náholenice, neboť tyto kusy výzbroje chránily pouze samotného vojáka, zatímco svým štítem kryl hoplít ve falanze i svého druha po levici. Štít tak symbolizoval osobní podřízenost vojáka svému oddílu a jeho odpovědnost vůči svým spolubojovníkům v šiku.\n\nVojenské povinnosti byli Sparťané zproštěni až po dosažení šedesáti let, přičemž tito nejstarší příslušníci obce požívali ve společnosti všeobecné úcty a vážnosti. Výrazem toho je skutečnost, že z řad těchto mužů byli vybíráni geronti, doživotní členové rady starších.\n\nSpartské ženy se těšily výjimečnému postavení, vlivu a respektu, které byly naprosto nesrovnatelné s podmínkami žen v jakékoli jiné starověké společnosti. Směly vlastnit soukromý majetek a rovněž nakládat s vlastnictvím svých mužských příbuzných během jejich častých válečných výprav. Odhaduje se, že ženy ve Spartě byly výlučnými majitelkami více než třetiny veškerého pozemkového bohatství. Právo nechat se rozvést náleželo jak spartským mužům, tak i jejich ženám. V případě, že se spartská žena stala dědičkou svého otce, protože neměla žádného žijícího bratra, nemusela se odloučit od svého stávajícího chotě, aby mohla pojmout za manžela svého nejbližšího mužského příbuzného, jako tomu bylo třeba v Athénách. Příznačné bylo sebevědomí spartských žen, jež dokládá proslulá odpověď Gorgóny, manželky krále Leónida. Ta na výtku jisté cizinky, že jenom Sparťanky vládnou mužům, odvětila: \"„Vždyť jenom my rodíme muže!“\"\n\nPodobně jako muži podstupovaly i Sparťanky určitou formu výchovy, zaměřenou na fyzické cvičení a jiné obdobné činnosti sloužící k utužení těla a potlačení bolesti kvůli dobrému snášení porodu. Ženy se jen zřídkakdy provdávaly dříve než ve dvaceti letech. Na rozdíl od jiných řeckých žen, jež se odívaly velice zahaleně a málokdy byly vídány mimo svůj domov, Sparťanky nosily jen krátké šaty, přičemž nebyly nijak omezovány ve svém pohybu. Plútarchos dokonce zmiňuje, že v době určených festivalů směly spartské ženy zpívat a tančit na veřejnosti zcela nahé, čímž byli přihlížející muži vybízeni k jejich únosům. Tímto způsobem docházelo ve Spartě k uzavírání manželství. Nevěra a cizoložství byly prý ve spartské společnosti zcela neznámé. Plútarchos v této souvislosti dále připomíná, že muži sami pobízeli své ženy, aby s jinými muži plodily děti, jež pak přijímali za vlastní. Lykúrgos totiž nadřazoval prospěch obce tkvící v zajištění zdravého a početného potomstva nad osobní žárlivost jednotlivců. Někteří historikové však mají za to, že tento zvyk se týkal pouze starších mužů, kteří již nebyli schopni počít děti vlastní.\n\nSpartské státní zřízení v sobě směšovalo rysy monarchie, oligarchie a demokracie, ovšem o jeho vývoji se zachovalo pouze malé množství informací. Příčinou toho byla patrně stabilita spartské ústavy, jež existovala od dob Lykúrga takřka beze změn. Zásadnějším důvodem byl však spíše nedostatek literárních pramenů a písemných zákonů, jejichž vypracovávání bylo podle tradičního pojetí Lykúrgem výslovně zakázáno.\n\nV čele státu stáli dva dědiční králové z dynastií Ágidovců a Eurypóntovců, které oplývaly stejnou mocí, třebaže rod Ágidovců požíval vyšší úcty vzhledem ke svému staršímu původu. Tato v Řecku zcela neobvyklá dualistická forma monarchie (diarchie) je vysvětlována různými teoriemi. Podle legendy měl král Aristodémos dva syny – dvojčata – kteří po jeho smrti panovali společně a toto rozdělení moci se poté ustálilo. Jistí současní historikové se domnívají, že takto sdílená vláda měla být překážkou absolutismu. Jiní tvrdí, že dvojvládí vzniklo v důsledku dohody mezi vůdci dvou kmenů, či že se jednalo o kompromis mezi dórskými dobyvateli a domorodým achajským obyvatelstvem.\n\nKompetence králů byly převážně náboženského, soudního a vojenského rázu. Králové působili jako nejvyšší kněží. V této funkci museli vykonávat stanovené obřady a komunikovali s orákulem v Delfách, jehož věštby měly vždy značný vliv na spartskou politiku. Jejich soudní pravomoc se omezovala na dědické a rodinné záležitosti. Nejširší mocí disponovali králové v oblasti vojenství, ovšem jejich výsady byly pozvolna omezovány, načež ztratili právo vyhlašovat války. Během tažení sloužili králové jako velitelé vojska, postupem doby k nim však byli přiděleni dva z eforů, na něž přešlo také určování zahraniční politiky. Králové se tudíž stávali stále více spíše reprezentativními postavami, zatímco reálná moc se přemístila do rukou eforů a členů gerúsia. Vážnost a vliv krále na vnitropolitické záležitosti závisely na jeho zdatnosti v boji. Velký pokles královské moci nastal v 5. století př. n. l., k čemuž přispěla slabost monarchů způsobená obvyklým vzájemným nesouladem a žárlivostí mezi panovníky. Nepříznivý dopad mělo rovněž časté střídání na trůně způsobené smrtí v boji nebo poměrně hojně se vyskytujícími podezření z úplatků, jejichž následkem bylo sesazení nebo vyhnanství krále.\n\nLeónidás I. (řecky \"Λεωνίδας\") byl spartský král z dynastie Ágidovců, jenž panoval v období řecko-perských válek, konkrétně mezi léty 489 až 480 př. n. l. Proslavil se svým hrdinským odporem proti mnohonásobné perské přesile v bitvě u Thermopyl, v níž v srpnu 480 př. n. l. padl.\nOtcem Leónida byl král Anaxandridás II. Leónidás měl dva vlastní bratry, staršího Dória a mladšího Kleombrota, který se po Leónidově smrti stal regentem za jeho nezletilého syna. Král Kleomenés I. byl Leónidovým nevlastním bratrem. Paul Cartledge, významný badatel a historik, dospěl k závěru, že Leónidás se narodil někdy kolem roku 540 př. n. l. Pokud akceptujeme hypotézu, že datum jeho narození spadá do některého z roků krátce po 540 př. n. l., lze předpokládat, že v době konfliktu s Peršany dosáhl Leónidás věku padesáti let. O Leónidově mládí a dospělosti není nic bližšího známo. Kvůli nedostatku písemných pramenů nelze s určitostí tvrdit, zda se spartskými princi bylo zacházeno lépe než s ostatními Sparťany. Jelikož ale Leónidás nebyl královým prvorozeným synem, lze usuzovat, že od svých sedmi let musel absolvovat stejně tvrdý výcvik jako ostatní spartští občané. První skutečná zmínka o Leónidovi pochází z roku 489 nebo 488 př. n. l., kdy se stal králem poté, co Kleomenés I. za nevyjasněných okolností zemřel. Příčinou Kleomenovy smrti byla patrně sebevražda, avšak nelze vyloučit, že se jednalo o vraždu, do níž byl Leónidás možná zapleten. Leónidás se pak oženil s Kleomenovou dcerou Gorgó, jež mu porodila syna Pleistarcha. O Leónidově vládě nejsou známy žádné podrobnosti až do roku 480 př. n. l., kdy perský král Xerxés I. přitáhl s obrovským vojskem do Řecka.\nPo řadu předchozích let se nejprve král Dáreios I., jehož v roce 490 př. n. l. odrazili Athéňané v bitvě u Marathónu, a po něm jeho syn Xerxés připravovali k nové invazi do Řecka. Konečně v roce 480 př. n. l. byl Xerxés schopen zahájit odvetné tažení, jímž chtěl pomstít deset let starou porážku svého otce. V čele zřejmě nejpočetnějšího soudobého vojska, podporovaného podobně ohromným námořnictvem, se vypravil proti Helénům. Řekové odmítající podrobit se králi si uvědomovali hrozící nebezpečí a už v roce 481 př. n. l. se jejich zástupci sešli na Isthmu, kde vytvořili helénský spolek, jehož vůdcem byla ustavena Sparta. Po obdržení žádosti o pomoc od řeckých spojenců, se Sparťané dotázali na radu Apollónova orákula v Delfách. Podle Hérodota poskytla Pýthie Sparťanům tuto odpověď:\nMramorová socha spartského hoplíta, patrně Leónidás I.\n\nTato věštba znamenala, že Sparta bude buď vydrancována, nebo přijde o svého krále. V srpnu 480 př. n. l. vyrazil Leónidás k průsmyku Thermopyly („Teplé brány“), který kontroloval vstup do středního Řecka a byl proto vybrán jako místo, kde mělo dojít k utkání s Xerxovou armádou. Leónida doprovázelo pouze 300 příslušníků jeho osobní tělesné stráže, z nichž všichni měli syny, kteří by dále zachovali jejich rod. Vlastní spartské vojsko mělo údajně přitáhnout ihned po skončení svátku karnejí. Společně se Sparťany dorazili k průsmyku také arkadští, korintští a jiní peloponéští těžkooděnci. K nim se připojili rovněž Thespijci, Thébané, Lokrové a Fókové. Celé řecké vojsko čítalo podle různých antických pramenů přibližně mezi 4000 až 7000 hoplíty. Tato síla měla v thermopylském průsmyku zadržet ze severu se blížící Xerxovu armádu, jež podle rozličných moderních odhadů sestávala z asi 80 000 až 200 000 mužů.\n\nXerxés se prý smál, když se od svých zvědů doslechl jak nepatrné množství Helénů mu u Thermopyl stojí v cestě. Na počátku prvního dne vyslal k Řekům svého emisara, jenž královým jménem žádal, aby složili své zbraně. Leónidás mu na to odpověděl: „Pojď a vezmi si je!“ (\"„Molón labe!“\"). Xerxés poté vyčkával další tři dny v naději, že Řekové sami odejdou. Konečně pátého dne zahájil útok. V úzkém průsmyku nebyli však Peršané schopni uplatnit svoji početní převahu nad Řeky, kteří díky svým delším kopím a dokonalejší výzbroji přivodili lehce ozbrojeným barbarům těžké ztráty. Král nasadil do boje i svůj elitní oddíl „nesmrtelných“, ovšem i ti byli Helény strašlivě zmasakrováni. S obdobným průběhem se střetnutí vyvíjelo i šestý den. Teprve následující den přinesl obrat v bitvě, neboť málijský zrádce Efialtés prozradil Xerxovi tajnou stezku přes hory, po níž bylo možné obejít postavení Řeků. Perský velitel Hydarnés potom touto cestou vpadl Helénům do týlu. Jakmile se o tom Řekové za úsvitu sedmého dne dozvěděli, leckteří z nich se vyslovovali pro stažení vojska. Nicméně Leónidás odeslal většinu Helénů pryč, zatímco s 300 Sparťany, 900 heilóty a 700 Thespijci vytrval v průsmyku. 400 Thébanů bylo nuceno zůstat proti své vůli jako rukojmí. Thespijci, jejichž vůdcem byl Démofilos, setrvali dobrovolně. Jak poznamenal Hérodotos: \"„prohlásili, že neodejdou a neopustí Leónida a jeho druhy, a také tam zůstali a padli.“\" Podle jedné domněnky uváděné Hérodotem poslal Leónidás zbývající muže pryč, jelikož je chtěl uchránit před smrtí, aby tak mohli čelit Peršanům v pozdějších bitvách. Zároveň si byl dobře vědom, že Sparťané mají zakázáno ustoupit. Hérodotos se ale klonil spíše k tomu názoru, že Leónidás rozkázal ostatním Řekům stáhnout se, protože si všiml jejich váhání a neochoty podstoupit nebezpečí. Tudíž propustil všechny vojáky kromě Thespijců a heilótů.\n\nLíčení závěru bitvy se v jednotlivých pramenech liší. Podle Hérodota vyrazili ze všech stran sevření Helénové proti Peršanům a usmrtili při tom mnoho barbarů. V rozhořčeném boji padl Leónidás, kolem jehož mrtvoly se strhlo zuřivé střetnutí, v němž byli zabiti dva Xerxovi bratři. Sparťané a Thespijci byli nakonec zcela obklíčeni a pobiti do jednoho, zatímco Thébané se vzdali. Diodóros Sicilský se zmiňuje o nočním útoku proti perskému táboru. Během něho měli Řekové uvést své nepřátele ve zmatek a ještě předtím, než vinou perských šípů a oštěpů padli, měli zabít velký počet Peršanů. Tento popis je s největší pravděpodobností pouhou smyšlenkou, neboť perské ležení se nalézalo ve vzdálenosti asi osmi kilometrů od řeckého.\n\nPo boji přikázal Xerxés, aby byla Leónidově mrtvole uťata hlava a naražena na kůl. Král tím chtěl demonstrovat, co se stane těm, kteří se mu budou stavět na odpor. Přesto oběť, jíž Leónidás a jeho muži přinesli u Thermopyl, nezbavila Helény odvahy, nýbrž naopak upevnila jejich odhodlání, což mělo posléze za následek Xerxovu definitivní porážku. Poté, co se Sparťané zmocnili Leónidových ostatků, zpopelnili je se všemi poctami a uložili ve velkolepém mauzoleu, jež se nachází v severní části dnešní Sparty. Kromě toho zavedli každoročně konané festivaly na počest Leónida. V místě bitvy u Thermopyl se nyní nachází památník, nazývaný „Leónidův monument“. Pod zde vztyčenou bronzovou sochou Leónida jsou vyryta slova, která Leónidás odpověděl prvního dne perskému poslovi vyzývajícímu Helény ke složení zbraní.\n\n\"Gerúsia\" byl název rady starších, sestávající z dvaceti osmi gerontů a obou králů. Existence tohoto orgánu byla výrazem autority, již mezi Sparťany požívali starší spoluobčané, jejichž rady byly společností vzhledem k jejich životním zkušenostem všeobecně respektovány. Původně byla gerúsia složena ze zástupců aristokratických rodů Lakónie a příbuzných králů. Později byli členové gerúsia vybíráni z mužů, kteří již dosáhli šedesáti let a byli tak zproštěni vojenské služby. Zastávání tohoto úřadu bylo doživotní. Stařešinové navíc požívali imunity, pročež nemohli být zbaveni svého úřadu, i když jim bylo prokázáno určité provinění. Gerúsia sloužila jako poradní orgán, jemuž náležela pravomoc navrhovat zákony lidovému shromáždění, které se většinou řídilo vůlí gerontů. Gerúsia směla také vetovat usnesení sněmu, čímž byla zajišťována převaha aristokracie vůči lidu. V soudnictví sloužila rada starších jako orgán rozhodující o trestných činech.\n\nVšichni muži nad třicet let se každoročně účastnili lidového shromáždění nazývaného \"apella\". Ve starších dobách jednala apella jednou za rok, později docházelo ke schůzím sněmu zřejmě v každém měsíci. Na rozdíl od athénského shromáždění směli účastníci spartského shromáždění pouze schvalovat nebo zamítat zákony předložené radou starších. Postrádali tedy právo zákonodárné iniciativy. Apella se i přesto podílela na zásadních politických rozhodnutích, především o válce a míru. Sněm také vybíral krále, který velel v boji, a měl na starosti volbu členů gerúsia a eforů. U druhých jmenovaných si mohl vynutit i jejich odstoupení. Usnesení shromáždění byla většinou v souladu s vůlí stařešinů a králů, ledaže se tito pokoušeli rozšířit svoji moc na úkor shromáždění. Právo svolat sněm patřilo zpočátku králům a gerontům. Teprve v 6. století př. n. l. získali vedení lidového shromáždění do své kompetence eforové. Zda byl návrh přijat za zákon, se určovalo podle míry hlasitosti křiku Sparťanů.\n\nEforové („dohlížitelé“) tvořili pětičlenný orgán, vystupující jako protiváha králům a aristokraty ovládané gerúsii. Tento úřad byl vytvořen patrně na nátlak lidového shromáždění, přičemž se jednalo o pravděpodobně nejmladší ze všech spartských politických institucí. Eforové se postupně vypracovali v nejvlivnější úředníky, kteří fakticky vládli Spartě, jelikož mohli vetovat všechna rozhodnutí, jež vzešla z gerúsia nebo ze shromáždění. Voleni byli na dobu jednoho roku lidovým shromážděním, které svolávali a řídili jeho jednání.\n\nV oblasti soudnictví rozhodovali v civilních sporech a příslušela jim role obžaloby při stíhání zločinů. Eforové dále vykonávali všeobecný dohled nad mravy a po svém zvolení vyhlašovali války heilótům. Sehrávali taktéž významnou roli v zahraniční politice, neboť vedli jednání se zahraničními delegacemi. Dva z nich provázeli a kontrolovali krále během válečné výpravy, po jejímž skončení mohli případně přesvědčit své ostatní kolegy, aby proti němu vznesli žalobu. Jsou dokonce známy případy, v nichž eforové rozhodli o sesazení králů či o jejich vyhnanství. Po skončení ročního funkčního období se již nemohli ucházet o znovuzvolení, navíc mohli být voláni k zodpovědnosti za případné přečiny z doby zastávání úřadu.\n\nHlavní pramen informací o spartské armádě představuje dílo \"Lakedaimonské zřízení\", v němž Xenofón, známý obdivovatel Sparty, podrobně charakterizoval spartský stát a společnost na počátku 4. století př. n. l. Jádro lakedaimonského vojska tvořili Sparťané, kteří sloužili jako hoplíté a jejichž jedinou celoživotní činností byla stálá příprava na válku. Vedle těchto profesionálních těžkooděnců se tažení účastnily rovněž pomocné oddíly perioiků a heilótů, jejichž počet postupem času stále vzrůstal, čímž byl vyvažován pozvolný pokles spartských lidských zdrojů.\n\nO nejranější organizaci spartských branných sil neexistuje mnoho spolehlivých údajů. Nejstarší vojenské a společenské uspořádání zřejmě vycházelo z rozdělení spartského obyvatelstva do tří fýl (kmenů), které je známo z dob druhé messénské války. Jejich příslušníci se nazývali Pamfýlové (\"Pamphyloi\"), Hyllové (\"Hylleis\") a Dymáni (\"Dymanes\"). Tento systém byl posléze nahrazen územním rozdělením do pěti vesnic (\"óbái\"), přičemž každá z nich dodávala vojsku jednu setninu (\"lochos\") – oddíl o síle asi 1000 mužů. Toto členění bylo užíváno ještě za řecko-perských válek, jak lze vyvodit z Hérodotova popisu tohoto konfliktu. Změny, které nastaly v období mezi řecko-perskými válkami a peloponéskou válkou, nejsou nijak zachyceny. Nicméně z Thúkýdidova líčení víme, že v bitvě u Mantineie v roce 418 př. n. l. se spartské vojsko skládalo ze sedmi lochoi, jež dohromady zahrnovaly 3584 mužů. Koncem peloponéské války se složení spartské armády dále vyvíjelo jednak v důsledku stále menšího počtu dostupných lidských zdrojů, jednak potřebou zavést flexibilnější systém umožňující vysílat do ciziny menší oddíly. Podle Xenofónta byla základní spartskou jednotkou četa (\"enómotia\") o síle 36 mužů. Čtyři čety tvořily lochos o síle 144 mužů. Ze čtyř lochoi pak vznikala \"mora\", tehdy s 576 muži největší taktická jednotka spartské armády. Během vojenského tažení se spartská ozbrojená moc skládala z celkem šesti morai, k nimž byly připojeny pomocné síly perioiků a heilótů a kontingenty spojeneckých států.\n\nVojsku v bitvě veleli králové, kteří se ve starších dobách účastnili tažení společně, avšak od konce 6. století př. n. l. zůstával jeden vždy ve Spartě. Králové byli doprovázeni vybranou skupinou 300 mužů královské gardy nazývaných \"hippeis\" („jezdci“). Navzdory svému označení bojovali hippeis jako pěší hoplíté, neboť Sparťané neužívali vlastní jízdy až do konce peloponéské války, kdy byla každá mora doplněna o jednotku 60 jezdců. Hippeis představovali absolutní elitu spartské armády, v bitevní linii proto zaujímali čestné pravé křídlo. Příslušníci hippeis byli každoročně vybíráni zvláště určeným úředníkem z nejzkušenějších mužů, kteří již měli syny. Největší slávy dosáhli ti hippeis, jež vedl král Leónidás I. v bitvě u Thermopyl.\n\nStejně jako armády ostatních řeckých států také spartská pěchota bojovala v semknuté falangové formaci. Samotní Sparťané nezavedli v řeckém válečnictví žádnou převratnou taktickou inovaci, ovšem neustálým výcvikem a vynikající ukázněností učinili svoji falangu mnohem soudržnější a efektivnější. Sparťané organizovali falangu klasickým způsobem v jedinou linii, jejíž standardní hloubka zástupu činila 8 až 12 řad. Pokud se účastnili boje jejich spojenci, obsazovali Sparťané pravé křídlo bojové sestavy. Jakmile v boji dosáhli na své straně vítězství, stáčeli svůj šik směrem doleva, čímž obraceli na útěk zbytek nepřátelské linie. V bitvách v průběhu peloponéské války nabývali na významu lehce odění peltasti, čemuž se přizpůsobovala i taktika válčících stran. Přesto v přímém střetnutí mezi nepřátelskými vojsky hrála nadále prim odolnost a pevnost klasické falangy. Nepřemožitelnost spartských hoplítů přetrvala až do bitvy u Leukter, v níž thébský vojevůdce Epameinóndás zvýšil hloubku části své linie, čímž svým spartským protivníkům přivodil ničivou porážku.\n\nPodle Xenofónta svolávali vojsko k válečnému tažení eforové, přičemž před samotným zahájením výpravy musely být vykonány nezbytné náboženské obřady a oběti. Funkci předvoje a průzkumu vojska plnily oddíly jízdy a perioiků. Nezbytné zásoby potravin byly přepravovány společně s vojskem, kvůli čemuž byl každý Sparťan provázen jedním heilótem. Jednotlivé části spartské armády (\"morai\") tábořily odděleně se svým vlastním trénem. Oběti byly prováděny králem a ostatními veliteli vždy na počátku dne a před vlastní bitvou.\n\nSpartští vojáci užívali běžné vojenské vybavení typické pro hoplíty. Jednou z mála věcí, jíž se ve svém vzezření lišili od ostatních Řeků, byl jejich karmínově červený chitón ,který byl nošen v časech míru. Sparťané také nosili dlouhé vlasy a vousy, jež byly starodávným archaickým znakem svobodných mužů a o něž před bitvou pečlivě dbali. Občané jiných řeckých států nošením dlouhých vlasů vyjadřovali svoje prospartské sympatie. Dalším výrazným spartským symbolem, přijatým v polovině 5. století př. n. l., bylo písmeno lambda (Λ), znamenající Lakónie nebo Lakedaimón, které si Sparťané malovali na své štíty.\n\nV archaickém období si Sparťané chránili tělo bronzovým pancířem, štítem, náholenicemi a helmicí korintského typu. Ohledně spartské ochrany trupu během řecko-perských válek se vedou spory, jelikož není zcela zřejmé, zda Sparťané stále používali bronzové pancíře nebo zda přejali nějakou lehčí formu oděvu. V 5. století př. n. l. se válečnictví stalo pohyblivější a řidčeji než kdy dříve docházelo ke střetům falang, což Řeky vedlo k tomu, aby od používání pancířů upustili. Lakedaimoňané se tehdy odívali pouze do chitónu, který ponechával pravou paži a rameno volné k boji. Výzbroj Sparťanů tvořilo asi 2,5 metrů dlouhé kopí a krátký meč (\"xífos\"). V době reforem Kleomena III. bylo tradiční kopí nahrazeno delší sarísou podle makedonského vzoru.\n\nNáboženství Sparťanů vycházelo z řecké mytologie. Lakónské kulty a způsoby uctívání božstev se proto nijak zvlášť neodlišovaly od těch, jež byly prováděny v jiných částech Řecka. Výjimečný byl pouze respekt projevovaný spartským králům považovaným za přímé potomky Hérakla. Králové sloužili jako kněží Dia, nejvyššího řeckého boha a Héraklova otce. Vedle Dia patřila mezi další významné božstvo Sparťanů Athéna „Kovová“, uctívaná v chrámu Chalkioikos jako „strážkyně obce“. Brána a stěny tohoto svatostánku byly z vnitřní i vnější strany ozdobeny velkými bronzovými pláty. Třetí nejposvátnější božstvo Sparty představovala Artemis přezdívaná Orthia. Ta byla obdařena tvůrčí a ničivou silou, neboť byla bohyní zrození a výchovy mládeže, zároveň však usmrcovala lidi a zvířata. Její bratr Apollón, bůh světla a hudby, ztělesňoval mladistvou jarost a sílu. Ochránci Sparty byli Dioskúrové, bratři Kastór a Polydeukés, reprezentující mravní čistotu Sparťanů. Kastor byl znázorňován jako krotitel koní a Polydeukés jako zápasník. Projevy božské úcty byly ve Spartě vyhrazeny také Meneláovi a Heleně. Dokladem toho je svatyně Menelaion zasvěcená tomuto královskému páru a Dioskúrům.\n\nNejvýznamnější spartské náboženské slavnosti byly spojeny s Artemidou Orthií a Apollónem. Na počest Orthie byly pořádány četné svátky a rituály, během nichž se Sparťané věnovali různým soutěžím, v nichž osvědčovali tělesnou zdatnost. Nejznámějším rituálem souvisejícím s Artemidiným uctíváním a vykonávaným v jejím chrámu bylo obřadné bičování jinochů, které leckdy končilo jejich smrtí. Tři nejdůležitější spartské svátky konané ve jménu Apollóna se nazývaly \"hyakinthia\", \"gymnopaidia\" a \"karneia\". Hyakinthia se odehrával každoročně na přelomu května a června a jeho námětem byla oslava smrti a života. Své jméno obdržel podle mladíka Hyakintha, milence Apollóna, jenž ho nešťastně zabil při hodu diskem. Při svátku gymnopaidia, pořádaném koncem července – v době největšího horka, se všichni mužští obyvatelé Sparty, rozdělení do tří věkových kategorií, utkávali v zápasech beze zbraně. Svátek karneia probíhal v srpnu a jeho konáním si Sparťané snažili zajistit Apollónovu přízeň v nadcházející sklizni. Během těchto slavností docházelo ve Spartě k přerušení veškerých činností souvisejících s veřejným životem a rovněž nesměla být vedena žádná válečná tažení.\n\nSparťané byli silně nábožensky založení lidé. Význam jejich víry v každodenním životě dosvědčuje veliké množství obětí, jež přinášeli bohům. Například před zahájením vojenské výpravy jeden z králů obětoval Diovi. Vojsko poté pochodovalo k hranicím Lakedaimónu, kde král provedl další oběť Diovi a Athéně. Jestliže znamení nebyla příznivá, velitelé obyčejně odmítali vydat rozkaz k zahájení pochodu či boje. Rituál pak musel být opakován. V průběhu tažení obětování pokračovalo každý den. Výtečný příklad bohabojnosti Sparťanů poskytuje Hérodotovo líčení bitvy u Platají.\n\n\n\n"}
{"id": "111975", "url": "https://cs.wikipedia.org/wiki?curid=111975", "title": "Patrik Berger", "text": "Patrik Berger\n\nPatrik Berger (* 10. listopadu 1973 Praha) je bývalý český fotbalový záložník, který byl vyhlášen nejlepším fotbalistou České republiky v letech 1996 a 1999. Dne 6. ledna 2010 ukončil kariéru.\nV roce 1996 společně s Karlem Poborským zvítězil v anketě Fotbalista roku ČR, je také vítězem ankety Zlatý míč ČR v roce 1999 a členem All Stars týmu ME 1996 v Anglii.\n\nJe ženatý, manželka Jaroslava, syn Patrik, dcera Valentýna.\n\nJde o odchovance Sparty Praha, ale ještě v dorosteneckém věku přestoupil do konkurenční Slavie Praha, kde také poprvé v srpnu 1991 okusil první ligu a stal se členem juniorské reprezentace. Netrvalo dlouho a začal nastupovat v reprezentaci seniorské. Za Slavii odehrál 90 zápasů a vstřelil 24 gólů. Synovce bývalého československého reprezentanta Jana Bergera si brzy všimli v Německu a Patrik přestoupil do Borussie Dortmund, kde nastoupil k 27 zápasům a dal 4 góly a stal se vítězem ligy v roce 1996. Po skvělých výkonech na Euru 96 přestoupil do anglického velkoklubu FC Liverpool, kde prožíval skvělá období, ale i časy kdy vysedával na lavičce náhradníků. Za Liverpool odehrál v sedmi sezonách 107 ligových utkání a vstřelil 28 gólů. V roce 2001 se s ním stal vítězem Anglického poháru a Poháru UEFA a v letech 2001 a 2003 Anglického ligového poháru. V roce 2003 přestoupil do Portsmouth FC. Strávil zde dvě sezony ve kterých odehrál 51 utkání a vstřelil 8 branek. Poté okusil ještě angažmá v Aston Ville, kde odehrál 27 zápasů a dal 2 branky.\n\n29. května 2008 byl na tiskové konferenci představen jako nová posila Sparty Praha.\n\nS československým mládežnickým reprezentačním týmem do 16 let se stal mistrem Evropy v roce 1990 v německém Erfurtu, kde ve finálovém souboji výběr Československa porazil tehdejší Jugoslávii 3:2 po prodloužení. Berger vstřelil ve finále jeden gól.\n\nZa seniorskou reprezentaci ČR nastoupil na Euru 1996 a ve finále vstřelil gól, nicméně na vítězství to nestačilo, český tým nakonec podlehl Německu 1:2 a získal stříbrné medaile. Poté byl ještě účastníkem na Euru 2000, kde ovšem ČR nepostoupila ze základní skupiny. Celkem odehrál za reprezentaci 44 zápasů (dva za československou a čtyřicet dva za českou), ve kterých dal 18 gólů (všechny za českou).\n\n\n\n\n\n"}
{"id": "111976", "url": "https://cs.wikipedia.org/wiki?curid=111976", "title": "FK Dukla Praha", "text": "FK Dukla Praha\n\nFK Dukla Praha (celým názvem: Fotbalový klub Dukla Praha) je český fotbalový klub, který sídlí v pražských Dejvicích. Zpočátku se jednalo o klub pozemního vojska Československé lidové armády. Do družstva tehdy nastupovali českoslovenští fotbalisté k výkonu základní vojenské služby. Někteří už jako hotoví hráči, další jako talentovaní mladíci, kterým působení v elitním týmu pomohlo v kariéře: po návratu z vojny se stali oporami svých klubů. Čistě civilním týmem se stal teprve po pádu komunistického režimu.\n\nSvá domácí utkání tradičně hraje na pražském stadionu Juliska patřícím Armádě ČR v pražských Dejvicích. Ve své historii vyhrál celkem jedenáctkrát československý ligový titul a devětkrát Československý pohár. V sezóně 1966/67 hrála Dukla semifinále Poháru mistrů evropských zemí, v roce 1986–87 semifinále Poháru vítězů a také dosáhla velkých úspěchů v Americkém poháru v New Yorku, který vyhrála čtyřikrát v řadě v letech 1961–1964. V letech 1948 - 1989 těžila ze svého postavení vojenského klubu, díky čemuž mohla snadněji získávat nejlepší hráče.\n\nFotbalový oddíl Dukly Praha byl součástí klubu s mnoha dalšími oddíly, ale toto spojení již po roce 1989 zaniklo. Sporty dříve sloučené v Armádním středisku vrcholového sportu (ASVS) – hlavně atletika, veslování, házená, moderní pětiboj, cyklistika ad. – nyní fungují v oddílech různé formy, často stále pod patronátem Armády ČR.\n\nKlub, který se později proslavil jako Dukla Praha, vznikl na půdě Československé armády v roce 1948 a původně nesl jméno ATK Praha (\"Armádní tělovýchovný klub\"). Okamžitě dostal příležitost bojovat o účast v nejvyšší fotbalové soutěži a kvalifikoval se do ní po výhře nad vítězem odborové ligy MZK Pardubice. V první ligové sezóně ATK prohrál s pozdějším mistrem SK Slavií Praha 2:8, ale přesto skončil na osmém místě ze 14 účastníků. Byl to nejlepší výsledek klubu v prvních letech jeho existence.\n\nV roce 1952 ATK Praha vyhrál svou první trofej – Československý pohár po výhře nad \"XI stavbařů,\" složenou z hráčů z Teplic a Liberce, v semifinále a nad Škodou Hradec Králové 4:3 ve finále. Na začátku roku 1953 klub dostal nový název ÚDA Praha (\"Ústřední dům armády\"). Tato změna souvisela s politicky motivovanou reorganizací československé tělovýchovy. Tým v tomto roce poprvé vyhrál fotbalovou ligu, v níž prohrál jediný ze 13 zápasů.\n\nNejlepšími hráči první éry Dukly Praha byli Ota Hemele, Václav Pavlis, Karol Dobay, Ladislav Přáda, Ladislav Novák a další.\n\nAž v roce 1956 dostal klub jméno Dukla Praha na památku bojů o Duklu ve druhé světové válce. Podobně jako poprvé, v roce změny názvu Dukla vítězí v československé lize s náskokem pěti bodů před Slovanem Bratislava, třetí Spartak Praha Sokolovo (nynější Spartu) porazila 9:0!\n\nV sezóně 1957–58, která začala na jaře 1957 a skončila na jaře 1958, klub titul obhájil. Spartak Praha Sokolovo měl stejný bodový zisk 40 bodů, ale o titul přišel o dva góly nižším rozdílem skóre. Dukla také zaznamenala své první vítězství v evropském poháru, porazila Manchester United 1:0 v domácí odvetě (po prvním zápase prohraném v Anglii 0:3). Tým opakovaně i v dalších sezónách obsazoval některá z prvních tří míst v lize.\n\nTrenér Karel Kolský byl podepsán pod prvními tituly Dukly, v roce 1961 převzal tým Jaroslav Vejvoda a mužstvo pod jeho vedením získalo čtvrtý titul s náskokem sedmi bodů před ČH Bratislava a dosáhlo prvního double, když navíc porazilo Dynamo Žilina 3:0 ve finále Československého poháru. Tím začala série čtyř výher Dukly v Československém poháru v letech 1961 až 1964.\n\nJosef Masopust, klíčový hráč zálohy Dukly, byl pro rok 1962 vyhlášen nejlepším evropským fotbalistou, když Československo skončilo druhé na mistrovství světa ve fotbale 1962.\n\nJako mistr ligy se Dukla zúčastnila evropského Poháru mistrů v letech 1962 a 1964 a v obou případech postoupila do čtvrtfinále, když porazila týmy Servette Ženeva a Górnik Zabrze, ale prohrála postupně s Tottenhamem Hotspur, Benfikou Lisabon a Borussií Dortmund.\n\nNadvládu Dukly podporovaly výsledky její rezervy, která dokonce v roce 1965 vyhrála druhou ligu a kvalifikovala se do nejvyšší soutěže, v níž ale kvůli zákazu účasti dvou mužstev z jednoho klubu nemohla hrát.\n\nPoslední svůj titul v 60. letech vyhrála Dukla v roce 1966 se stejnou bilancí 13 výher, 7 remíz a 6 porážek a stejným rozdílem skóre (+17) jako druhá Sparta. Tým navíc zlepšil svou reputaci jako vítěz dalších tří ročníků Československého poháru (v letech 1965, 1966 a 1969). V Poháru mistrů 1966–67 Dukla vyřadila Esbjerg fB, RSC Anderlecht a Ajax Amsterodam a bez porážky postoupila až do semifinále, v němž prohrála celkově 1:3 s pozdějším vítězem poháru Celtikem Glasgow.\n\nNejlepšími hráči této éry Dukly Praha byli Ladislav Novák, Svatopluk Pluskal, Josef Masopust, Pavel Kouba, Jaroslav Borovička, František Šafránek, Rudolf Kučera a další.\n\nV roce 1961 dostala Dukla pozvání zúčastnit se v New Yorku druhého ročníku \"Mezinárodní fotbalové ligy\" (: \"International Soccer League\"), u nás známé jako \"Americký pohár\". Startovalo v ní 16 elitních fotbalových klubů z celého světa. Dukla strávila ve Spojených státech celé léto, v jehož průběhu odehrála devět zápasů, mezi nimiž trénovala ve známém Central Parku.\n\nSedm zápasů Dukly v základní skupině turnaje skončilo s těmito výsledky:\n\n\nNejvětší zbraní týmu byla záložní řada s Pluskalem a Masopustem, Rudolf Kučera se stal nejlepším střelcem celého turnaje a byl miláčkem newyorského publika. Základní jedenáctka Dukly byla: \"Kouba - Šafránek, Čadek, Novák - Pluskal, Masopust - Brumovský, Vacenovský, Borovička, Kučera, Josef Jelínek (trenér Vejvoda)\".\n\nVe finále Dukla hrála dvojzápas proti Evertonu, který v prvním zápase začal velkým náporem, ale když Kouba chytil pokutový kop, Dukla převzala kontrolu nad zápasem a těžila z technické kombinační hry. První poločas vyhrála 5:0, celý zápas 7:2 a v odvetě si připsala další vítězství 2:0. Bilance Dukly po skončení turnaje tak byla osm výher z devíti zápasů a skóre 39:11.\n\nČeský spisovatel a sportovní novinář Ota Pavel napsal o triumfu Dukly unikátní knihu \"Dukla mezi mrakodrapy\".\n\nPřevaha Dukly byla tak jednoznačná, že se pořadatelé rozhodli vytvořit v následujících letech tzv. \"Americký vyzývací pohár\" ( \"American Challenge Cup\") jako navazující nadstavbu Amerického poháru, do něhož byla Dukla zvána jako soupeř pro vítěze základní skupiny. Dukla vyhrála tři takto koncipované soutěže, v roce 1962 nad Americou Rio de Janeiro (1:1 a 2:1), v roce 1963 nad West Hamem United (1:0 a 1:1) a v roce 1964 nad Zagłębie Sosnowiec (3:1 a 1:1). Pouze v roce 1965, v posledním ročníku soutěže, prohrála Dukla ve finále Amerického poháru s Polonií Bytom 0:2 a 1:1.\n\nCelková bilance Dukly v Americkém poháru tak je 11 výher, čtyři remízy a jediná porážka se skóre 49:19.\n\nS výjimkou 11. místa v lize v roce 1971 – nejhorší výsledek Dukly mezi jejím založením a sezónou 1992–93 – hrála jinak Dukla pravidelně na čele soutěže a pravidelně se umísťovala na prvních třech příčkách. I po propadu na deváté místo v roce 1975 byla hned za dva roky znovu zpět na vrcholu, když vyhrála ligu o čtyři body před Interem Bratislava. V těchto letech se mohla Dukla spolehnout na elitní kanonýry Ladislava Vízka a Zdeňka Nehodu, kteří jí dopomohli k dalšímu titulu v roce 1979.\n\nKdyž Československo vyhrálo mistrovství Evropy ve fotbale 1976, byli klíčovými hráči mužstva, jinak poskládaného hlavně z hráčů druhého týmu ligy Slovanu Bratislava, také hráči Dukly brankář Ivo Viktor a Zdeněk Nehoda.\n\nDukla se zúčastnila mezi roky 1969 a 1977 čtyř ročníků Poháru mistrů, ale vyhrála jen čtyři z deseti utkání a jen jednou postoupila. V roce 1979 si ale klub připomněl své dřívější úspěchy v Poháru UEFA. Přes silné západoevropské kluby Lanerossi Vicenza (oslabené oproti předchozí sezóně o kanonýra Paola Rossiho) a Everton FC prošla až do třetího kola, kde po porážce venku 1:4 porazila v odvetě VfB Stuttgart 4:0 na vlastním hřišti (branky vlastní D. Hoeness, Vízek, Pelc a Gajdůšek dvě minuty před koncem). Ze soutěže pak vypadla až ve čtvrtfinále s Herthou Berlín po remíze 1:1 na hřišti soupeře a prohře 1:2 doma. Dukla byla později pravidelným účastníkem evropských pohárů, ale až do sezóny 1985–86 měla problémy s postupem z prvního kola.\n\nV roce 1982 vyhrála Dukla znovu ligový titul a Vízek se podělil o vítězství v tabulce střelců s 15 brankami.\n\nO rok dříve, v roce 1981, Dukla vyhrála Český pohár a ve finále Československého poháru rozdrtila Duklu Banská Bystrica 4:1 (po dvou gólech dávali Nehoda a Vízek). Tímto počinem Dukla zahájila sérii šesti účastí ve finále Českého poháru v řadě a mezi lety 1981 a 1985 vyhrála třikrát Československý pohár.\n\nDíky vítězství v národním poháru se Dukla kvalifikovala do Poháru vítězů pohárů sezóny 1985–86 a dosáhla znovu svého evropského vrcholu. Vyřazením klubů AEL Limassol, AIK Stockholm a Benfica Lisabon prošla až do semifinále, kde ji vyřadilo Dynamo Kyjev s nejlepším hráčem Olegem Blochinem, které později celou soutěž vyhrálo. O rok později Dukla vyřadila Bayer Leverkusen z Poháru UEFA, než její pouť soutěží ukončil Inter Milán. Leverkusen vyhrál trofej v následujícím roce.\n\nDomácí a hlavně zahraniční pozice Dukly na konci 80. let byla o něco slabší než v dřívějších letech, ale její hráč Milan Luhový vyhrál dvakrát soutěž ligových střelců v letech 1988 a 1989.\n\nNejznámějšími hráči této éry Dukly byli Ivo Viktor, Václav Samek, Ladislav Vízek, Zdeněk Nehoda, František Štambachr, Stanislav Pelc, Miroslav Gajdůšek, Luděk Macela, Karel Stromšík, Jan Fiala nebo Milan Luhový.\n\nJeště v roce 1990, po sametové revoluci, která se projevila na značném poklesu popularity do té doby prominentního armádního klubu, Dukla zvítězila v Československém poháru, když tři z posledních čtyř zápasů v soutěži vyhrála až na penalty. V následujícím roce vypadla z Poháru vítězů pohárů zásluhou svého semifinálového soupeře z roku 1986 Dynama Kyjev, ale tentokrát už ve druhém kole.\n\nOd začátku 90. let potkaly klub těžké časy. Jejich hlavní rivalové jako AC Sparta Praha získávali velké sponzorské kontrakty. Dukla se na podobnou úroveň sponzorských příspěvků nedokázala dostat, také kvůli své pověsti z minulosti.\n\nAž do rozpadu Československa hrála Dukla v nejvyšší soutěži. V sezóně 1993–94 vyhrál slavný klub jen jediné prvoligové utkání a poprvé od svého založení sestoupil, kvůli finančním problémům navíc přímo až do třetí ligy.\n\nNejlepšími hráči této éry klubu byli: Pavel Nedvěd, Karel Rada, Günter Bittengel a další.\n\nStrádající klub nakonec převzal slovenský podnikatel Bohumír Ďuričko. Jeho prvním krokem byla v roce 1996 koupě klubu FC Portal Příbram, který v té době hrál druhou ligu. Oba kluby byly sloučeny, nově vytvořený klub převzal místo Příbrami ve druhé lize a své zápasy hrál v Praze.\n\nPo jednom roce sloučená Dukla Praha vyhrála s pomocí finančních injekcí druhou ligu a postoupila zpět do nejvyšší ligy. Jako druholigová hrála finále Českého poháru, ale to nakonec prohrála se Slavií Praha podle pravidla zlatého gólu. Vedení klubu se ale nedokázalo dohodnout s armádou jako vlastníkem stadionu a přesunul se do Příbrami. Dostal jméno FC Dukla a.s., později Dukla Příbram a nyní hraje nejvyšší soutěž jako 1. FK Příbram. V Praze však zůstává všech osm mládežnických celků, které nesou stále tradiční název Dukla Praha. Vedení mládeže pak na jaře roku 1998 zakládá občanské sdružení FK Dukla Praha a prostřednictvím delimitační smlouvy se odděluje od FC Dukla a. s..\n\nVáclav Koloušek, Antonín Kinský a účastník mistrovství světa ve fotbale 1990 Ivo Knoflíček byli nejznámějšími hráči této éry Dukly Praha.\n\nZ důvodu neexistence družstva mužů, které vedení mládežnického klubu považovalo za potřebné, došlo v roce 2001 ke sloučení s místním fotbalovým klubem FK Dukla Dejvice, hrajícím Pražský přebor. A v další sezóně se tak opět slavné jméno objevuje v soutěžních tabulkách páté nejvyšší české fotbalové soutěže. V soutěži se týmu příliš nedaří a hraje každoročně spíše o záchranu. To se mění v sezóně 2003/2004, kdy do klubu vstupuje silný investor, a tým se začíná prát o příčky nejvyšší. Opravdový zlom přichází v létě 2007 kdy klub přebírá druholigovou licenci od klubu Fotbal Jakubčovice, a tím se na Julisku po deseti letech vrací profesionální fotbal. Ve druhé lize stráví klub celkem čtyři sezóny, ta poslední přináší zatím poslední větší úspěch, a tím je postup do nejvyšší soutěže, když klub jednoznačně vyhrává 2. ligu. Od sezóny 2011/2012 tak opět klub působí v 1. lize, kde se pohybuje ve středu tabulky.\n\nPo konci profesionálního týmu na Julisce v roce 1997, byly spolu s družstvem mužů odvezeny také všechny poháry, trofeje a ocenění získané klubem v jeho historii. To se pochopitelně nelíbilo novým vlastníkům, stojícím za znovuobnovením klubu, ale i bývalým hráčům a činovníkům klubu. A tak se vlastníci rozhodli tyto symboly slavné tradice klubu odkoupit zpět. To se nakonec povedlo v roce 2013 a poháry se vrátily zpět tam, kde byly získány.\n\n\nZdroj: \n\n\n\nZdroj: \n\nPoznámky:\n\n\n\n\n\n\n\nNejen fotbalová Dukla Praha má svůj stadion Na Julisce v Dejvicích. Tribuna ve svahu, budova se zázemím a typický ukazatel skóre a času byly postaveny roku 1960 a za účasti 15 000 diváků byl zápasem pokřtěn výhrou Dukly nad Kladnem. Nový stadion přinášel štěstí i nadále, a tak získala Dukla Praha v následujícím ročníku titul.\n\n\n"}
{"id": "111977", "url": "https://cs.wikipedia.org/wiki?curid=111977", "title": "Zoologická zahrada", "text": "Zoologická zahrada\n\nZoologická zahrada (zkráceně zoo, nesprávně ZOO – nejedná se o zkratku, ale o hovorovou podobu) je ochranářské, zábavní, vědecké, rekreační a osvětové zařízení určené k chovu zvířat, zvláště ohrožených druhů, pokud možno v podmínkách co nejbližších přirozenému životu druhu v přírodě, přičemž žádný z výše jmenovaných významů není prioritní, ale naopak spolu vzájemně úzce souvisí. Díky existenci zoologických zahrad se podařilo zachránit již řadu vymírajících druhů (např. zubr, kůň Převalského, berneška havajská, bažant mandžuský, aligátor čínský).\n\nChov divokých zvířat v zajetí je historicky doložen již z období starověku. Zvířata byla chována pro užitek, k náboženským účelům, ale také z důvodů mocenské reprezentace a předvádění. Právě tato poslední motivace předznamenala vznik pozdějších zoologických zahrad. Nejstarší doklady pocházejí z Egypta, kde byla některá zvířata chována v chrámových či palácových zahradách už v období Staré říše, např. ve městě Nechen již v 1. polovině 4. tis. př. n. l. Později, ve 2. tis. př. n. l. byla zvířata chována i v jiných městech, např. ve Vesetu. Někteří faraoni, např. Hatšepsut nebo Thutmose III. dováželi divoká zvířata ze země Penet na východě Afriky. K chovaným druhům patřily opice, zejména pavián pláštíkový, krokodýli, antilopy, pštrosi nebo kočkovité šelmy. Často se jednalo zároveň o zvířata uctívaná ve staroegyptském náboženství a jejich chov měl i kultickou funkci, např. v případě krokodýlů, býků, adaxů, ibisů či jiných ptáků. O málo později je chov divokých zvířat doložen také v Mezopotámii, zejména ve středoasyrské a novobabylónské říši. Asyrští králové Tiglatpilesar III., Aššurnasirpal II. Sinacherib či Aššurbanipal chovali ve svých palácích lvy, levharty, velbloudy, kozorožce, slony a jiná zvířata, která byla vystavována a v některých případech předváděna poddaným. Z doby krále Aššurnasirpala II. pochází tento nápis: „Všechna kolik jen jich je, zvířata nížin i hor, jsem přivedl a shromáždil v hlavním městě, abych je ukázal svým poddaným.“\n\nZvířata chovali ve svých palácích také féničtí či izraelští panovníci, např. Šalomoun podle první knihy královské choval ve svém paláci v Jeruzalémě pávy a opice. Perští králové z dynastie Achajmenovců chovali ve svých palácích lvy, kterým někdy předhazovali zločince odsouzené k smrti, což dokládá biblická kniha Daniel. Méně zpráv máme o chovu zvířat v antickém Řecku, ve 4. stol. existovala zoologická zahrada v makedonské Pelle, založená Alexandrem Velikým, zde prováděl výzkumy Aristotelés. Ve starověkém Římě se divoká zvířata, zejména používala ke krutým gladiátorským zápasům. V aréně byla zvířata zabíjena speciálně vycvičenými gladiátory – \"venatiory\", štvána proti sobě navzájem nebo jim byli předhazováni odsouzenci. Tato forma popravy se v římském právu označovala jako \"ad bestias\". Zvířata byla do Říma dovážena z Afriky, Asie i severní Evropy, jednalo se hlavně o lvy, tygry, levharty, medvědy, ale také krokodýly, slony, nosorožce, pratury, divoká prasata či zubry. V císařském období byla dovážena i neškodná zvířata, například žirafy, pštrosi, mufloni, jeleni, tuleni či antilopy, které \"venatioři\" zabíjeli pro pobavení publika. Dovoz zvířat postupem času dosáhl nestvůrných rozměrů, např. za vlády císaře Trajána bylo zabito v arénách víc než 11 000 různých zvířat. Zápasy se zvířaty neskončily ani po nástupu křesťanství, ukončil je v 6. stol. ostrogótský král Theoderich. V Byzanci zanikly až po roce 680 n. l.\n\nOd nejstarších dob byla divoká zvířata chována také ve starověké Indii a Číně, často jako součást palácových zahrad. Již ve 12. století př. n. l. zřídila královna Ta-ťi z dynastie Šang u města An-jang palác Lu tchaj „Jelení terasový pavilon“, kde byli chováni jeleni i jiná zvířata. Jen o málo později zřídil v dnešní provincii Šen-si zakladatel dynastie Čou, král Wen park o rozloze 6,1 km² zvaný „Zahrada moudrosti“ (Č’-chuej č’ jüan), dnes „Posvátná zahrada“ (Ling-ju), kde byli chováni jeřábi, bažanti a jeleni. Zahradu s divokými zvířaty měl u hlavního města Sien-jang také první čínský císař Čchin Š’-chuang-ti. Podle svědectví básníka S’-ma Siang-žua zde žili různí ptáci, jeleni milu, pandy velké, opice, poletuchy, nosorožci, divocí koně, kiangové, jaci i sloni, v klecích byli chováni tygři, lvi a „draci“, zřejmě krokodýli. Byla tu i jezírka s chovem želv a okrasných ryb, včetně závojnatek a koi kaprů. Zvěřinec existoval nejméně 240 let. Pozdější čínští císařové vlastnili lovecký park Nan-jüan či Nan-chaj-c’ nedaleko Pekingu, kde byli chováni zejména jeleni milu. Další park Si-č’-men určený pro císařskou rodinu byl vybaven zmenšenými jezírky, potůćky s vodopády, kopečky a stromy, kde žila ochočená zvěř a ptáci. Roku 1906 byl tento park otevřen veřejnosti a stal se tak první veřejně přístupnou zoologickou zahradu v Číně. V Indii existovaly zahrady se zvířaty za vlády dynastie Maurjů ve 3 stol. př. n. l. Byli v nich chováni jeleni, antilopy, ptáci, ale také tygři. Později, za vlády dynastie Guptovců, se dochovaly zprávy o chovu ptáků, jimž byla v palácích vyhrazena celá nádvoří. Například v divadlení hře Hliněný vozíček je popsána voliéra, kde byli chováni jeřábi, pávi, koroptve, holubi, loskutáci, papoušci i labutě. Odděleně chovali dravce k sokolnickým úćelům. \n\nRovněž v Americe se objevovaly panovnické zvěřince. Mayští a toltéčtí panovníci chovali především posvátná zvířata ke kultickým úcelům, patřili k nim jaguáři, hadi i draví ptáci. Nejvíce informací se vztahuje ke zvěřinci aztéckých panovníků. Ti měli u svého paláce v Tenochtitlánu zahradu s rybníky, kde žili krocani, křepelové a mnoho různých druhů vodních ptáků, zatímco dravci, papoušci, kvesalové a další druhy ptáků byly chovány v dřevěných voliérách v budově zvané \"Totocalli\" „ptačí dům“. Ptáci v zajetí hnízdili, byli pečlivě krmeni a jejich peří se využívalo při výrobě uměleckých předmětů. Naproti stála druhá budova \"Tecuancalli\" „dům šelem“, kde byli chováni jaguáři, pumy, kojoti, kajmani, leguáni a hadi, ale také sbírka albínů, hrbáčů, trpaslíků a dalších tělesně postižených lidí. O zvířata i lidské kuriozity se staralo více než šest set ošetřovatelů.\n\nVe středověké Evropě byl známým chovatelem zvířat Karel Veliký. Na svém dvoře v Cáchách choval velbloudy jednohrbé, lvy, ptáky i slona indického jménem Abbás, který zde žil 8 let. Zvířata tehdy chovali také muslimští chalífové a sultáni, jimž za vlády Abbásovců patřil velký zvěřinec v mezopotámském městě Samarra. Své zvěřince měli také čínští a japonští císařové. Ti dávali přednost spíš chovu jelenů a okrasných ptáků, v parku čínských císařů byli chováni jeleni milu i poté, co byl tento druh vyhuben v přírodě. Počátkem 15. století byla do Číny admirálem Čeng Che dovezena první žirafa. \nV Evropě chovali od 11. století zejména dravé ptáky, medvědy a lvy angličtí, francouzští i římskoněmečtí panovníci, ale také papežové. Známými milovníky zvířat byli angličtí králové Vilém Dobyvatel, Jindřich III. či Eduard II. Ve 13. století choval Fridrich II. Sicilský ve zvěřincích v Luceře a Palermu např. velbloudy, slony, žirafu nebo ledního medvěda. Když se roku 1234 císař vypravil do Německa potrestat odbojného syna Jindřicha, nechal za sebou ve slavnostním průvodu německými městy vést zvěřinec včetně žirafy.\n\nZejména lvy chovali také čeští králové. První zmínka o lvech v Praze je z roku 1280, kdy benátský dóže upomíná královnu Kunhutu o zaplacení dvou lvů. Chov lvů rozšířili Karel IV. a zvláště Václav IV., který choval kočkovité šelmy, medvědy i dravé ptáky. Vladislav II. Jagellonský choval kolem roku 1500 bílého kakadu, kterého dostal darem od své manželky královny Anny. O století později, za vlády Ferdinanda I., byl vystavěn Lví dvůr a v oborách na místě dnešní Stromovky či Jeleního příkopu byli chováni různí kopytníci či exotičtí ptáci. Ferdinand Tyrolský a Rudolf II. zvěřinec dále rozšiřovali, za Rudolfa II. v něm byly chovány i opice a údajně i dronte mauricijský. Zvěřinec pražského hradu přežil třicetiletou válku a zanikl až v průběhu 18. stol., za vlády Marie Terezie, přibližně v téže době, kdy byla založena menažerie (pozdější zoo) ve vídeňském Schönbrunnu.\n\nV 16. a 17. století byla do Evropy v souvislosti se zámořskými plavbami dovážena zvířata z Asie, Afriky i Ameriky. Zvěřince byly nezbytnou součástí panovnických zahrad v celé Evropě od Moskvy po Edinburgh a Lisabon. Chovali se zvláště lvi a tygři, medvědi nebo sloni. Ve zvěřincích byly předváděny i souboje zvířat, zejména lvů a medvědů s velkými psy, ale také např. slona s tygrem (poč. 18. stol. v Paříži) či nosorožcem (v 16. stol v Lisabonu). Zápasy většinou nekončily zabitím zvířat, zejména z důvodu jejich vysoké ceny a obtížné dostupnosti. Sloni či medvědi také defilovali před panovníkem nebo předváděli různé kousky, právě proto se ubikace zvěřinců nazývaly \"zwingery\" (od něm. slovesa \"zwingen\" – „nutit“). Zvířecí zápasy zakázala na území Habsburské monarchie až Marie Terezie roku 1752, např. ve Španělsku či Rusku ale tato tradice přežila až do počátku 19. století.\n\nDovážely se také opice, papoušci a další zvířata. V průběhu 16. stol. byl do Lisabonu dovezen nosorožec indický a dva sloni, do Neapole zebra, do Ferrary tygr, do Florencie krokodýl, žirafa a slon africký, do Pisy čínští bažanti. Ve Vídni žil v 2. pol 16. století jeden slon indický více než 20 let. Někteří panovníci, jako např. Jindřich IV. Navarrský nebo habsburský císař Leopold I. v tomto období chovali gepardy, které používali k lovu. Na konci 15. století je poprvé doložen termín \"Tiergarten\", používaný pro zoo i v současné němčině, a to pro zvěřinec hrabat württemberských ve Stuttgartu.\nPodle vzoru panovníků budovali zvěřince na svých sídlech bohatí šlechtici. Obyvateli hradních příkopů byli zejména medvědi. Koncem 15. století choval jihočeský magnát Půta Švihovský z Rýznburka na hradě Rabí opici, snad paviána. Od 16. století nastal rozvoj budování obor, bažantnic a zámeckých parků, kde byli chováni bažanti, pávi, okrasné kachny a husy, různí jeleni nebo cizokrajná plemena domácích zvířat. Tato zařízení, určená k chovu okrasných i užitkových zvířat, se označovala francouzským termínem \"la ménagerie\" „hospodářství“. Kromě šlechticů je zřizovaly také kláštery, zejména ve Francii a tehdejším Burgundsku.\n\nVětšina panovnických zvěřinců ve středověku a raném novověku nebyla přístupná veřejnosti. Výjimkou byl zvěřinec v londýnském Toweru, založený roku 1204 a od konce 16. stol. přístupný veřejnosti, v 17. století jej mohl navštívit každý, kdo s sebou přinesl slepici, psa nebo jiné zvíře jako krmení pro šelmy. Veřejnosti byla zvířata předváděna v kočovných zvěřincích a od 2. pol. 18. století také v cirkusech. Tato zařízení měla zábavní a komerční charakter, předváděla nejen exotická zvířata, ale také různé kuriozity, abnormality a zrůdy, jako např. srostlé jedince domácích zvířat, zvířata s nadbytečnými končetinami, též trpaslíky a jinak postižené lidi. Výklad byl barvitý, doprovázený skandálními podrobnostmi, zvěřince předváděly lidožravé tygry, třistaleté krokodýly, dvacetimetrové hroznýše, mumifikované mořské panny, neškodní kaloni byli vydáváni za upíry atd. Životní podmínky zvířat v těchto zařízeních byly otřesné, zvířata byla chována v malých pojízdných klecích nebo pouze přivázaná na řetěze a neodborně krmena různými zbytky a odpadky jídla. Totéž platí i o medvědářích, kteří od středověku až do 20. stol. předváděli ochočené „tancující“ medvědy a někdy i jiná zvířata, jako např. opice či velbloudy. V současné době se s nimi můžeme setkat v jihovýchodní Evropě nebo Indii. Jejich medvědi jsou obvykle ve špatném zdravotním stavu, metody drezury jsou velmi tvrdé, často za hranicemi týrání.\n\nZa první skutečnou zoologickou zahradu je odborníky považována zoo ve vídeňském Schönbrunnu otevřená v roce 1752. Až do 19. stol. však byla určená především pro členy habsburského dvora. Naproti tomu zoo v Paříži, zřízená rozhodnutím Konventu roku 1789 v prostorách botanické zahrady Jardin des plantes, kam byla přivezena zvířata z královského zvěřince ve Versailles, byla určena primárně pro veřejnost a pro vědecký výzkum.\nTermín zoologická zahrada byl poprvé použit pro londýnskou zoo, založenou v Regent's Parku roku 1828 a populární zkratka ZOO o dva roky později v Dublinu.\n\nMnoho zoologických zahrad bylo v 19. století založeno buďto pod patronátem bohatých mecenášů, spolky nadšenců a milovníků zvířat, nebo obchodníky a hostinskými z reklamních důvodů. Např. zřízení zoo ve Frankfurtu nad Mohanem sponzoroval filozof Arthur Schopenhauer, zahradu v Drážďanech založil spolek chovatelů drůbeže, zoo v Norimberku vznikla jako reklama při jednom hostinci atd. Pouze výjimečně byly zoologické zahrady zakládány vědci jako odborné instituce nebo na náklady státu.\nZvláštním fenoménem byly v 19. stol. \"aklimatizační zahrady\", v nichž se prováděly pokusy s aklimatizací cizokrajných, zejména tropických živočichů na evropské klima. Některé z nich se podobaly oborám nebo pozdějším safari parkům, neboť v nich byla zvířata, zvláště kopytníci, ale také např. pštrosi či klokani, chována volně, v přirozených skupinách. Vynikající úroveň měla např. zahrada hraběte z Derby v Knowsley u Liverpoolu nebo park vévody z Bedfordu Woburn Abbey, který sehrál významnou roli při záchraně jelenů milu.\n\nPodmínky chovu zvířat v prvních zoo se moc neodlišovaly od zvěřinců. Zvířata byla chována v klecích nebo úzkých výbězích zvaných \"zwingery\". Ubikace byly řazeny systematicky, bez ohledu na požadavky na životní prostředí, někdy i ve dvou patrech nad sebou. Od poloviny 19. stol. se rozšířila móda chovu zvířat v ubikacích napodobujících exotické budovy, např. sloni byli chováni v indických pagodách, velbloudi v mešitách, žirafy ve staroegyptských chrámech atd. Podobné budovy lze dodnes vidět např. v zoo v Antverpách, Wroclawi či v Lipsku. I v dnešních zoo někdy bývají např. výběhy bizonů vyzdobeny indiánskými totemy, budují se různé africké vesničky či japonské zahrady, atraktivní zejména pro děti. Jde však spíš o dekorace než zařízení určená přímo k chovu zvířat. V 19. a počátkem 20. stol. bývali jako atrakce vystavováni také domorodci z Afriky, Latinské Ameriky či Tichomoří, často i s ukázkami folklóru a tradičního způsobu života.\nVzácná a exotická zvířata se těšila mimořádné přízni veřejnosti. Úplnou senzaci vyvolala žirafa jménem Zarafa, jíž věnoval roku 1827 egyptský místokrál Muhammad Alí francouzskému králi Karlu X. Vlna obdivu a nadšení ze žirafy se tehdy odrazila ve výtvarném umění, v hudbě a dokonce i v dámské módě. Podobně slavný byl hroch Obaysch, dovezený roku 1850 do Londýna a obdivovaný královnou Viktorií.\nNa přelomu 19. a 20. století byly v Evropě, často jako koloniální výstava, populární lidské zoo.\n\nRevoluční změnu v koncepci zoologických zahrad zavedl Karl Hagenbeck, obchodník s exotickými zvířaty a jejich milovník. Ten při zakládání nové zoologické zahrady ve Stellingenu u Hamburku v roce 1907 započal s chovem zvířat ve volných výbězích, ohrazených pouze příkopy, výstavbou umělých skal pro medvědy, kozorožce či paviány a budováním velkých voliér pro ptáky. Tento trend je v různých obměnách využíván v zoologických zahradách dodnes. Hagenbeck inicioval výstavbu podobných výběhů i v jiných zoologických zahradách, např. v Římě či v Budapešti. V pražské zoo je památkou na Hagenbecka výběh pand červených umístěný naproti hlavnímu vchodu, původně určený pro vlky.\n\nOd poloviny 20. stol. začaly být v západní Evropě i USA zřizovány safari parky, chovající zvířata ve velkých společných výbězích, nabízející návštěvníkům bezprostřední kontakt se zvířaty. Návštěvníci mohou přes prostor safari projíždět buďto svými vlastními automobily nebo specializovaným dopravním prostředkem (autobus, vláček). Vzhledem k tomu, že hluk automobilových motorů a výfukové plyny poškozují zdraví zvířat, ale také z bezpečnostního hlediska, je výhodnější využití specializovaných vozidel. Zvlášť dobře se osvědčují elektromobily. Obdobným trendem jsou průchozí expozice, zejména ptáků. V nich mohou návštěvníci procházet přímo prostorem výběhu nebo voliéry. Průchozí expozice jsou sice atraktivní, ale zároveň riskantní z hlediska bezpečnosti návštěvníků i chovaných zvířat. Nelze v nich chovat silná a nebezpečná zvířata, uplatňují se zde proto hlavně ptáci, ze savců např. klokani, hlodavci (mara stepní, psoun prériový), letouni (noční pavilony netopýrů a kaloňů) nebo drobné šelmy (mangusty, surikaty). Někdy se do podobných ubikací umisťují i opice či lemuři, což je ale spojeno s řadou rizik (nebezpečí pokousání, škodlivé přikrmování „žebrajících“ opic, krádeže předmětů). Z důvodů ochrany chovaných zvířat před týráním, krádeží (např. v případě papoušků, hlodavců, želv) či nepovoleným krmením ze strany návštěvníků je vhodné, aby byly průchozí expozice opatřeny dozorem nebo alespoň monitorovány kamerou.\n\nZměnilo se i poslání zoologickách zahrad. Namísto vystavování jednotlivých zvířat se snaží zoologické zahrady prezentovat celé skupiny živočichů v ubikacích, napodobujích jejich přirozené prostředí. Vedle zábavní a vzdělávací funkce zahrad je kladen důraz i na vědecký výzkum a záchranu ohrožených druhů živočichů. Mezi hlavní cíle moderních zoologických zahrad patří chov a rozmnožování ohrožených druhů živočíchů a programy na jejich zpětné vysazování do přírody. Významným propagátorem této úlohy zoo byl Gerald Durrell, v Česku Josef Vágner, Zdeněk Veselovský. Mezi hlavní úspěchy zoologických zahrad patří záchrana druhů živočichů, vyhubených v přírodě, jež se podařilo zachránit jen díky chovu v zajetí. Patří k nim např. kůň Převalského, zubr, jelen milu, přímorožec arabský a šavlorohý, z ptáků berneška havajská, bažant mandžuský, ibis skalní nebo hrdlička sokorská. Samozřejmostí je vedení plemenných knih ohrožených druhů. Zahrady ovšem nadále slouží i ke vzdělávacím, výzkumným, rekreačním a estetickým účelům.\n\nJednou z nejznámějších českých zoo je Zoologická zahrada Praha. Chová přes 600 druhů zvířat, z nichž typický je kůň Převalského, kterého má zahrada i ve znaku a jehož celosvětovou plemennou knihu vede. Dalšími atraktivními zvířaty jsou sloni, tygři, lachtani, tučňáci a gorily, v poslední době i varani komodští nebo gaviálové.\n\nNa věhlasu pražské zoo mají zásluhy především tři ředitelé:\n\nNejstarší zoologická zahrada na českém území je zoo Liberec, která byla založena v roce 1919. Po pražské zoo je nejnavštěvovanější zoo ve Zlíně, umístěná v atraktivním prostředí anglického parku u zámku Lešná. Následují nově zrekonstruována zoo v Ostravě a zoo v Plzni, která v rámci České republiky chová nejvíce zvířat, žije zde téměř 7000 zvířat v 1210 druzích.\n\nProslulá je zoo Dvůr Králové, kterou proslavil zejména v 70. letech 20. století její tehdejší ředitel, vynikající zoolog a cestovatel Josef Vágner. Založil zde v Česku unikátní africké safari: 30 ha velké výběhy s volně vypuštěnými stády afrických kopytníků a ptáků. Návštěvníky vozí přímo mezi zvířata safaribusy.\n\nForma safari je k dispozici také v chomutovském zooparku, který je rozlohou největší z českých zoo, rozkládá se na 112 hektarech a specializuje se na chov zvířat z oblasti Eurasie. Safari má rovněž zoo v Olomouci a významná je také zoo v Ústí nad Labem. Nejmenší rozlohu má zoo Hodonín a zoo Chleby.\n\nNa prvním místě v počtu celosvětově chráněných druhů je pražská a plzeňská zoo, z nichž každá chová téměř 250 druhů. V počtu ohrožených živočichů v Česku je na prvním místě malá Zoo Hluboká (u Hluboké nad Vltavou), která má přes 50 těchto druhů. Na chov české a evropské fauny se specializují také Zoo Děčín a Podkrušnohorský zoopark Chomutov. Zoopark ve Vyškově je zase zajímavý specializací na chov exotických a krajových plemen domácích zvířat.\n\nMéně dobrou pověst mají Zoo Brno a Zoo Ústí nad Labem, především vinou zastaralých, dosluhujících ubikací. I tyto zahrady se však mohou pochlubit zajímavými expozicemi a pozoruhodnými chovatelskými úspěchy.\n\nV posledních deseti letech se v českých zoo projevuje trend rozčlenění prostoru zahrady podle geografických oblastí. Nejvýrazněji se tato tendence projevuje v plzeňské a zlínské zoo, ale projevuje se i v nové rekonstrukci zahrad v Jihlavě a Ostravě, do budoucna plánuje obdobnou koncepci i Zoo Olomouc.\n\nZoologickou zahradou (Zoo) smí být v Česku označováno pouze zařízení, které od Ministerstva životního prostředí obdrželo \"licenci k provozování zoologických zahrad\". To ji vydává na základě zákona č. 162/2003 Sb., o podmínkách provozování zoologických zahrad, který vychází z evropské směrnice č. 1999/22/ES.\n\nPři vydávání licence se posuzuje zejména, zda zařízení\n\nVe Spojených státech amerických musí mít jakýkoliv veřejný zvířecí výběh licenci a podléhá inspekci mimo jiné těchto úřadů: United States Department of Agriculture, United States Environmental Protection Agency, Drug Enforcement Administration, Occupational Safety and Health Administration. V závislosti na tom, jaká zvířata vystavují mohou podléhat zákonům (např. Endangered Species Act, the Animal Welfare Act, the Migratory Bird Treaty Act of 1918 aj.). V Severní Americe mohou zoo zažádat o akreditaci vydávanou Asociací zoo a akvárií (dále AZA). K jejímu získání musí splnit požadavky AZA na zdraví a blaho zvířat, financování, vzdělání zaměstnanců a zapojení do globálních konzervačních snah. Inspekci provádí tři odborníci (obvykle veterinář, odborník na péči o zvířata a odborník na management zoo), posléze její výstup hodnotí panel dvanácti dalších odborníků, kteří o udělení akreditace rozhodnou. Tento proces je opakován po pěti letech. AZA odhaduje, že z celkem 2400 vydaných licencí (údaj z února 2007) je akreditováno méně než 10 %.\n\nBiolog Marc Bekoff ve své knize „Na zvířatech záleží“ uvádí následující fakta jako protiargumenty proti tvrzení, že zoo přispívá k rozvoji znalostí a podporuje myšlenku ochranu přírody:\nMichael Kruger z Informačního centra pohody zvířat zjistil, že doba, kterou stráví průměrný návštěvník zoo před jednou expozicí, se pohybuje od 30 sekund do dvou minut. Informační panely čtou návštěvníci jen některé. Dle průzkumů je převážným důvodem návštěvy zoo touha pobavit se. Dle studie provedené v Edinburské zoo pouhá 4 % návštěvníků jdou do zoo kvůli vzdělání. Nikdo vysloveně neuvedl, že by šel do zoo kvůli podpoření myšlenky na ochranu přírody. Dokladů pro tvrzení, že v zoo se lidé něčemu naučí nebo že návštěva zoo rozvine postoj vedoucí k ochraně přírody, je velmi málo. \n\nV Evropě je situace poněkud lepší, zvláště u oblíbených a návštěvnicky atraktivních druhů zvířat jako jsou kočkovité šelmy, medvědi, primáti, žirafy, sloni, z ptáků např. papoušci a tučňáci. V každé zoo jsou však chována i zvířata, která pro návštěvníky moc atraktivní nejsou, jako např. většina druhů antilop, divoké kozy a ovce nebo vrubozobí ptáci (husy, kachny), přestože se často jedná o zvířata velmi cenná z hlediska záchranných programů a ochrany ohrožených druhů.\n\n\n"}
{"id": "111980", "url": "https://cs.wikipedia.org/wiki?curid=111980", "title": "Rybolov", "text": "Rybolov\n\nRybolov je odchyt ryb z moří, tekoucích vod, jezer, umělých nádrží (rybníků a přehrad). Pojem zahrnuje dvě odlišné činnosti:\n\nV České republice se za účelem rybolovu vedle přirozených vodních toků, řek a potoků, využívají především menší i rozsáhlejší umĕlé vodní nádrže – rybníky, jejichž budovaní má v této zemi tradici již nĕkolika stovek let. Celkový výnos těchto nádrží je často navyšován pravidelným či nárazovým přidáváním živin – přikrmováním. Nadmĕrné přikrmování může být ovšem příčinou destabilizace celého rybničního ekosystému. Ten nastává v okamžiku, kdy vlivem přesycení prostředí živinami v nádrži neúnosnĕ stoupne koncentrace fytoplanktonu – mikroskopických řas a cyanobaktérii (sinic). Tato sukcese může vést až k totálnímu kolapsu ekosystému, neboť nadmĕrná biomasa fytoplanktonu je zanedlouho schopna vyčerpat v nádrži veškerý dostupný kyslík nejen pro sebe, ale i pro veškerou ostatní vodní aerobní biotu.\n\nPodle statistiky Organizace pro výživu a zemědělství, se na světě komerčnímu rybolovu věnuje celkem 38 milionů rybářů a lidí chovajících ryby na farmách. Rybolov a akvakultura přímo nebo nepřímo zaměstnává v rozvojových zemích více než 500 milionů lidí.\n\nPodle studie organizace Global Fishing Watch z roku 2018 je největší světovou rybářskou velmocí Čína – její plavidla v roce 2016 strávila na moři 17 milionů hodin. Druhou nejaktivnější zemí je Tchaj-wan (2,2 milionu hodin).\n\n\n"}
{"id": "111982", "url": "https://cs.wikipedia.org/wiki?curid=111982", "title": "Helena", "text": "Helena\n\nHelena je ženské křestní jméno. Podle českého kalendáře má svátek 18. srpna.\n\nJe řeckého původu, znamená světlo nebo pochodeň. Poprvé záznam o tomto jméně obsahuje Homérova Ilias – nejkrásnější z žen, Helena, dcera Dia a Lédy, manželka spartského krále Meneláa, byla příčinou trojské války.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -1,2%.\n\nHela, Helenka, Helča, Helouš, Heluš, Hel, Heli, Helen, Helišek\n\n\n\n\n\n\n\n"}
{"id": "111983", "url": "https://cs.wikipedia.org/wiki?curid=111983", "title": "Čtvercové pyramidové číslo", "text": "Čtvercové pyramidové číslo\n\nPyramidové číslo je číslo, jež se dá geometricky zkonstruovat jako prostorové rozšíření čísla, které je druhou mocninou.\n\nPokud spočítáme počet koulí, které jsou nutné k sestrojení pyramidy mající čtvercovou základnu sestavenou z \"n\" × \"n\" koulí, dostaneme pyramidové číslo.\n\nPočáteční pyramidová čísla jsou 1, 5, 14, 30, 55, 91, 140, 204, 285, 385, 506, 650, 819, 1 015, 1 240, 1 496 a 1 785.\n\nVzorec pro výpočet pyramidového čísla je:\nformula_1\n\nNebo:\nformula_2\n\nN-té pyramidové číslo můžeme sestrojit také jako součet n druhých mocnin:\n\nPosloupnost rozdílů jednotlivých pyramidových čísel je tedy vlastně posloupností druhých mocnin čísel jdoucích po sobě:\n\n\n"}
{"id": "111986", "url": "https://cs.wikipedia.org/wiki?curid=111986", "title": "Katoda", "text": "Katoda\n\nKatoda je elektroda, na které probíhá redukce. V případě galvanického článku je kladným pólem, v případě elektrochemického článku (elektrolyzéru) je záporným pólem.\n\nKatoda tedy může být jak kladná, tak záporná. Závisí to na tom, zda napětí na ní je příčinou emise elektronů (záporná), nebo následkem emise elektronů (kladná).\n\nProtějškem katody je anoda.\nV elektrochemii se jako katoda označuje elektroda, na které probíhá redukce. V případě vložení vnějšího napětí na elektrody (například při elektrolýze), má katoda záporný náboj, u galvanického článku kladný náboj. U akumulátoru se funkce elektrod mění podle toho, zda se akumulátor nabíjí nebo vybíjí.\n\nV elektronice je katoda jádrem nelineárních prvků a součástek, jako je dioda, elektronka nebo tyristor, kde katoda obvykle představuje elektrodu se záporným napětím. V případě diody je katoda polovodič typu N a v propustném směru je připojena k zápornému napětí. Katoda je značená jako mínus ( - ).\n\nK emisi elektronů ze studené katody dochází až při přiložení velmi vysokého napětí, emisi lze však výrazně posílit, pokud se katoda rozžhaví. Proto se u elektronek, magnetronů, vakuových obrazovek atd. používají vesměs žhavené katody.\n\n"}
{"id": "111987", "url": "https://cs.wikipedia.org/wiki?curid=111987", "title": "Bretaň", "text": "Bretaň\n\nBretaň ( \"Bretagne\", bretonsky \"Breizh\", v jazyce gallo \"Bertaèyn\") je historická provincie v západní Francii na stejnojmenném poloostrově a současně jeden z 13 francouzských metropolitních regionů. Jeho rozloha činí 27 208 km² a má 3,1 milionu obyvatel (2008). Je rozčleněn na 4 departementy: Côtes-d'Armor, Finistère, Ille-et-Vilaine a Morbihan. Původně k Bretani patřilo i území dnešního departementu Loire-Atlantique, jehož hlavní město Nantes bylo dříve hlavním městem Bretaně. Jihovýchodní část Bretaně byla oddělena francouzskou vládou mezi lety 1941-46 a znovu v roce 1956, částečně kvůli rivalitě Nantes a Rennes a pro každé z obou měst tak byl vytvořen samostatný region – Rennes se stalo novým hlavním městem regionu Bretagne, Nantes se stalo hlavním městem nového regionu Pays de la Loire. V roce 1980 bylo založeno hnutí \"Bretagne Réunie\", které usiluje o znovupřičlenění Nantes a departementu Loire-Atlantique k regionu Bretaň.\n\nPřítomnost \"Homo erectus\" v Bretani byla potvrzena nálezy nástrojů (sekáčky a sekyrky) v oblasti Quimperu, Tréguennecu a L´Hôpital-Camfroutu. Pozůstatky osídlení \"Homo neanderthalensis\" ze středního paleolitu lze nalézt u Bréhatu, na ostrově Jersey a u Mont-Dolu. Sídliště u Amon-ar-Rossu, Kerlouanu a Beg-ar-C´hastelu patřily Homo sapiens.\n\nV lese u Le Méneku je paleolitická hrobka \"cairn de Kerkado\". Postavena byla roku 4700 př. n. l. Jde o nejstarší dochovanou stavbu v Evropě.\n\nV období mezolitu se obyvatelé Bretaně živili sběrem korýšů a mušlí a chovem koz (nálezy v oblasti Téviac). V Téviacu byly nalezeny hroby s bohatou výbavou.\n\nV okolí Carnacu se nachází kamenné řady neolitických dolmenů a menhirů. Největší seskupení se nachází u vesnice Le Ménec. Jde o světový unikát.\n\nBretaň patřila pod jménem Armorica do římské provincie Lugdunensis. Kolem 5. století se mnoho pořímštěných keltských obyvatel z Británie uchýlilo po příchodu Anglosasů za moře do Armoriky, která začala být zvána \"Malou Británií\" a odtud se pak vyvinul dnešní název Bretagne.\n\nOd 10. století vévodství; roku 1166 připadla sňatkem Anglii, roku 1213 kapetovským hrabatům z Dreux. V roce 1379 získali vládu Montfortové, dědička Bretaně Anna z Montfortu nucena po vpádu francouzských vojsk zrušit sňatek z roku 1490 s Maxmiliánem I. Habsburským; její sňatky s Karlem VIII. (1491), s Ludvíkem XII. (1499) a sňatek dcery Claudie s francouzským králem Františkem I. roku 1514 fakticky připojily Bretaň k Francii. V roce 1532 byla vyhlášena trvalá unie Bretaně a francouzské koruny. Po Velké francouzské revoluci byla Bretaň rozdělena do čtyř departementů.\n\n\nGeologicky nejstarší území Francie (tvrdé pískovce, granity, přeměněné horniny), skalnaté pobřeží.\n\n\nMírně teplé podnebí oceánského charakteru se silnými západními větry. Charakteristické jsou mírné zimy a relativně chladná léta.\n\nNárodnostní složení obyvatelstva (údaje z roku 2004)\n\nV regionu (zejména v západní části země) se ještě mluví místním keltským jazykem - bretonštinou (blízká kornštině).\n\nV poslední době narůstají snahy o oživení místního tradičního románského jazyka gallo (jímž mluví asi 28 000 mluvčích).\n\nSoučasná francouzská administrativa umožňuje užívání místních jazyků v určitých regionech a obcích, na silničních značkách a jménech měst a obcí současně s francouzskou verzí. Jazyky se také vyučují na školách a mnoho folklórních sdružení se snaží o jejich oživení a posílení.\n\nBretaň má dlouho tradici keltské a šamanské kultury.\nBretaň byla v dějinách tradiční baštou katolické církve, návštěvnost bohoslužeb zde bývala tradičně vyšší než byl národní průměr. Vliv církve v posledních letech klesá.\n\nTradiční venkovské osídlení, obyvatelstvo keltského původu. Charakteristické uspořádání pozemků typu bocage (geometricky vyměřené pole, louky obklopené náspy se stromy a keři). Mořské lázně (Saint-Malo, Morlaix, Roscoff, Douarnenez), města a přístavy (Brest, Rennes).\n\n\nMenšinové jazyky:\n\n"}
{"id": "111988", "url": "https://cs.wikipedia.org/wiki?curid=111988", "title": "Anoda", "text": "Anoda\n\nAnoda je elektroda, z níž proudí elektrony směrem ke katodě.\n\nV elektrochemii představuje anoda elektrodu, na které probíhá oxidace. V případě vložení vnějšího napětí na elektrody (při elektrolýze) je anoda kladným pólem, v případě elektrického článku záporným pólem.\n\nV elektronice se s tímto názvem můžeme setkat u součástek jako jsou dioda nebo elektronka, kde anoda obvykle představuje elektrodu s kladným napětím. U diod je anoda polovodič typu P a v propustném směru je připojena ke kladnému napětí.\n\nOpakem anody je katoda.\n\n"}
{"id": "111989", "url": "https://cs.wikipedia.org/wiki?curid=111989", "title": "Podobizna", "text": "Podobizna\n\nPodobizna je psychologická povídka Nikolaje Vasilijeviče Gogola, někdy zařazovaná do sbírky \"Arabesky\", někdy vydávaná samostatně, napsaná v roce 1835.\n\nPovídka se skládá ze dvou částí.\n\nV první z nich začínající talentovaný malíř Čartkov koupí v krámku s obrazy portrét muže, se zvláštně věrohodně namalovanýma, děs nahánějícíma živýma očima. Později, když se ho jeho domácí snaží vykázat z bytu za neplacení nájemného, najde v rámu obrazu skrytou sumu tisíc zlatých. Za tuto částku začne žít přepychovým životem, nechá o sobě v novinách zveřejnit pochvalný článek, stane se tzv. módním malířem a oblíbeným portrétistou šlechty, avšak jeho malířské schopnosti se horší a horší. Nakonec přestane malovat vůbec a zadává obrazy, které si šlechta objednala, svým žákům jako cvičení. Sám pouze hodnotí a stane se oblíbeným společníkem a kritikem. Jednoho dne je povolán k posouzení obrazu, jež maloval jeho dávný přítel, který naopak celý svůj život věnoval studiu starých mistrů a ke sklonku života namaloval své mistrovské dílo. Malíř Čartkov pozná, že on své nadání nerozvinul a život promarnil. Snaží se namalovat své mistrovské dílo, padlého anděla coby obraz sebe sama, ale to se mu nedaří. Příliš navykl rutině, ruka už nepustí umělce do jiných než „módních“ tahů. Zatrpkne a začne skupovat vzácné obrazy a pak je ničit. Uprostřed této zkázy zešílí a zemře.\n\nVe druhé z nich poté dojde k dražbě sbírky obrazů nejmenovaného mecenáše (snad je myšlen sám Čartkov, který některé z obrazů ve své sbírce nestačil zničit). Na této dražbě se objeví onen záhadný portrét. Kupci se o něj rvou, nabízí pohádkové sumy, fascinuje je věrohodnost oněch živých očí. Náhle začne mluvit jeden známý malíř a vysvětlí původ podobizny: v chudinské čtvrti Petrohradu kdysi žil lichvář. Každého, kdo si od něj půjčil peníze, postihla po nějaké době katastrofa. Tento lichvář nashromáždil velké bohatství a těsně před svou smrtí se nechal od otce onoho známého malíře (v povídce není jmenován) namalovat. Malíř se co nejvíc soustředil právě na oči, namaloval je neuvěřitelně dokonale. Ale právě zlý výraz těch očí ho natolik znechutil, že odmítl malovat dál. Nedokončenou podobiznu mu lichvář poslal zpět, že ji nechce, a krátce na to za podivných okolností zemřel. Malíř poté dal podobiznu několika svým známým, po čase je ale všechny postihla katastrofa. Nakonec se podobizny přece jen zbavil a ihned poté vstoupil do kláštera. Tam konal pokání, dlouhou dobu nemaloval, a nakonec byl požádán, aby namaloval oltářní obraz do kláštera. Starý malíř konečně namaloval své mistrovské dílo. Před smrtí uložil svému synovi, aby podobiznu stůj co stůj zničil. Jeho syn tedy na dražbě požaduje, aby mu byla podobizna dána ke spálení. Poté, co malíř dovysvětlí původ podobizny, zjistí se, že obraz byl ukraden.\n\nPovídka byla zpracována v Českém rozhlasu v roce 2001 jako pětidílná četba na pokračování. Překlad: Anna Nováková, připravil: Miroslav Staněk, režii měl: Dimitrij Dudík.\n\n"}
{"id": "111990", "url": "https://cs.wikipedia.org/wiki?curid=111990", "title": "Dukla Praha", "text": "Dukla Praha\n\nDukla Praha může znamenat:\n\n\n\n"}
{"id": "111992", "url": "https://cs.wikipedia.org/wiki?curid=111992", "title": "Megalit", "text": "Megalit\n\nMegalit (z řečtiny, \"mega\" – velký, \"lithos\" – kámen) souhrnně označuje objekty z velkých, neopracovaných a/nebo nahrubo opracovaných balvanů, budované pravěkými lidmi. Sloužily účelu pohřebnímu, kultovnímu, astronomickému, případně chronologickému. Vyskytují se nejvíce v Evropě a Středomoří, obdobné stavby lze ovšem nalézt po celé Zemi. Datují se od neolitu až do střední doby bronzové, jejich vznik ale nesouvisí s jednou konkrétní etnickou skupinou, či kulturou. Nejznámější megalitickou stavbou na světě je Stonehenge.\n\nKlasické megalitické monumenty se ponejvíce vyskytují na britských ostrovech, na kontinentě pak v asi tři sta kilometrů širokém pásu, táhnoucím se podél evropského pobřeží od Středomoří až po Baltské moře a ve Skandinávii. V oblasti mezi řekami Rýn a Labe zasahují hluboko do střední Evropy. Vznikly i v severní Africe, na Předním a Dálném východě, Indickém poloostrově, o megalitických stavbách lze ale hovořit také v obou Amerikách, či pacifickém souostroví.\n\nUcelená megalitická kultura neexistovala, dnes je tímto slovním spojením nepřesně označována řada vzájemně nesouvisejících kultur z období neolitu, eneolitu, chalkolitu a doby bronzové, jejichž jediným společným znakem jsou pouze stavby, budované převážně z velikých kamenných kvádrů a bloků. Proto je nemožné vymezit ucelený kulturní megalitický okruh. Dosvědčují to i archeologické nálezy z různých období i kultur, nejčastější jsou nálezy kultury zvoncových pohárů.\n\nVymezení megalitického okruhu, bez ohledu na společné prvky jednotlivých staveb, není jednoznačné. Badatelé jejich jednotný původ nepotvrdili. Neexistovala žádná megalitická rasa coby univerzální nositelka megalitické kultury, ani megalitické náboženství, jakkoli nelze vyloučit souvislost s určitými okruhy kultických představ, případně rituálů, zahrnujících společné pohřby.\n\nMegality nejspíš vznikaly samostatně, pravděpodobně jako ideologický prostředek konkurenčního zápasu o životní prostor mezi migrujícími pastevci a starousedlými zemědělci.\n\nMegality stavěly v různých dobách různé kultury za různým účelem, přesto se zdá, že všechny lidské skupiny v určitém období své dějinné existence stavěly z velkých kamenů. Lze se o tom přesvědčit při zkoumání vývoje megalitických staveb.\n\nK nejzajímavějším osobnostem, jež se zabývaly megality, bezesporu patří dánský král Frederik VII., jenž byl amatérský archeolog. Zpracoval roku 1857 přednášku, nazvanou \"O stavbě obřích postelí\" v pravěku. Vyšla tiskem, dočkala se deseti vydání v sedmi světových jazycích a přeložena byla roku 1859 i do češtiny, dokonce dřív, než do němčiny. Překlad byl otisknut v časopise Památky archeologické. Jeho Veličenstvo popsalo techniky práce kameníků a dělníků v lomech té doby. Psal o vztyčování podpor, usazení stropního balvanu pomocí válců a rampy. Dokonce shromáždil údaje, jak správně štěpit kámen za pomoci vody a ohně, případně, jak velké bloky přesouvat za pomoci válců a dřevěných kolejnic. Moderní věda na jeho závěrech mnoho nezměnila.\n\nDalším známým megalitickým badatelem je Alexander Thom, nikoli však archeolog, ale technik. Ten, již na penzi, prozkoumal desítky půdorysů megalitických staveb a dospěl k závěru, že stavitelům byl znám nejen princip Pythagorovy věty, ale že používali i normativní délkové měrné jednotky, které nazval MY, tj. megalitický yard o délce 82,93 cm. Postupně vypočetl megalitické sáhy, coule, pruty a další. Přesnost výpočtů je ovšem zdánlivá a má souvislost s délkou průměrného lidského kroku.\n\nNeolitickým inženýrstvím a především Stonehenge se zabýval v 50. a 60. letech 20. století oxfordský profesor Richard John Copland Atkinson. Opomenout nelze ani Američana irského původu Martina Brennana, který vystudoval obor vizuální komunikace na Prattově institutu a experimentálně během zhruba deseti let ověřil astronomické a kalendářní funkce irských megalitů v údolí Bóinne \"(Boyne walley)\", především Newgrange.\n\nZ českých badatelů je dnes asi nejznámější historik a archeolog Karel Sklenář, antropolog Jaroslav Malina a technologický experimentátor Pavel Pavel.\n\nPozdější mytologie spojuje megalitické stavby s nadpřirozenými bytostmi, bohy nebo obry, případně s mimozemšťany. Badatelé nikoliv.\n\nPravěký člověk měl k dispozici dva druhy kamenného staviva, jednak eratické (bludné) případně i zvětráváním vzniklé balvany, jednak deskovité, štípáním nalámané bloky hornin. Nejčastějším materiálem je žula, rula, pískovec a vápenec.\n\nPravěký člověk získával materiál nejen z místních zdrojů, ale i z nalezišť, vzdálených desítky, či stovky kilometrů. K dopravě lidé využívaly vodní toky a plochy, pokud neměli žádné v dosahu, musela nastoupit volská a lidská síla. Užívali podklady, smykování, vlečení na saních a podobně. Tento postup ovšem vyžadoval značné úsilí. Například stropní blok chodbového hrobu v Gavrinis v Bretani je z doleritu, který se na ostrůvku nevyskytuje a musel sem být dopraven z velké vzdálenosti. Například, když chtěli Saumurští použít jako můstek přes potok stropní desku z komory v Bagneux, táhlo ji na dubových válcích osmnáct volů.\n\nSamotná stavba a vztyčování je zahaleno otázkami. Existuje několik výkladů, z nichž nejschůdnější vyplývá z nálezu nedokončené komory na ostrově Jersey v Normandii. Obvodové kameny jsou vztyčeny, ale vnitřek komory je dosud zasypán hlínou, která je i zvenčí přisypána tak, aby tvořila nakloněnou plochu, využitelnou jako šikmá rampa. Na svahu rampy leží balvan, nasunutý tak, že překrývá jen polovinu komory. Vše působí dojmem, jakoby prehistoričtí dělníci opustili stavbu uprostřed práce. Pokud by se ale vrátili, zřejmě by vzali sochory a jako páky by je podložili pod balvan a tlakem směrem nahoru jej nasunuli na své místo. Nakonec by vybrali hlínu z komory, kamením vyklínovali mezery mezi podporami, vrcholy a stropem a případná hrobka by byla hotova, pokud ji tedy neplánovali zasypat jako mohylu. Vztyčování mohli stavitelé provádět i podhrabáváním menhiru, který se tak postupně, jak se propadal do jámy, vztyčoval. Jeho zvedání napomáhalo zvedání lanem, kůly a sochory. Nález tak dokázal to, co popsal král Frederik VII. roku 1857, když se snažil objasnit, proč mají ve většině případů dlouhé mohyly excentricky umístěné komory. Ostatně, obdobnou metodu používali i Egypťané.\n\nMegality se dělí do dvou základních typových skupin. Jednak na jednotlivé kameny, vztyčené v krajině samostatně, či do formací (kruhy, linie, menhiry), jednak na vázané stavby, sestavené z na sebe kladených, velkých kamenů (dolmen, trilit, komorové stavby).\n\nNěkteré stavby kombinují megalitickou techniku s jinou, nazývány jsou megaxylické, v megadendrických je kámen nahrazen dřevem.\n\n\n\n\n\n\n\n\n\n\n\n\n\nFunkce megalitů byla pravděpodobně daleko složitější, než se při jejich objevování soudilo. Přesto lze s největší pravděpodobností prohlásit, že komorové megality můžeme chápat jako dobovou obdobu veřejných staveb společensko-kultovního a reprezentativního charakteru.\n\nZároveň mohly sloužit jako zpevňující ideový svorník kolektivního povědomí společenských skupin, roztroušených v určitém teritoriu, ohrožovaném populačními tlaky zvenčí. Tuto roli plnily kamenné komory nejspíše jako svatyně spojené s kultem předků, vzhledem k jejich funkci pohřebiště.\n\nTuto funkci megalitů podporovalo i umění, pravděpodobně spojené s kultem, nalezené především na stěnách komor. Ilustrativním v tomto směru jsou volutové a spirálovité reliéfy, nalezené v irských megalitických komorách, spolu se zaznamenanými hvězdnými konstelacemi a různými polohami Slunce s Měsícem na obloze, nebo průhledy, do nichž svítí slunce správným způsobem jen v určitou denní a roční dobu – východ slunce, rovnodennost, slunovrat. To nejspíše znamená, že tyto komorové stavby jsou určené spíše než mrtvým pro živé, kteří je budovali kolektivně a pro kolektiv. Což později, s nejvyšší pravděpodobností záměrně, může být už jen zdánlivé. Má to souvislost s přechodem od rodové ke kmenové organizaci společnosti, vedené elitami.\n\nStejně tak mohla v této souvislosti populační exploze sehrát v domovském teritoriu budovatelů megalitů úlohu spouštěče jejich výstavby, včetně společného kolektivního pohřbívání.\n\nCo se funkčnosti menhirů, megalitických architrávů i jejich formací týká, ta je ještě nejasnější, než u staveb komorových. Mohly být památníky, observatořemi i kalendáři. To se ostatně podařilo v některých případech experimentálně ověřit.\n\nV jiných částech světa vznikaly megalitické stavby z podobných důvodů, celé říše tu ovšem žily na úrovni neolitu, či chalkolitu ještě v 15. století, například Inkcké řiše, která jinak dosáhla vysokého civilizačního rozvoje, srovnatelného v mnoha směrech s Římskou říší.\n\nAstronomické souvztažnosti megalitických rondelů, tedy henge i kromlechu, zkoumá archeoastronomie. V dosavadním výzkumu rondelů se badatelé zaměřili především na azimuty Slunce, dané středy vchodů. Objeveny byly ale i nové pohledy na orientaci vzhledem ke Slunci na obzoru s přírodním, či umělým vizírem ve významnou dobu slunovratů a rovnodenností.\n\nRondely bývají zpravidla orientovány na světové strany. Před 7000 lety ovšem neexistovala Polárka uprostřed oblohy. Souvisí to s precesí zemské osy. Neolitičtí stavitelé měli k dispozici jako severku pouze malou hvězdu Eldsich v souhvězdí Draka.\n\nVnímání směrů v prostoru, chápání geometrie, či nebeských těles neolitickým člověkem mohou dokladovat i některé ornamenty na stěnách megalitů (Newgrange). Například rozvětvený kříž může být symbolem světových stran, případně slunce, kroužky pak hvězdy a spirály galaxie. Zdvojená spirála do „osmičky“ zase může naznačovat putování slunce na obloze od rovnodennosti k rovnodennosti.\n\nZ centra rondelů všech druhů lze pozorovat a určovat i měsíční fáze. To znamená možnost vytvořit lunární kalendář a určit kratší sedmidenní časové intervaly.\n\nRondely díky své konstrukci zřejmě sloužily jako univerzální kalendária, umožňující pozorovat Slunce mezi slunovraty při jeho polohách na obzoru, ale například i určit zatmění Slunce a zatmění Měsíce. Tato pozorování měla význam především pro zemědělství, případně pro potřeby kultu.\n\nVztahy kreseb na irských megalitech ke kalendářním a kosmickým událostem se dlouhým pozorováním snažil prokázat a zřejmě i prokázal zmiňovaný Brennan.\n\nPro megality je charakteristický mnohaproudý vývoj, ovlivněný regionem, nebo domovskou kulturou, případně prostředím, v němž se megalitičtí budovatelé při nástupu neolitické revoluce právě nacházely, počítaje v to interakci budovatelů se všemi jmenovanými vlivy. Konstrukce i plán megalitických staveb závisí na stavebním materiálu, tradicích daného regionu, případně na kultovně rituálních požadavcích etnika. Jejich účel býval rozmanitý, od astronomicko-kalendářního po kultický a pohřební. Ilustrovat to lze rozdílností výchozích megalitických forem.\n\nNa Pyrenejském poloostrově a v Bretani jí je zřejmě chodbový hrob, na britských ostrovech stojí na počátku portálové dolmeny, či mohyly s nádvořím, soustředěné kolem irského moře, naopak v Anglii se kamenné komory integrovaly do dlouhých mohyl, s původně dřevěnou pohřební stavbou, v severní Evropě je nejstarší megalitickou formou dolmen.\n\nPostupně vznikly četné regionální varianty, megalitické komory bývají zakryté hlinitou, či kamenitou mohylou, například irské Newgrange, jež sloužilo jako megalitická svatyně i kalendář, oznamující příchod slunovratu. Megality v Meklenbursku naproti tomu sloužily jako hroby, jinde se k megalitům řadí hrobové kamenné skříňky.\n\nKe zkoumání složitých vývojových procesů megalitických staveb nám chybí dostatečné množství přesných dat. Obecně ale lze sledovat vývoj od středového k osovému, od malého k velkému prostoru komor. Příznačný pro Evropu je postupný přechod od jednotlivé hrobové funkci malých skříňových hrobů a pradolmenů k obecně přístupné společné hrobce a kostnici, pokračující přes velké formy dolmenů a chodbové hroby, typické v různých oblastech pro střední neolit, ke skutečně primární, kolektivní hrobce, pozdější přechod ke galeriovým hrobům mladšího neolitu a odtud opět návrat ke skříňovým hrobům pro jednorázový pohřeb jednotlivce na konci neolitu.\n\nVývoj vztyčených kamenů a jejich formací začíná zřejmě o něco později, než vývoj komor a vrcholí v mladším neolitu, kdy se oddělily funkce hrobu a svatyně. Komorovým megalitům v zásadě zůstává jen pohřební funkce, zatímco kamenné kruhy, řady a jednotlivé kameny přebírají úkol posvátného shromaždiště kultu. Jejich další rozvoj nejspíš skončil během doby bronzové, krátce po dokončení posledních megalitických komor.\n\nV hrobce magdalénského člověka poblíž Saint-Germain-de-la-Rivière (Gironde) zhruba z doby 10 000 př. n. l. byl nalezen malý dolmen zakrývající hrob. Henri Breuil tento úkaz nazval mikrodolmenem bez gigantického provedení. Dá se to pokládat za předvoj velkých megalitických staveb.\n\nZa nejstarší lze považovat Göbekli Tepe v dnešním Turecku. Dále je znám Atlit Yam v Izraeli z 7 000 př. n. l.\n\nV Evropě (i jinde) tyto stavby vznikaly v jednotlivých oblastech pravděpodobně od neolitu. Nejstarší v Evropě jsou na severozápadě dnešní Franice. Známy jsou také megalitické chrámy na Maltě, z nichž nejstarší stavby jsou z 4100 př. n. l. (osídlení od 5000 př. n. l.).\n\nPoslední vznikaly během doby bronzové, kdy se rozpadla rodová společnost, konsolidovaly první kmeny i kmenové svazy, charakterizované podobnou kulturou, řečí, zvyklostmi, kultickými představami a obývajícími společný prostor.\n\nK nejmladším megalitickým stavbám patřil (dnes již zničený) nepravidelný kruh z menhirů v Cehnicích, datovaný přibližně do roku 1000 před n.l., kdy tu žil lid knovízské kultury. Obecně lze ale říci, že hlavní období vzniku megalitů v kontinentální Evropě ohraničuje 5. a 2. tisíciletí př. n. l.\n\nI když se stále ještě o stáří megalitických památek vedou spory, lze zvolit pro Evropu a Středomoří tento hrubý časový přehled vzniku megalitických památek:\n\nVzhledem k tomu, že monumentální vztyčené kameny obecný lid často uctíval, netrvalo dlouho a megality se staly trnem v očích katolické církvi a křesťanských panovníků, kteří je spojovali s pohanstvím. Kvůli tomu jich dnes už mnoho nepoznáme.\n\nNapříklad císař západořímské říše Honorius vydal roku 418 nařízení k ničení megalitických památek. V zápisu z církevního koncilu v Arles z roku 452, je písemně doloženo ničení megalitů. Stejně tak koncil v Tours roku 567 nepovoloval vpouštět do kostela osoby podezřelé z uctívání kamenů, a nantský koncil o sto let později, roku 658, nařídil menhiry zakopat do jam. Podobně i Karel Veliký vyjádřil svou nechuť k prehistorickým monumentům a hrozil církevními tresty. V 10. století anglosaský král Edgar nařídil ničení megalitů. Podle kronikáře Kosmy dokonce i Břetislav II. v roce 1092. Podobná nařízení panovníků se objevují ještě ve 12. století.\n\nCírkev nakonec přišla s mnohem méně bolestivým řešením, v rámci asimilování původních pohanských zvyklostí a rituálů začala na menhiry, či další památky umisťovat křesťanské symboly, kříže, ikony, či nápisy.\n\nV Česku je znám menhir v Kvílicích u Kladna, který už od románské doby sloužil jako Boží muka. Později lidé megality využívali jako levný zdroj ke stavbě milníků, či je drtili na štěrk.\n\nZačaly také vznikat pověsti o zakletých lidech, zkamenělých provinilcích a podobně.\n\nOstatně, ani novodobému vandalismu megalitické památníky neušly, zmiňovaný kruh v Cehnicích ze zištných důvodů někdo rozoral bagrem.\n\nV moderní době se megalitické stavby po celém světě staly předmětem různých kultů, jejichž vznik souvisí s reakcí minoritních skupin v západní společnosti na současný svět. Část kořenů mají v okultní a thesofické mytologii nacionálních buditelů v germánském i anglosaském světě, další se hlásí k universalismu hnutí New Age.\n\nDnes je celkem běžné v době keltských svátků sledovat na místech megalitických památek skupiny vyznavačů tzv. neodruidismu vykonávající zde novodobé rituály. Populární mezi těmito kultisty je experimentálně dosud nepotvrzená teorie morfické rezonance o jakémsi geomantickém energeticko–informačním poli. To má nést veškeré informace o všech předmětech, rostlinách a tvorech, jež se v něm alespoň jednou ocitly a o napojení tohoto pole na obdobné pole vesmíru s tím, že například menhiry jako kamenná akupunktura napichují křížení zhuštěných energetických linií, zvaných anglicky leylines, aby umožnily dostatečně citlivému člověku napojení na toto pole (u nás je zastánce těchto teorií například Aleš Česal).\n\nDalší teorie zase tvrdí, že menhiry měly usměrňovat energii statické elektřiny a nabíjet jí pravěkému člověku vodu.\n\nJiné skupiny předpokládají, že megalitické stavby alespoň zčásti vybudovala blíže nespecifikovaná skupina extraterestriálních inteligentních bytostí, pro což samozřejmě neexistuje žádný relevantní důkaz.\n\nMegality jsou badateli považovány za první monumentální architekturu a jeden z mezníků ve vývoji umění. Ti ovšem respektují nedostatek archeologických informací o většině megalitů a také existenci souběžné a zřejmě i mnohem starší megaxylické (dřevěné) architektury (dlouhá mohyla u Března), jíž neznají vzhledem k tomu, že se dřevo jako organický materiál většinou nezachovalo.\n\nVýznam megalitů ovšem nelze zkoumat s omezenou optikou, zaměřenou výhradně na jejich stavební a výtvarnou stránku. K jejich stavbě bylo potřeba velké množství lidských i surovinových zdrojů, nezřídka dopravovaných na velké vzdálenosti, nabízí se tedy mnoho možností jejich zkoumání, ať už z hlediska environmentálního, etnologického, případně z hlediska socioekonomických vztahů té doby.\n\nLogicky tak musely představovat středobod veškerého dění v místě svého vzniku. Je pravděpodobné, že obří stavba natolik vyčerpala možnosti regionu, či budovatelské skupiny, že to nakonec vedlo ke kolapsu a rozsáhlým společenským otřesům a lokálním revoltám. Stejně tak mohlo být budování megalitů základem ekonomické prosperity regionu, postavené například na kultu samotném.\n\nAť tak, či onak, jsou významným odkazem společenského a kulturního vývoje, který obyvatelstvo nesprašové Evropy (tj. mimo rolnický balkánský a podunajský neolit s odlišnými kultickými a pohřebními zvyklostmi) provázel od skromných počátků neolitické revoluce až k stratifikované společnosti doby bronzové.\n\nBohužel se megality, vzhledem ke své nepřehlédnutelnosti v krajině a značnému stáří, staly předmětem vypočítavosti těch, kdo je používali jako stavební materiál.\n\nI dnes se přitahují nežádoucí pozornost vandalů a pomýlených, sociálně zmatených skupin, které v současném přetechnizovaném a do jisté míry i bezohledném světě, hledají útěchu v minulosti, pátráním po mystických dozvucích iluzorního zlatého věku, případně po mimozemských „otcích“ lidské rasy.\n\nPřitom ale jsou schopné odvést úctyhodnou práci, především při tvorbě vlastní evidence památek. Příkladem může být český KPUFO.\n\nSlovo „megalit“ rovněž použili pracovníci brněnského archivu do názvu projektu, který má digitálně archivovat jednotlivé archeologické akce a vytvořit tak pro archeology nový centrální evidenční systém.\n\n\n"}
{"id": "111993", "url": "https://cs.wikipedia.org/wiki?curid=111993", "title": "Menhir", "text": "Menhir\n\nMenhir (z bretonštiny \"men\" – kámen a \"hir\" – dlouhý) je kamenný blok svisle zasazený do země. Vyskytují se po celém světě. Obvykle beze stop opracování, zřídka je naznačená lidská postava, případně oděv a zbraně. Menhirové sochy jsou známé ze severozápadní Francie, Španělska, Korsiky. Mívají falický charakter, ale jsou i místy s ženskými znaky . Někdy tvoří řady alignement nebo kruhy (kromlech). Vznikají od pozdního neolitu do 2. poloviny 1. tisíciletí př. n. l. . Slovo menhir je novodobá umělá složenina, používající bretonská slova. V samotné bretonštině se pak pro menhir používá slovo \"peulvan\". Je možné, že české slovo balvan a bretonské peulvan mají společný původ.\n\nNejznámějším českým kamenem, považovaným za menhir, je tzv. \"Kamenný pastýř\", stojící v poli mezi obcemi Telce a Klobuky na Slánsku. Je 330 cm dlouhý. Býval prý kdysi obklopen kruhem devíti kamenů - odtud snad pochází název „pastýř“ .\n\nMezi další předpokládané menhiry v ČR patří například kámen z Jemníků na Slánsku, který byl v roce 2003 znovu vztyčen. Měří asi 1 m a je tvořen slepencem. Další dva povalené menhiry se pak nachází na svazích Slánské hory. Jejich délka je 200 a 150 cm. Dalším menhirem, který se vyskytuje na Slánsku, je ten u obce Kamenný Most. Ten je asi 1 metr vysoký a je na něm vyrytý latinský kříž.\n\nDalší menhiry se nachází na Žatecku. Jeden severně od obce Drahomyšl (\"Zakletý mnich\"), další na zahradě žateckého muzea (původem z obce Březno. Další údajný menhir leží na kopci nad obcí Kluček a jiný žulový menhir se nachází asi 1 km jihozápadně od obce Líčkov; je na něm vytesán letopočet 1905.\n\nNa Lounsku se pak vyskytují tyto památky: menhir v lounském muzeu (pochází od obce Selibice), \"Baba\" u obce Slavětín a menhir v Orasicích.\n\nZnámý je i dolnochaberský \"Zkamenělý slouha\". Je to asi 160 cm vysoký menhir nacházející se u plotu rodinného domu v Ládevské ulici v Praze - Dolních Chabrech. V okolí se nacházejí ještě další kameny, které mohou být také menhiry.\n\nJiž nedochovaný menhir stával v Ratiboři u Chyšek na zahradě rodinného statku. Tento byl před rokem 1990 odstřelen na popud místního JZD.\n\nPublikace o českých megalitech (výběr z novějších publikací)\n\n\n\n"}
{"id": "111994", "url": "https://cs.wikipedia.org/wiki?curid=111994", "title": "Dolmen", "text": "Dolmen\n\nDolmen (z bretonského \"dol\" – stůl a \"men\" – kámen, tedy „kamenný stůl“) prehistorická megalitická stavba z velkých nepravidelných kamenných bloků, zpravidla gigantických rozměrů, patrně zbytek vnitřního prostoru pohřebních mohyl. Dolmeny jsou dochovány v různých částech světa, v Evropě (především západní) od neolitu po dobu bronzovou.\nZhruba v 10. tisíciletí př. n. l. byl v hrobce magdalénského člověka poblíž Saint-Germain-la-Riviere nalezen kamenný podklad pod hlavou pohřbeného ve tvaru menšího dolmenu. Henri Breuil tento úkaz nazval microdolmenem bez gigantického provedení. Dá se to pokládat za předvoj velkých megalitických staveb.\n\nPříkladem novodobého dolmenu (autorem je Tibor Belohorec – odbor životního prostředí ÚMČ Praha 13) je kamenný stůl „Bel“, který se nachází v historickém místě Krteň. Skulptura byla umístěna 9. dubna 2010 vedle zachovalého románského kostelíka svatého Jana a Pavla na katastrálním území Třebonice (městská část Praha 13). Dolmen je sestaven z prvohorní ordovické břidlice podle vzoru megalitických staveb dávných civilizací. Je situován na bývalé královské cestě Pražský hrad – Karlštejn.\n\n\n"}
{"id": "111996", "url": "https://cs.wikipedia.org/wiki?curid=111996", "title": "Saint-Malo", "text": "Saint-Malo\n\nSaint-Malo [sen malo], je francouzské přístavní město v zálivu Lamanšského průlivu mezi Bretaní a Normandií. Maximální rozdíl přílivu a odlivu je až 15 m kvůli nestálé pobřežní čáre.\n\nStředisko cestovního ruchu, východně leží Le Mont-Saint-Michel.\n\nMěsto je pojmenováno po velšském mnichovi Maclouovi, který zde v 6. st. šířil křesťanství. Saint-Malo se nejvíce proslavilo díky svým mořeplavcům. Jacques Cartier objevil v roce 1534 ústí řeky St Lawrence v Kanadě a prohlásil toto území za francouzské. V 17. st. bylo město největším přístavem ve Francii. Námořníci, korzáři, měli právo od krále napadat cizí lodě. René Duguay-Trouin v roce 1711 obsadil Rio de Janeiro, které patřilo Portugalcům. Díky námořním objevům a také pirátské činnosti bylo St-Malo v 16. až 19. st. velmi bohatým městem. V roce 1944 utrpělo velké škody při bombardování, bylo obnoveno.\n\nHlavním místem turistického zájmu v Saint-Malo je opevněné Staré Město, \"La Ville Intra-Muros\". Staré Město leží na výběžku pevniny do oceánu a po celém obvodu ho obklopují mohutné hradby. Do města lze vstoupit pouze několika branami, jako \"Porte St-Vincent\", \"Porte St-Thomas\" nebo \"Grande Porte\" z 15. st. Vnitřní část města tvoří dlážděné ulice s honosnými až šestipodlažními domy z 18. st. V ulicích jsou obchody, kavárny, rybí restaurace. V centru města leží \"katedrála St-Vincent\" původem z 12. st., v letech 1944–1972 byla restaurována. Ve východní části města, směrem k pevnině, leží \"hrad Chateau de St-Malo\" ze 14. až 15. st. Ve střední části zámku je mohutná věž z roku 1424, sídlí zde muzeum zaměřené na dějiny města a námořní výpravy.\n\nV bezprostředním okolí Starého Města jsou dva menší ostrůvky, které je možné navštívit za odlivu. Na severním ostrově je tvrz \"Fort National\" z konce 17. st.\n\n\"Počet obyvatel\"\n\n\n\n\n"}
{"id": "111998", "url": "https://cs.wikipedia.org/wiki?curid=111998", "title": "Mont-Saint-Michel", "text": "Mont-Saint-Michel\n\nLe Mont-Saint-Michel (výslovnost: \"mon sen mišel\"; IPA: mɔ̃ sɛ̃ mi.ʃɛl), česky Hora sv. Michaela, je žulový, 80 metrů vysoký, přílivový ostrov (s pevninou byl od r. 1879 spojen náspem,který byl následně zrušen,protože docházelo k vysychání zátoky. Nyní spojuje ostrov s pevninou most) v někdejším regionu Dolní Normandie (\"Basse-Normandie\") v severozápadní Francii ve stejnojmenném zálivu u normandského pobřeží (département Manche). Rozdíl výšky mořské hladiny při přílivu a odlivu je cca 15 m (nejvíce v Evropě), takže buď je „hora“ obklopena tekutými písky nebo „plave v moři“. Odlivem se obnažuje mořské dno do vzdálenosti 10–15 km od pobřeží.\n\nNachází se zde četné historické památky (klášterní kostel z 11.–16. stol., gotické klášterní budovy, opevnění z 13.–15. stol.). Ostrov, záliv i klášter na území o rozloze 6,560 ha jsou od roku 1979 zapsány na Seznamu světového dědictví UNESCO.\n\nJakožto výrazná krajinná dominanta byl ostrov znám už Keltům (v jejich mytologii byla hora jedním z mořských hrobů, kam odcházely duše zemřelých). Podle legendy se roku 708 sv. Aubertovi, biskupu v nedalekém Avranches, zjevil archanděl Michael a přikázal mu, aby zde postavil modlitební kapli, což – po určitém odporu – v následujícím roce udělal. V roce 966 daroval Richard I., vévoda z Normandie, kapli benediktinům, kteří tu založili opatství, významné poutní místo a jedno ze vzdělanostních center západní Evropy. K poslednímu odpočinku zde byl uložen bretaňský vévoda Conan I. a jeho syn Geoffroy. Od 11. století sloužila hora též jako pevnost pro vojáky, kteří měli být k dispozici opatství a králi. Na počátku 15. století, v době stoleté války mezi Anglií a Francií, se Angličané snažili třikrát dobýt Mont-Saint-Michel – nepovedlo se. I přesto ale klášter začal postupně mocensky a finančně upadat; velkou ránu jeho duchovnímu vlivu pak zasadila reformace.\n\nV časech Francouzské revoluce bylo opatství Mont-Saint-Michel zrušeno a stalo se vězením. To stát zrušil roku 1863 a o 11 let později (na nátlak kulturní veřejnosti) byla hora prohlášena za národní památku. Až v roce 1966 bylo opatství symbolicky navráceno benediktinům u příležitosti oslav tisíciletého výročí jeho vzniku. Komunita benediktýnů zůstala v opatství až do roku 2001.\n\n24. června 2001 byla na Mont-Saint-Michel povolána biskupstvím Coutances-Avranche Mnišská, laická a apoštolská bratrstva Jeruzalém, která zde prodlužují 1300(/1050)letou mnišskou přítomnost. Opatství zůstává majetkem státu a je spravováno Národním centrem historických památek a prostor.\n\n"}
{"id": "112001", "url": "https://cs.wikipedia.org/wiki?curid=112001", "title": "Doba bronzová", "text": "Doba bronzová\n\nDoba bronzová je historické období, pro které je charakteristické dominantní využívání bronzu – slitiny mědi a cínu pro výrobu důležitých potřeb (\"bronz se roztavil a odléval do dvoudílných forem\") – díky metalurgii a dřevěnému uhlí. Dále se vyznačuje rychlejší sociální diferenciací než v předchozích obdobích: rozvoj států na Blízkém východě nebo vznik knížecí vrstvy ve střední Evropě.\n\nDoba bronzová následuje po chalkolitu na Předním východě nebo po eneolitu (nebo po neolitu, pokud se nepoužívá označení eneolit pro danou oblast) - v Evropě. Její počátek je rozdílný pro jednotlivé části světa: kolem roku 3300 př. n. l. na Předním východě, 2300 př. n. l. Evropa a cca 2000 př. n. l. Čína. Ve střední Evropě je datována cca 2300 - 800 let př. n. l.\nDoba bronzová následně přechází v dobu železnou. Její vývoj se nejprve projevil v oblasti Mezopotámie kolem roku 3000 př. n. l. (dnešní Irák, Írán). V oblasti Malé Asie, Sýrie, Palestiny a oblasti kolem Egejského moře nastalo toto období kolem roku 2000 př. n. l. a postupně se z této oblasti šířilo do Severní Evropy.\n\nLidé v této době domestikovali kachny, slepice, kočky a na severu Evropy soby. Dovedli vyrábět bronzové nástroje a šperky, různé skleněné korálky. Jako platidlo používali lidé hřivny. Byl to nepeněžní prostředek, šlo o bronzové tyčinky, které mohli lidé dál využívat (\"později hřivna určovala množství drahého kovu, kterým se platilo\"). S jejich rozšířením se začínaly prohlubovat majetkové rozdíly. Pro výrobu nástrojů bylo typické lití do ztracené formy, vznikalo tedy velké množství originálních předmětů.\n\"Více informací naleznete v článku Doba bronzová na území Česka.\"\n\nDoba bronzová na území dnešního Česka počíná kolem roku 2300 př. n. l. v pojetí české archeologie, v pojetí moravském až kolem roku 2100 př. n. l. a končí kolem roku 800 př. n. l.. Ve starší době bronzové dominuje Únětická kultura, v závěru starší doby bronzové, v tzv. protourbánním horizontu nastupuje zejména na Moravě kultura věteřovská, na východě Moravy zasahuje epišňůrový kulturní okruh kulturou nitranskou. Střední dobu bronzovou charakterizují mohylové kultury středodunajská (na Moravě a ve východních a středních Čechách) a českofalcká (západní a jižní Čechy), v severní části Moravy a ve Slezsku se postupně formuje lužická kultura. Mladší a pozdní dobu bronzovou charakterizují kultury komplexu popelnicových polí okruhu hornodujanských popelnicových polí na jižní Moravě (chronologicky kultury velatická a podolská, okruhu hornodunajský popelnicových polí (chronologicky kultury knovízská a štítarská ve středních, severozápadních a jižních Čechách a kultura milavečská s následnou nynickou skupinou v Čechách západních), chebská skupina na Chebsku, řazená také k tomuto okruhu, existovala jen v mladší době bronzové. Východní Čechy, střední a severní Moravu a ve Slezsko zaujímal okruh lužických popelnicových polí (v první fázi kultura lužická, v navazující slezská v českém pojetí slezsko platěnická), do severních Čech zasahovala labská větev lužického kulturního okruhu.\n\n\n\n"}
{"id": "112010", "url": "https://cs.wikipedia.org/wiki?curid=112010", "title": "Portsmouth", "text": "Portsmouth\n\nPortsmouth je město s přibližně 209 000 obyvateli (2014) v anglickém hrabství Hampshire situované na jižním pobřeží Velké Británie. Zároveň je to označení širší administrativně-správní jednotky tvořené aglomerací okolních měst. S odhadovanou půlmilionovou populací je to dnes (2006) 11. největší městská oblast v Anglii. Významný námořní přístav, slouží i jako místo odpočinku mnoha slavných lodí. Najdeme zde i nejstarší dosud používaný suchý dok. Portsmouth byl rovněž místem nalodění části jednotek určených pro invazi v Den D.\n\nVýznam města Portsmouth coby vojenského přístavu v posledních letech klesá, ale nadále zůstává hlavní loděnicí a základnou britského královského loďstva Royal Navy. Je zde též obchodní přístav pro nákladní i osobní přepravu s destinacemi na evropském kontinentě.\n\nMěsto je mimo jiné rodištěm spisovatele Charlese Dickense (Oliver Twist, Kronika Pickwickova klubu atd.), anglického romanopisce 19. století.\n\nVětšina města Portsmouth leží na ostrově Portsea v místech, kde se Solentská úžina napojuje na Lamanšský průliv. Jedná se o jediné ostrovní velkoměsto Spojeného království a zároveň 13. nejhustěji osídlené místo v Evropě. V rámci Spojeného království je na 2. místě hned za centrem Londýna.\n\nOstrov od pevniny na severu dělí úzká zátoka s několika mosty, takže na první pohled se zdá být poloostrovem. Chráněný přístav Portsmouth leží západně od ostrova a široký záliv s přístavem Langstone na východě. Na severní straně panoramatu města vévodí vrch Portsdown Hill (131 m), z něhož se naskýtají překrásné výhledy na město. Na jihu je město zakončeno průlivem Solent s ostrovem Wight v pozadí. Většina území města leží v nadmořské výšce pouhých 3 metrů.\n\nAčkoli osady v okolí byly již za dob Římanů, většinou odnože města Portchester, za datum vzniku města Portsmouth se obvykle považuje rok 1180, kdy je založil normanský šlechtic Jean de Gisors. Většina nejstarších písemností o městě byla nejspíš zničena normanskými okupanty po dobytí Anglie Vilémem Dobyvatelem. Nejstarší dochovaný podrobný popis města byl objeven v kronice ze Southwicku z 13. století.\n\nPodle Oxfordského slovníku britských místních názvů se anglosaské jméno „Portesmūða“ vyskytovalo již v 9. století a znamenalo “ústí s (přístavem) Portus” (z latiny). V anglosaské době vznikl lidový výklad názvu jako “ústa/ústí muže jménem Port”, díky čemuž se v Anglosaské kronice objevil zápis, že v roce 501 našeho letopočtu “do Británie připlul na dvou lodích Port a jeho dva synové, Bieda a Mægla, a přistáli v místě, jež dnes zove Portsmouth”.\n\nV knize Domesday Book není o místě zvaném Portsmouth zmínka. Uvádí však osady, z nichž později část města vznikla (Buckland, Copnor, Fratton na ostrově Portsea a Cosham, Wymering, Drayton a Farlington na pevnině). Odhaduje se, že na území města v té době žilo nejvýše 200-300 lidí.\n\nPřestože v diecézi Portsea stál malý kostelík již před rokem 1166 (dnes kostel Panny Marie ve Frattonu), první skutečný kostel města Portsmouth se objevil až v roce 1181, kdy Jean de Gisors věnoval akr (40 arů) půdy augustiniánským mnichům v převorství Southwick, aby na něm vystavěli kapli zasvěcenou Thomasu Beckettovi, zavražděnému arcibiskupu z Canterbury. Na místě původní kaple dnes stojí anglikánská katedrála.\n\nV roce 1194 se král Richard I. Lví srdce vrátil ze zajetí, převzal od Jean de Gisors správu města a začal v Portsmouthu svolávat loďstvo a vojsko. Dne 2. května 1194 král Richard I. dal městu privilegia konat patnáctidenní výroční trh a týdenní trhy (každý čtvrtek) a zřídit městský soud k projednávání záležitostí menšího významu. Město bylo dále osvobozeno od roční daně (18 liber); tuto částku smělo věnovat na městské záležitosti. Král Richard I. dále v Portsmouthu vybudoval radnici a řadu domů. Na pravděpodobném místě původní radnice dnes stojí kasárna.\n\nKrál Jan Bezzemek v roce 1200 potvrdil městská privilegia a ve snaze napadnout Normandii zřídil ve městě trvalou námořní základnu.\n\nPrvní doky se v Portsmouthu začaly stavět v roce 1212 na pokyn arciděkana Viléma z Wrothamu, správce královských lodí. Přibližně ve stejné době biskup z Winchestru založil špitál svatého Mikuláše zvaný Domus Dei, který fungoval až do roku 1540. Poté jej spolu s dalšími církevními statky zabavil král Jindřich VIII.\n\nPortsmouth ve 13. století využívali králové Jindřich III. a Eduard I. jako základnu k útokům na Francii. Ve 14. století nastal rozmach obchodu, a to i navzdory konkurenčnímu přístavu v nedalekém Southamptonu. Začala se dovážet především vlna, obilí, indigové barvivo, vosk a železo; nejvýznamnějším dovozním artiklem však bylo víno z přístavů Bayonne a Bordeaux.\n\nRoku 1338 v Portsmouthu pod anglickými vlajkami přistála francouzská flotila vedená admirálem Béhuchetem. Francouzi vypálili, vyplenili a povraždili většinu města; přežil pouze kostel a špitál. Král Eduard III. poté osvobodil přeživší obyvatelstvo od všech státních daní, aby mohli začít znovu budovat město.\n\nPouhých deset let po této zkáze zasáhl město mor. Francouzi bránili v obnově města dalších loupeživými útoky v letech 1369, 1377 a 1380.\n\nKrál Jindřich V. rozhodl o vybudování prvních stálých hradeb. V roce 1418 nechal v ústí přístavu vystavět dřevěný hrad Round Tower (dokončen byl roku 1426). Skutečné opevnění však Portsmouth získal až za vlády Tudorů. Hrad byl na pokyn Jindřicha VIII. přestavěn z kamene a vznikl nový hrad, Square Tower. V té době začal vznikat v Portsmouthu první suchý dok v Anglii. Z peněz získaných zrušením klášterů nechal Jindřich VIII. vystavět pevnost Southsea Castle. V roce 1545 pod touto pevností ztroskotala jeho druhá vlajková loď Mary Rose po vyplutí do bitvy s francouzskou flotilou. Ztroskotání stálo asi 500 lidských životů.\n\nOpevnění města v průběhu staletí sílilo a dnes je většina dochovaných staveb zpřístupněna turistům.\n\nDne 21. prosince 1872 vyplula z Portsmouthu významná vědecká expedice Challenger Expedition, jež položila základy oceánografie.\n\nZa druhé světové války město utrpělo těžké bombardování, při němž byla zničena řada měšťanských domů a cechovní dům. Ačkoli většina města je již nově zastavěna, občas se na staveništích stále nachází nevybuchlá munice.\nNa pláži v Southsea a v přístavu Portsmouth se 6. června 1944 došlo k nalodění části jednotek určených pro invazi v den D. V samotný den D v jednom z paláců poblíž Porstmouth, Southwick House, zřídil svůj štáb vrchní velitel spojeneckých sil generál Dwight D. Eisenhower.\n\nPo válce byla většina poničené i zachovalé obytné zástavby města stržena ve snaze zlepšit kvalitu bydlení. Obyvatelstvo, kterého se asanace dotkla, bylo vystěhováno na předměstí Paulsgrove, Leigh Park a jiná.\n\nV roce 2003 byla zahájena stavba 168 metrů (552 stop) vysoké Spinnaker Tower, ocelové věže ve tvaru námořní plachty u přístavu Portsmouth, která měla být oslavou námořnické tradice města. Věž byla dokončena roku 2005; slouží zčásti jako turistická rozhledna.\n\nV roce 2004 konečně došlo ke stržení budovy Tricorn Centre, přezdívané “nejošklivější britská budova”. Šlo o rozlehlý železobetonový komplex s nákupním střediskem, byty, nočním klubem a nadzemními garážemi v centru města. Demolici předcházely letité debaty o její financování a spor o její zachování coby příkladu brutalistické architektury 60. let 20. století.\n\nVětšina pamětihodností města souvisí s jeho námořní historií. V posledním desetiletí proběhla tolik potřebná rekonstrukce turisticky atraktivních starých loděnic. Dalšími atrakcemi jsou D-Day Museum a loď HMS Victory, zbytky vlajkové lodi Jindřicha VIII. Mary Rose, vyzvednuté nedávno ze dna moře, první britský pancéřovaný parník HMS Warrior a Královské námořní muzeum.\n\nV roce 2005 byla v rámci projektu Millennium dokončena výstavba 168 metrů vysoké věže Spinnaker Tower na nábřeží Gunwharf Quays. Vyhlídkové plošiny jsou ve výšce mořské hladiny a dále v 99, 104 a 109 metrech.\n\nMezi další pamětihodnosti města patří rodný dům Charlese Dickense, akvárium Blue Reef, přírodovědné muzeum Cumberland House, Královské muzeum námořnictva a hrad Southsea Castle.\n\nPortsmouth je mezi britskými městy raritou, protože má dvě katedrály: anglikánskou katedrálu sv. Tomáše a římskokatolickou katedrálu sv. Jan Křtitele. Je to proto, že když bylo v 19. století britské katolické církvi povoleno znovuzakládání katedrál, směly stát pouze tam, kde již nebyla katedrála anglikánská.\n\nDalším zajímavým kostelem je posádkový kostel (Garrison Church), který byl v druhé světové válce vybombardován a byl zachován jako památník bez střechy.\n\nMěsto má jednu univerzitu, University of Portsmouth, dříve známou jako Portsmouth Polytechnic. Vysokoškolské vzdělání však lze získat též na několika dalších školách; největší z nich jsou Highbury College a Portsmouth College.\n\nMěsto má přímé železniční spojení s Londýnem a několik nádraží. Z přístavu Portsmouth vyplouvají osobní trajekty do města Gosport a na ostrov Wight (nedaleko též autotrajekt Wightlink). Spojení s ostrovem Wight též obstarává nejstarší britská komerční vznášedlová linka Hovertravel.\n\nKontinentální trajekty spojují Portsmouth s městy Caen, Cherbourg-Octeville, Saint-Malo a Le Havre ve Francii, Bilbao ve Španělsku a s Normanskými ostrovy. Po Doveru je Portsmouth druhý nejrušnější trajektový přístav v Británii; ročně přepraví okolo 3 milionů cestujících. Přístav má přímé napojení na dálnici M275.\n\nNejbližší letiště je v Southamptonu, přibližně 20-30 minut cesty. Obě londýnská mezinárodní letiště Heathrow a Gatwick jsou vzdálena asi 60–90 minut cesty. V Portsmouthu bylo v letech 1932–1973 v provozu letiště s travnatou dráhou. Po jeho uzavření zde vyrostl obytný, průmyslový a obchodní areál a škola.\n\n\n\nVšechny níže uvedené externí odkazy jsou v anglickém jazyce.\n\n\n"}
{"id": "112011", "url": "https://cs.wikipedia.org/wiki?curid=112011", "title": "Vlnovod", "text": "Vlnovod\n\nVlnovod je přípravek pro přenos elektromagnetických vln, který má libovolný tvar průřezu. Nejčastěji používaný je průřez obdélníkový nebo kruhový. I když existuje celá řada dalších vlnovodů, například vlnovody dielektrické, je v této stati nadále pojednáváno o vlnovodech s kovovým pláštěm, které byly vynalezeny nejdříve.\n\nPrincip spočívá v přenosu energie/informace formou vedené vlny. Rozměry vlnovodu závisí na frekvenci přenášené vlny. V zásadě platí, že čím nižší frekvence, tím je vlnovod větší a těžší, čímž se stává vlnovod technicky nepoužitelný. Pro vysoké kmitočty se pro změnu používají tzv. \"nadrozměrné vlnovody\", které mají velikosti desetin milimetrů a jsou proto velice pracné na výrobu. Tento druh vedení se používá od kmitočtu stovek MHz až do stovek GHz. Používá se pro své výhody, zejména nízké ztráty přenášené elektromagnetické energie, malé vyzařování energie do okolí a pro schopnost přenosu výkonů v řádu kW až MW. Nevýhodou je jejich cena.\n\nVlnovody pro nižší frekvence (jednotky GHz) se vyrábějí nejčastěji válcováním. Vlnovody pro pásma milimetrových vln se rovněž vyrábějí tak, že je potřebný profil vytvořen z teplem rozpustného dielektrika, které je po vyleštění pokoveno a následně rozpuštěno či odleptáno.\n\nVlnovod přenáší energii až od určité frekvence, nazývané frekvence mezní. Pro vlnovod s obdélníkovým průřezem, jehož delší strana je rovna a, je tato frekvence rovna\nformula_1, kde c je rychlost světla v dielektriku vlnovodu.\n\nPři vyšších frekvencích může být elektromagnetické pole ve vlnovodu uspořádáno několika způsoby. Tyto způsoby uspořádání pole se nazývaji \"mody\" nebo též \"vidy\". Existenci více modů současně se zpravidla snažíme vyhnout, neboť se mohou šířit různou rychlostí a degradovat tak tvar přenášeného signálu.\n\nPodle rozložení elektromagnetického pole zpravidla mody ve vlnovodech dělíme na transverzálně elektrické (TE), tj. takové, které mají složky elektrického pole pouze ve směru průřezu vedení, ale nikoli ve směru šíření vlny, a vlny transverzálně magnetické (TM), u kterých jsou transverzální (česky příčné) naopak složky magnetického pole.\n\nKaždý mod se může šířit až od určité (mezní) frekvence. Ta je dána vztahem\n\nformula_2\n\nkde c je rychlost šíření světla v dielektriku vyplňujícím vlnovod, a, b jsou po řadě velikosti stran průřezu vlnovodu, m, n pak pořadová (celá) čísla vidu. Přitom vlny TM musejí mít obě pořadová čísla větší než nula, vidy TE mohou existovat i s jedním nenulovým pořadovým číslem.\n\nPokud se vlnovodem šíří jen jeden mod, hovoříme o jednovidovém (jednomodovém) přenosu. Takový přenos je zajištěn tehdy, pokud je frekvence přenášeného signálu nižší, než mezní frekvence modu s druhou nejnižší mezní frekvencí. U vlnovodu s obdélníkovým průřezem bývá nejčastěji poměr stran obdélníka blízký poměru 5:2, v takovém vlnovodu se pak budí postupně vidy formula_3. Pásmo jednovidového přenosu dominantním videm formula_4 sahá od formula_5až do formula_6.\n\nVlnu, která se šíří ve vlnovodu, popisujeme několika parametry.\nVlnová délka vedené vlny (tedy vzdálenost dvou míst, jejichž fáze se liší právě o 360 stupňů) je ve vlnovodu delší, než by byla vlnová délka rovinné vlny o stejné frekvenci ve volném prostoru. Pokud označíme délku vedené vlny indexem g a délku vlny ve volném prostoru indexem 0, platí\n\nformula_7,\n\nkde f je frekvence vlny vedené vlnovodem a fm je mezní frekvence vidu.\n\nU vlnovodů rozlišujeme dvě různé rychlosti šíření, totiž rychlost fázovou a rychlost skupinovou (grupovou).\nFázová rychlost šíření je rychlost, s jakou po povrchu vlnovodu ubíhá místo s konstantní fází. Tato rychlost je zpravidla vyšší, než rychlost světla formula_8, nabývá hodnoty\n\nformula_9\n\nTo, že je tato rychlost větší, než rychlost šíření světla, není ve sporu s teorií relativity, neboť jde o zdánlivou rychlost. Fázovou rychlostí se nešíří ani hmota, ani informace.\n\nSkupinová rychlost šíření vlny udává rychlost šíření energie (a informace). Lze ji určit jako\n\nformula_10\n\nPoměr vzájemně kolmých složek intenzit elektrického a magnetického pole postupné vlny ve vlnovodu je obecně různý od obdobného poměru intenzit rovinné vlny ve volném prostoru. Přitom pro vidy TE je impedance větší, pro vidy TM menší než vlnová impedance příslušného dielektrika vyplňujícího vlnovod. Přesně jsou tyto impedance dány jako\n\na) pro vidy TE formula_11,\n\nb) pro vidy TM formula_12,\n\nkde formula_13 a formula_14 jsou po řadě permeabilita a permitivita prostředí vyplňujícího vlnovod.\n\nMaximální výkon, který lze vlnovodem přenášet, je omezen několika jevy, zejména:\n\nPro obdélníkový vlnovod a vid formula_4 lze maximální přenášený výkon, který ještě nezpůsobí průraz dielektrika, určit jako\n\nformula_17,\n\nkde formula_18 je maximální přípustná hodnota intenzity elektrického pole. Vzhledem k tomu, že tato hodnota běžně klesá s vlhkostí vzduchu, bývají vlnovody k přenosu velkých výkonů vybaveny i zařízením pro vysoušení vzduchu.\n\nVlnovody se standardně dodávají v několika rozměrech. Některé z nich společně s jejich vlastnostmi uvádí následující tabulka.\n\nTabulka je sestavena pro vlnovody se vzduchovým dielektrikem. Pásmo jednovidového přenosu sahá od mezní frekvence dominantního vidu TE do mezní frekvence vidu TE. Maximální přenášený výkon u daného vlnovodu závisí vždy na frekvenci, viz vztah uvedený výše.\n\n"}
{"id": "112017", "url": "https://cs.wikipedia.org/wiki?curid=112017", "title": "Československý válečný kříž", "text": "Československý válečný kříž\n\nČeskoslovenský válečný kříž je československé státní vyznamenání udělované příslušníkům československých a spojeneckých vojsk za osobní statečnost před nepřítelem, úspěšný čin výkonný nebo velitelský a jiné záslužné bojové činy, při kterých byli vystaveni nebezpečí života nebo život obětovali.\n\nČeskoslovenský válečný kříž měl dvě varianty.\n\n\n"}
{"id": "112030", "url": "https://cs.wikipedia.org/wiki?curid=112030", "title": "Velká vlaková loupež", "text": "Velká vlaková loupež\n\nVelká vlaková loupež označuje jeden z nejproslulejších zločinů 20. století. Skupina 15 lupičů přepadla 8. srpna 1963 nedaleko vesnice Cheddington poštovní vlak na trase Glasgow – Londýn a ukořistila 2,6 milionu liber. Většina lupičů byla později odhalena a odsouzena k vysokým trestům. Jeden z lupičů, Ronald Bigss, z vězení uprchl a dlouhá léta se skrýval před spravedlností v Brazílii (zemřel v prosinci 2013).\n\nKrálovský poštovní vlak z Glasgow do Londýna byl pomocí falešné manipulace se signalizačním zařízením zastaven na opuštěném místě blízko vesnice Cheddington. Strojvůdce Jack Mills byl omráčen ranou do hlavy a překvapený personál vlaku byl zadržen. Lupiči odpojili zbývající vagony a pokračovali v jízdě pouze s lokomotivou a vagonem, který obsahoval náklad peněz, ještě několik kilometrů na smluvené místo u viaduktu Bridego, kde čekal nákladní vůz, do kterého lup přeložili. Celkem se jim podařilo ukořistit 2,63 milionu liber (to odpovídá dnešní částce asi 50 milionů eur).\n\nVůdcem lupičské bandy byl tehdy dvaatřicetiletý Bruce Reynolds. Spolu s ním se účastnili mimo jiné i Ronald Biggs, Roger Cordrey, Buster Edwards, John Daly, Gordon Goody, Jimmy Hussey, Roy James, Robert Welch, Jimmy White, Charlie Wilson a Tommy Wisbey. Spolu s nimi byli na místě činu minimálně tři další lidé, mezi nimi i penzionovaný strojvůdce. Jejich totožnost se ale nikdy nepodařilo zjistit.\n\nPři loupeži nebyly použity žádné střelné zbraně. Strojvůdce Jack Mills, který byl při přepadení omráčen ranou železnou tyčí do hlavy, se psychicky z přepadení nikdy nevzpamatoval. Do práce se nikdy nevrátil a v roce 1970 zemřel na leukémii.\n\nČtyři dny policie pátrala po nějaké stopě. Všichni pachatelé měli při přepadení rukavice a masky a pytle s penězi bezprostředně po loupeži rychle ukryli na nedalekém statku Leatherslade v hrabství Oxfordshire. Vyhnuli se tak nebezpečí odhalení v případě policejní uzávěry silnic.\n\nPřesto bylo 12 členů gangu během několika měsíců dopadeno. Policie pět dní po loupeži objevila opuštěný statek a v něm celou řadu otisků prstů a mnoho dalších stop. \n\nV nejdelším procesu anglické soudní historie byli lupiči v roce 1964 odsouzení k velmi přísným trestům. Biggs, Goody, Hussey, James, Welch, Wilson a Wisbey dostali 30 let, Boal a Cordrey 14 let, Brian a Leonard Field po 5 letech, a Wheater 3 roky vězení. John Daly (švagr Bruce Reynoldse) byl osvobozen. \n\nBoal zemřel v roce 1968 ve vězení. Většina ostatních lupičů si své tresty odseděla, někteří byli v 70. letech po změně trestního zákona propuštění. Ronald Biggs a Charlie Wilson byli na útěku.\n\nPo 15 měsících Biggs z vězení utekl. Také Charlie Wilson utekl a žil v kanadském Montrealu. Bruce Reynolds se po svém útěku dostal do Mexika, kde nějakou dobu žil společně s Busterem Edwardsem. V roce 1968 byl zatčen a do roku 1978 byl ve vězení. Buster Edwards se vrátil již před tím do Anglie a byl znovu uvězněn. \n\nRonnie Biggs uprchl přes Paříž, kde si nechal s falešnými dokumenty změnit obličej, do Austrálie. Společně s ním odešli i jeho žena a dva synové. Odtud pokračoval v útěku do Ria de Janeiro. Zemřel v prosinci 2013.\n\nPřestože byl při přepadení zraněn strojvůdce, často je přepadení prezentováno, vzhledem k dalšímu osudu a útěku mnoha lupičů, jako moderní příběh Robina Hooda. Zvlášť Ronnie Biggs, přestože při vlastním přepadení hrál pouze vedlejší roli, byl v bulvárním tisku prezentován jako hrdina.\n\nBiggs se rozhodl v roce 2001 ve věku 71 let vrátit do Velké Británie. Vzhledem ke svému zhoršujícímu se zdraví nedokázal v Brazílii hradit náklady na své léčení. Po návratu do vlasti byl uvězněn. V srpnu 2009 byl z vězení propuštěn. Zemřel 18. prosince 2013 ve věku 84 let.\n\nZ celkové částky 2 631 684 liber, bylo nalezeno pouze kolem 330 000 liber. \n\n"}
{"id": "112036", "url": "https://cs.wikipedia.org/wiki?curid=112036", "title": "Sokol (stanice metra v Moskvě)", "text": "Sokol (stanice metra v Moskvě)\n\nSokol () je jednou ze stanic moskevského metra. Nachází se na Zamoskvorecké lince, v její severní části.\n\nStanice byla otevřena 11. září roku 1938 jako součást prvního provozního úseku druhé linky metra. Svůj název nese podle přilehlé čtvrti, která zde nachází, přesněji leží pod významnou moskevskou třídou – Leningradským prospektem. Je mělce založená, 9,6 m hluboko, postavena byla v otevřené jámě z povrchu.\n\nNástupiště je ostrovní, podpírá jej jedna řada sloupů, které přecházejí plynule ve strop a vytvářejí tak klenbu a zároveň dvojlodní prostor. Stěny za nástupištěm i sloupy jsou omítnuté, jejich spodní část je obložena kombinací mramoru, žuly a onyxu.\n\nVýstupy jsou dva, oba jsou vyvedeny z prostřední části nástupiště po pevném schodišti na lávku svírající s osou stanice pravý úhel. V roce 1964 bylo sice přibudováno ještě jedno schodiště, to se však o dalších třicet let nakonec odstranilo a Sokol byl obnoven do původního stavu. Na stěnách chodeb spojujících oba vestibuly s nástupištěm stanice se nacházejí mozaiky z dekorativních kamenů.\n\nV roce 2006 se sesunula část tunelu nedaleko stanice na projíždějící vlak krátce poté, co dělníci na povrchu instalovali nový billboard. Přestože na soupravu se zřítil betonový pilíř, nikdo nebyl zraněn.\n\n"}
{"id": "112040", "url": "https://cs.wikipedia.org/wiki?curid=112040", "title": "HD DVD", "text": "HD DVD\n\nHD DVD (nebo také HD-DVD, ze zkratky anglického názvu \"High Definition/Density Digital Versatile/Video Disc\") je třetí generace optických disků spolu s Blu-ray (po CD a DVD). Tyto disky vyvíjely společnosti Toshiba, NEC a Sanyo. Disky jsou chráněny proti kopírování, nicméně se na začátku roku 2007 podařilo ochranu prolomit. Na počátku roku 2008 společnost Toshiba vyhlásila ukončení dalšího vývoje i výroby tohoto systému.\n\nNa tyto disky lze zaznamenat 15 až 60 GB dat. U lisovaných HD DVD je pak možné uložit na jeden SL/SS (jednovrstvý, jednostranný) disk nejvíce 15 GB dat, HD-DVD média ale mohou mít až tři vrstvy a tak se kapacita jednostranného média může vyšplhat až na 45 GB. Když bude vzata v úvahu možnost použití oboustranného disku, kapacita se dostává přes 60 GB.\n\nZáznamová vrstva se nachází 0,6 mm pod povrchem disku, numerická apertura čočky se zvětšila z 0,60 na 0,65. Hustota záznamu se oproti DVD výrazně zvýšila, protože vzdálenost drah klesla ze 740 na 400 nm, nejmenší délka pitu ze 400 na 204 nm a jeho šířka se zmenšila z 350 na 250 nm. To vše je samozřejmě dáno použitím laseru o vlnové délce 405 nm. Disky mají v průměru 12 cm, stejně jako CD, DVD nebo Blu-ray Disc.\n\nDVD Fórum schválilo Čínský formát HD DVD, který není kompatibilní se „standardním“ diskem HD DVD. Je to možná proto, že nyní, pokud si nějaký občan Číny stáhne film pro HD DVD z USA, pak si jej bez problémů přehraje i v Číně. Pokud se ale v Číně nasadí tento „jiný“ HD DVD, tak si lidé v Číně filmy odjinud nepřehrají.\n\nFirmě LG se podařilo v polovině roku 2006 vyrobit hybridní HD DVD/Blu-ray mechaniku, která dokáže přečíst jak HD DVD (jednovrstvé i dvouvrstvé), tak disky Blu-ray (pouze jednovrstvé).\n\nNa nosičích HD-DVD lze použít tyto komprese:\n\n\nNejvíce rozšířená komprese je Dolby Digital+ (zkráceně EAC3), která pracuje s datovým tokem kolem 3 Mb/s. Uvažovalo se také o Dolby TrueHD nebo DTS-HD.\n\n"}
{"id": "112044", "url": "https://cs.wikipedia.org/wiki?curid=112044", "title": "Mamograf", "text": "Mamograf\n\nMamograf (někdy používáno i mammograf, z lat. mamma – mléčná žláza savců, řec. graf - popisovat) je lékařské diagnostické zařízení, sloužící k diagnostice a prevenci nádorových onemocnění ženského prsu, tzv. mamografii. Mamograf pracuje na principu denzitometrie, tedy vyhodnocení změn v hustotě tkáně, prozařované relativně měkkým rentgenovým (X) zářením s energií 25–30 keV. Oblasti se zvýšenou hustotou a nehomogenitami jsou specifické pro nádorový proces. Pro zvýšení citlivosti metody se vyšetřovaná tkáň stlačuje na vrstvu cca 7–10 cm pomocí speciálních kompresních desek, které jsou součástí zařízení. Metoda využívá odlišosti činitele zeslabení pro zdravou tkáň prsu (která je z hlediska činitele zeslabení téměř homogenní) a pro kalcifikace, doprovázející léze.\n\nMamografický přístroj používá speciální typ rentgenky s molybdenovým anodovým terčem (skiagrafy pracují s wolframovou anodou rentgenky). Ohnisko je výrazně kratší (0,3 mm pro běžné snímkování, 0,1 pro zvětšení), výstupní okénko je beryliové a vystupující svazek je navíc filtrován pro snížení celkové dávky. Běžně je používán molybdenový filtr, pouze pro objemnější a/nebo hutnější prsy se osazuje filtr rhodiový.\n\nMetodika snímkování vyžaduje zploštění vyšetřované tkáně. K tomuto účelu je mamograf vybaven dvojicí výměnných kompresních destiček, s jejichž pomocí je vyšetřovaný prs poziciován ve vhodné poloze a stlačen silou 65-150 N. Stlačení by mělo být maximálně intenzivní pro dosazení nejlepšího kontrastu a lepšího rozložení struktur prsu, ale bez bolestivých pocitů. Kompresní mechanismus je vybaven zpětnou vazbou pomocí tenzometrů, maximální hodnota komprese je omezena na úrovni 170 N. Ve spodním kompresním rameni je umístěna kazeta s filmem či detektor a sekundární bucky clona, zlepšující kontrast obrazu.\n\nMamografy pracují se speciálními druhy rentgenového filmu, opatřenými zesilovací fólií. Spolu s ní je film uložen ve speciální, snadno výměnné kazetě. Používají se dva formáty filmu - běžný film a film, určený pro objemnější prsy. Další zpracování probíhá stejně, jako u skiagrafie.\n\nModernější metodou je digitální mamografie. V tomto případě obraz vzniká v elektronickém senzoru, který může být celoplošný (full-field digital mammography), nebo zmenšený (spot digital mammography). První digitální mamografy pracovaly s přenosovou kazetou, která se exponovala podobně, jako kazeta filmová a data z ní se snímala ve speciální jednotce.\n\nPři běžném vyšetření se provádí snímkování v kraniokaudální projekci (CC), tedy shora dolů a v šikmé mediolaterální projekci (MLO) pro oba prsy. V případě potřeby přesnějšího vyšetření se provádí snímkování s bodovou kompresí případně další speciální druhy snímků (mediolaterální ML či lateromediální LM, tangenciální, mediálně nebo laterálně rozšířená).\n\nTzv. elektroimpedanční mamograf (MEIK) je nerentgenovou alternativou ke klasické mamografii, ale Institut biostatistiky a analýz MU před metodou varuje – „Podle našich zkušeností mamograf MEIK není schopen zjistit zhoubný nádor v počátečním stadiu s vyšší spolehlivostí, není určen pro prevenci rakoviny prsu a mamografii a ultrazvuk v žádném případě nenahradí“. Eva Skovajsová z Programu mamografického screeningu a další vědci považují metodu za podvod a věštění. Přístroj je založen na elektroimpedanční tomografii. Je určen k vizualizaci a diagnostice patologických změn probíhajících v tkáni mléčné žlázy a jiných oblastech lidského těla, nacházejících se především blízko k povrchu těla. Je známo, že mnohé nádory, například zhoubné nádory mléčné žlázy, mají elektrickou vodivost, t. j. schopnost vést elektrický proud, která se značně liší od elektrické vodivosti zdravé tkáně. Elektroimpedanční počítačový mamograf umožňuje vizualizovat rozdělení elektrické vodivosti biologických tkání v několika příčných řezech sledované části těla pacienta a identifikovat tak nádory na získaných zobrazeních. Základní výhodou elektroimpedančních metod diagnostiky je absolutní neškodnost vyšetření.\n\n"}
{"id": "112046", "url": "https://cs.wikipedia.org/wiki?curid=112046", "title": "Antonio Sacchini", "text": "Antonio Sacchini\n\nAntonio (Maria Gaspare) Sacchini (14. června 1730, Florencie – 6. října 1786 Paříž) byl italský hudební skladatel, představitel neapolské operní školy.\n\nČasto se uvádí sentimentální příběh o synovi chudého rybáře, kterého náhodně na pláži uslyšel zpívat ředitel Konzervatoře sv. Onofria v Neapoli, Francesco Durante, a unešen krásným hlasem se ujal jeho vzdělání. Skutečnost je poněkud prozaičtější. Otec Antonia byl v Neapoli kuchařem a na konzervatoř, na které studovali nebo působili všichni významní hudebníci té doby, byl přijat v normálním konkurzu. Kompozici studoval u Duranteho a Niccolò Piccinniho, hru na hudební nástroje, zejména na housle, u Nicoly Fiorenze a zpěv u Gennaro Manna. Nicméně pravdou je, že Francesco Durante si svého žáka již v době studií neobyčejně vážil. Předpovídal mu, že se stane skladatelem století.\n\nPrvním veřejně provedeným jevištním dílem bylo intermezzo „Fra Donato“ napsané v roce 1756 pro školní scénu Konzervatoře sv. Onofria. Úspěch studentských prací mu přinesl zakázky od neapolských a římských divadel i postavení kapeníka orchestru Konzervatoře.\n\nPo krátkém zastavení v Benátkách, pro které napsal dvě opery-seria, zkomponoval roku 1763 pro Padovu operu „Olimpiade“ na text Pietra Metastasia, která se setkala s mimořádným úspěchem v celé Itálii. Podnícen tímto úspěchem se vzdal všech povinností v Konzervatoři a začal se cele věnovat skladatelské dráze. Na římské prestižní scéně Teatro Valle uvedl úspěšně řadu komických oper.\n\nOd roku 1768 působil v Benátkách a rychle si získal pověst vynikajícího učitele zpěvu. Jeho žačkou zde mimo jiné byla Nancy Storace, jedna z nejslavnějších zpěvaček té doby. V tomto období také vznikla řada jeho chrámových skladeb. V následujících čtyřech letech kombinoval pedagogickou činnost s prací operního skladatele pro největší hudební centra Itálie. Roku 1770 navštívil i Mnichov a Stuttgart, pro které zkomponoval tři vážné opery.\n\nV roce 1772 se přesunul do Londýna, kde po deset let sklízel jeden úspěch za druhým. Úspěchy však neměly očekávaný ekonomický efekt, ale naopak vynesly mu řadu nepřátel. Dostavily se i potíže finančního rázu, takže aby unikl před svými věřiteli, odjel v roce 1781 do Paříže.\n\nV Paříži měl své obdivovatele, které si získal zejména novým uvedením přepracované verze „Olimpiady“. Přišel sem v době vrcholících sporů mezi příznivci reformované opery představované Ch. W. Gluckem a příznivci klasické italské opery vedenými Niccolò Piccinim a postavil se na stranu svého krajana.\n\nByl představen královně Marii Antoinettě a ta na přímluvu svého bratra, císaře Josefa II., který byl velkým obdivovatelem italské opery, přemluvila ředitele pařížské opery, aby se Sacchinim uzavřel smlouvu na tři opery s honorářem 10 000 franků za každou z nich.\n\nPřízeň královny neměla dlouhého trvání. Spory mezi gluckinisty a piccinisty přerůstaly do osobních invektiv a nakonec mu i piccinisté odepřeli podporu. Sama královna se po provedení opery „Oedipe a Colone“ ve Versailles vyjádřila značně neuctivě, nechala zrušit další provedení díla a nahradit je operou francouzského skladatele Jean-Baptiste Lemoyne „Phaedra“. Ironií osudu je, že právě tato opera je dnes považována za Sacchiniho mistrovské dílo a jen na scéně pařížské opery byla uvedena více než 600krát.\n\nHluboké zklamání patrně i přispělo k předčasné smrti skladatele. Svou poslední operu „Arvire et Evelina“ již nedokončil. Byla uvedena až po jeho smrti v roce 1788 se závěrem dokomponovaným prvním dirigentem pařížské opery Jean-Baptiste Reyem.\n\nZemřel 6. října 1786 v Paříži.\n\nSacchini byl typickým představitelem neapolské operní školy. Jeho hudba je vznešená a působivá svou velkolepostí. Nicméně však postrádá jistou dávku originality. Nelze mu však upřít, zejména v jeho posledních dílech, smysl pro dramatickou výstavbu scény.\n\nZa svého života zkomponoval na 60 oper. Četná jsou rovněž jeho chrámová díla a dodnes je uváděna jeho hudba komorní.\n\n\n\n"}
{"id": "112048", "url": "https://cs.wikipedia.org/wiki?curid=112048", "title": "Svatováclavský hudební festival", "text": "Svatováclavský hudební festival\n\nSvatováclavský hudební festival je občanské sdružení vzniklé z iniciativy ostravské skupiny umělců, hudebních teoretiků a milovníků hudby a umění v červnu roku 2003, které pořádá a organizuje stejnojmenný mezinárodní hudební festival. Ten pod jednotnou dramaturgickou a ideovou platformou zprostředkovává hudební konfrontace široké skupině obyvatel Moravskoslezského kraje. Festival probíhá od 28. září do 28. říjen na různých místech kraje.\n"}
{"id": "112054", "url": "https://cs.wikipedia.org/wiki?curid=112054", "title": "Charbin", "text": "Charbin\n\nCharbin ( – Cha-er-pin, pchin-jinem \"Hā'ěrbīn\") je subprovinční město v Čínské lidové republice. Jedná se o hlavní správní, hospodářské, kulturní a dopravní centrum severovýchodní Číny a největší město a správní středisko provincie Chej-lung-ťiang.\n\nLeží na řece Sungari nedaleko hranice s Ruskem. Bylo budováno od konce 19. století spíše v evropském než asijském stylu − odtud přezdívka \"Paříž východu\" (nebo též \"Moskva\" či \"Petrohrad východu\"); dodnes je zde patrný ruský vliv. Dnes ve městě žije přes 3 miliony lidí. V jeho bezprostředním okolí pak na 9,4 milionu.\n\nÚzemí dnešního města bylo osídleno nejpozději na konci doby kamenné (kolem roku 2200 př. n. l.)\n\nZáklady moderního města byly položeny v roce 1895, kdy zde Ruské impérium začalo stavět \"Transmandžuskou železnici\" (později přejmenovanou na Východočínskou železnici). Charbin se stal centrem výstavby, byly zde ubytovány desítky tisíc ruských inženýrů, úředníků, vojáků a obchodníků s rodinami. Během rusko-japonské války (1904–1905) se důležitost města ještě zvýšila, neboť zde byla hlavní základna ruské armády v Mandžusku. Po říjnové revoluci do města přišly desetitisíce emigrantů z Ruska. Počet obyvatel velmi rychle stoupl, v té době se jednalo o největší komunitu Evropanů v Asii.\n\nV roce 1932 začala japonská okupace Charbinu, jež trvala až do skončení druhé světové války. V bezprostředním okolí města prováděli Japonci vědecké a vojenské experimenty známé jako Jednotka 731, při nichž na čínských a spojeneckých zajatcích testovali chemické a biologické zbraně.\n\nPo zřízení Čínské lidové republiky město zůstalo důležitým správním\ncentrem a dopravním uzlem. Bylo zde vybudováno mnoho továren, mezi nimi výrobny traktorů, cementu, turbín, strojů a petrochemické rafinerie. Na přelomu osmdesátých a devadesátých let bylo město otevřeno zahraničnímu obchodu a zahraničním investicím, takže od té doby zažívá čilý ekonomický rozmach.\n\n\nHlavním letiště je mezinárodní letiště Charbin Tchaj-pching uvedené do provozu v roce 1979, které se nachází bezmála čtyřicet kilometrů jihozápadně od centra.\n\nNejvýznamnější charbinskou univerzitou je Charbinská polytechnická univerzita založená v roce 1920, která je členkou Ligy C9. Její campus je v městském obvodě Nang-ang.\n"}
{"id": "112055", "url": "https://cs.wikipedia.org/wiki?curid=112055", "title": "Tee-ball", "text": "Tee-ball\n\nTee-ball (teeball, tee ball nebo t-ball) je průpravná hra pro softbal a baseball určená především dětským věkovým kategoriím. Hlavní odlišností od softbalu resp. baseballu je, že hráč na pálce neodpaluje nadhozený míč, ale pálí míč ze stativu (pevného stojanu s pružným zakončením). Díky této úpravě pravidel je hra pro mladé hráče stále živá, dramatická a dostatečně emotivní (zatímco při čekání na úspěšný odpal se většina dětí nudí). T-ballové žákovské soutěže mají v zemích s baseballovými tradicemi značnou popularitu, v ČR se rozvíjejí v masovější míře v posledních cca pěti letech.\n"}
{"id": "112056", "url": "https://cs.wikipedia.org/wiki?curid=112056", "title": "Harbin", "text": "Harbin\n\nHarbin může znamenat:\n\n\n"}
{"id": "112062", "url": "https://cs.wikipedia.org/wiki?curid=112062", "title": "Izobronta", "text": "Izobronta\n\nIzobronta (z řeckého \"isos\" – stejný a \"brontan\" – hřmít) je izolinie popisující rozložení bouřkových projevů. Výraz „izobronta“ použil poprvé v roce 1879 německý meteorolog Wilhelm von Bezold. Dnes se používá ve dvou odlišných významech:\n\n"}
{"id": "112063", "url": "https://cs.wikipedia.org/wiki?curid=112063", "title": "Fitzroy", "text": "Fitzroy\n\nJméno Fitzroy může označovat:\n\n\n\n"}
{"id": "112064", "url": "https://cs.wikipedia.org/wiki?curid=112064", "title": "Logaritmická stupnice", "text": "Logaritmická stupnice\n\nLogaritmická stupnice je stupnice, jejímž měřítkem je logaritmus určité veličiny. Zvětšení libovolné hodnoty na logaritmické stupnici o pevně zvolenou konstantu tak odpovídá vynásobení příslušné veličiny určitým faktorem.\n\nVýhodou používání logaritmické stupnice je, že umožňuje názorně zobrazovat veličiny v rozpětí mnoha řádů. Určitou nevýhodou může v některých případech být to, že logaritmická stupnice dovoluje zobrazovat pouze kladná čísla.\n\nLogaritmické stupnice nejčastěji používají logaritmus o základu deset, řidčeji pak přirozený logaritmus případně jiné základy. Při grafickém znázornění se k popisu logaritmické stupnice může používat různý zápis, buď úplný nebo zkrácený – základ logaritmu je vynecháván a píše se jen samotný logaritmus. Stejný význam pak mají např. tyto druhy zápisu:\n\nLogaritmy využívají například tyto stupnice:\n\n\n"}
{"id": "112066", "url": "https://cs.wikipedia.org/wiki?curid=112066", "title": "Alphonse Daudet", "text": "Alphonse Daudet\n\nAlphonse Daudet (13. května 1840 Nîmes – 16. prosince 1897 Champrosay) byl francouzský spisovatel, čelný představitel naturalismu a autor divadelních her.\n\nNarodil se v Nîmes v rodině obchodníka hedvábím. Po nepokojích roku 1848 přestal obchod jeho otce prosperovat a roku 1849 se rodina přestěhovala do Lyonu. Již v průběhu studia na gymnáziu projevoval Alphonse Daudet intenzivní zájem o literaturu – svůj první (nedochovaný) román napsal v roce 1855. Po maturitě roku 1856 byl nucen z důvodu nedostatku finančních prostředků pro další studium nastoupit jako pomocný učitel v Alès. Po neúspěšném pokusu o sebevraždu pro nešťastnou lásku jej rodiče poslali za starším bratrem Ernestem do Paříže kde Alphonse Daudet ihned nastoupil dráhu spisovatele. Kromě svého pařížského bytu pobýval často i v blízkém Champrosay kde brzy zakoupil dům. Od roku 1860 pracoval také jako sekretář knížete z Morny, a to až do jeho smrti v r. 1865; poté se už věnoval výlučně tvůrčí činnosti. 23. ledna 1867 se oženil s Julií Allard, s níž pak prožil mnoho let šťastného manželství a rostoucí literární slávy. \n\nOd roku 1880 trpěl Daudet postupně čím dál více neznámou a nevyléčitelnou nemocí míchy. Přes opakované ozdravné pobyty v Alpách se jeho zdravotní stav dále zhoršoval a během 90. let 19. století jeho literární aktivita postupně slábla. Zemřel náhle na zástavu srdce 16. prosince 1897.\n\n\n"}
{"id": "112067", "url": "https://cs.wikipedia.org/wiki?curid=112067", "title": "René Goscinny", "text": "René Goscinny\n\nRené Goscinny (14. srpna 1926 Paříž – 5. listopadu 1977, Paříž) byl francouzský spisovatel, humorista a scenárista kreslených seriálů s postavou Asterixe.\nJeho otec, inženýr v chemickém průmyslu, pocházel z Polska a matka z Ukrajiny. V roce 1928 rodina přesídlila za prací do Argentiny. Goscinny vystudoval francouzské lyceum v Buenos Aires, poté krátce pracoval v New Yorku.\n\nPo návratu do Francie počátkem 50. let 20. století se plně věnoval literární tvorbě. Společně s ilustrátorem Jeanem-Jacquesem Sempém vytvořili postavu Mikuláše (\"Le petit Nicolas\") jehož příběhy zaznamenaly značný úspěch. Goscinnyho však nejvíce proslavily kreslené příběhy s postavičkami Asterixe, Obelixe a dalších Galů, jež kreslil Albert Uderzo. Tyto příběhy byly přeloženy do více než stovky jazyků a patří k nejčtenějším dílům francouzské literatury.\n\nK dalším jeho kresleným seriálům, které vznikaly současně, patří \"Lucky Luke\", \"Iznogoud\", \"Indián Umpa-pa\" a další. Goscinny byl také šéfredaktorem časopisu kreslených seriálů \"Pilote\" a založil společně s A. Uderzem a Dargaudem studio kresleného filmu \"Studios Idéfix\". V něm vznikla řada animovaných filmů jako např. \"Asterix a Kleopatra\", \"Daisy Town\", \"Daltonovi na výletě\" aj.\n\n"}
{"id": "112081", "url": "https://cs.wikipedia.org/wiki?curid=112081", "title": "Pavlodarská oblast", "text": "Pavlodarská oblast\n\nPavlodarská oblast ( , ) je oblast na severovýchodě Kazachstánu. Byla založena 15. ledna 1938 v rámci Kazašské SSR. Má rozlohu 127 500 km². V letech 1962–64 byla součástí Celinného kraje. Má 745 000 obyvatel a je rozdělena na 10 administrativních okresů a dvě samosprávná města. Hlavním městem je Pavlodar.\n\nOblast hraničí se čtyřmi oblastmi \"Kazachstánu\" (Východokazašskou na jihovýchodě, Karagandskou na jihu a Akmolskou a Severokazašskou na západě) a dvěma oblastmi a jedním krajem Ruska (Omskou na severu, Novosibirskou na severovýchodě a Altajským krajem na východě).\n\nZaujímá zónu lesostepí, stepí a polopouští na středním toku Irtyše. Velká část se nachází v Západosibiřské rovině (Přiirtyšská rovina) s nadmořskou výškou 110 až 200 m. Z roviny vystupují nevelké vyvýšeniny a vyskytují se zde četné propadliny a kotliny, které jsou často vyplněné sladkovodními i slanými jezery. Do jihozápadní části zasahuje Kazašská pahorkatina s horami Kyzyltau (vrchol Aulie 1 055 m) a Bajanaulskými horami (vrchol Akbet 1 026 m). jsou zde naleziště nerostů: černého i hnědého uhlí, měděných a polymetalických rud. V jezerech jsou ložiska kuchyňské i glauberovy soli.\n\nKlima je ryze kontinentální, suché. Zima je dlouhá, chladná s malým množstvím sněhu a se silnými větry a chumelenicemi. Léto je horké a suché, s častými větry s vysokou teplotou vzduchu (suchověje – \"суховеи\") a pylovými bouřemi. Teplota prudce kolísá v průběhu 24 hodin. Průměrná teplota v červenci 20 °С na severu a 22 °С na jihu a v lednu −19,5 °С na severu a −17,5 °С na jihu. Množství srážek za rok je 220 až 240 mm na jihu, 305 mm na severu a 320 mm v horách.\n\nJediná velká řeka Irtyš protéká oblastí z jihovýchodu na severozápad v délce 500 km. Kolem ní je mnoho slepých ramen a na řece celá řada ostrovů. V pahorkatině pramení řeky Tundyk, Aščisu, Šiderty, Olenty a jiné menší, které však nedotékají do \"Irtyše\" a končí v bezodtokých jezerech. Od \"Irtyše\" byl postaven kanál Irtyš-Karaganda, na kterém bylo postaveno několik přehradních hrází, za kterými vznikly vodní nádrže. V oblasti je mnohojezer, převážně slaných. Největší jsou Seletyteniz, Kyzylkak, Žalauly, Šureksor, Karasor, Žamantuz, Kalkaman na pravém břehu \"Irtyše\" a Maraldy, Moildy, Velký Ažbulat na levém břehu.\n\nVelká část oblasti leží v kavylovo-kostřavové zóně stepí na tmavě kaštanových půdách. Na samém severu je jižní lesostep s černozemními půdami a březové lesíky uprostřed travnatých stepí. V údolí \"Irtyše\" jsou travnaté a zaplavované louky, senoseče a pásy borových hájů. V okolí jezer a v dolinách vysychajících řek pak travnato-ostřicové louky a rákosové porosty. V jižní části na levém břehu \"Irtyše\" je kostřavovo-pelyňková až pelyňkovo-slanisková polopoušť na světle kaštanových půdách střídaných slanisky. Na písčitých úsecích pravého břehu rostou pásy borových hájů. V \"Bajanaulských horách\" jsou nevelké borovicovo-březové lesy na štěrkových kaštanových půdách.\n\nVe stepích žijí hlodavci (písečné pestrušky, zajíci sněžní, svišti, sysli, frčci), šelmy (vlci,lišky,stepní tchoři, lasice) a ptáci (skřivani, křepelky, kachny, bahňáci). Z ryb v jezerech žijí karasi, potočníci, líni, okouni a v \"Irtyši\" pak štiky, okouni, candáti, jelci, mníci a nelmy. V borových lesích se aklimatizovaly veverky a rákosových porostech ondatry.\n"}
{"id": "112120", "url": "https://cs.wikipedia.org/wiki?curid=112120", "title": "Sedlák", "text": "Sedlák\n\nSedlák ( ) je dnes příliš neužívané označení pro většího zemědělce vlastnícího statek (obytný dům s hospodářským zázemím). Podle tradičního rozčlenění českých zemědělců (nepočítáno šlechtický velkostatek) byl sedlák největším zemědělcem ve vsi, menšími byli chalupníci, zahradníci a nejmenšími majiteli nemovitostí byli domkaři, baráčníci.\n\nZejména s prosazováním emfyteutického práva se ustálilo dělení vesnice na lány – lán byly polnosti, které obhospodařoval jeden zemědělec (sedlák). Odsud se také odvíjí názvy tříd jednotlivých zemědělců (když se později ucelené statky rozdrobovaly): celoláník byl celosedlák, později se objevovali půlláníci (poloviční sedláci), čtvrtláníci (čtvrtníci). Čtvrtina lánu se někdy udává jako hranice mezi sedlákem a chalupníkem apod.\n\nSedlák se obecně jako označení začal používat v 16. století v tzv. selských řádech vydávaných vrchností (tj. oznámení vrchnosti jak a v čem se zachovat na daném panství, kde byl řád vydán).\n\n\n\n"}
{"id": "112125", "url": "https://cs.wikipedia.org/wiki?curid=112125", "title": "Aisón", "text": "Aisón\n\nAisón (řecky Αἴσων, latinsky \"Aeson\") byl syn prvního krále Iólku Kréthea. Byl otcem Iásóna, vůdce výpravy Argonautů.\n\nKdyž zemřel Krétheus a vláda nad Iólkem měla přijít do rukou jeho syna Aisona, připravil jej o vládu jeho nevlastní bratr Peliás, syn boha moří Poseidóna. Aby Aisón neztratil také svého syna, ujal se jej ihned po narození Kentaur Cheirón, dal mu jméno Iásón a vychoval ho jako královského syna. Když se Iásón po dvaceti letech vrátil zpět do Iólku, aby od Pelia získal zpět vládu, dostal podmínku: ať vykoná hrdinský čin, nejlépe přinese z daleké Kolchidy zlaté rouno z berana, který kdysi unesl na svém hřbetě Frixa a Hellé, děti orchomenského krále Athamáse.\n\nIásón, Peliás i kolchidský král Aiétés zlaté rouno toužili vlastnit, bylo uznáváno jako symbol moci a vlády, kterou zaručovalo svému držiteli. Jeho současný vlastník Aiétés si je zasloužil za vlídné přijetí Frixa a rouno mu hlídal nebezpečný drak. Obecně se mělo za to, že z výpravy za zlatým rounem se nikdo nemůže vrátit úspěšně. \n\nIásón to však dokázal, jeho hrdinství líčí rozsáhlá báje o Argonautech a Médei. Po dlouhé strastiplné cestě, mnoha útrapách a příhodách se výprava vrátila zpět do Iólku a Iásón chtěl výměnou za zlaté rouno zpět vládu, která mu jako právoplatnému dědici trůnu naléžela. Peliás však moc vydat odmítl. \n\nAisón byl v té době již stařičký a chtěl se dožít dne, kdy na trůn usedne jeho syn. Médeia, se kterou se cestou domů Iásón oženil, svými mocnými kouzly způsobila, že po kouzelném obřadu, kdy mu vypustila všechnu krev a do žil mu nalila odvar z účinných kouzelných bylin, byl Aisón o řadu let mladší. Když o totéž kouzlo pro svého otce Pelia požádaly jeho dcery, Médeia mu místo vypuštěné krve do žil nalila odvar obyčejných bylin, takže již neobživl. \n\nAisón si navráceného mládí moc dobrého neužil. Peliův syn Akastos Iásona a Médeiu vyhnal, později chtěl Iásón svou ženu opustit pro Glauké, dceru krále. Médeia propadla nenávisti, zabila Glauku i jejího otce a poté i oba Iásonovy syny. Po nějaké době zahynul i Iásón, když se na něj zřítila záď trouchnivějící lodi Argó. \n\n"}
{"id": "112130", "url": "https://cs.wikipedia.org/wiki?curid=112130", "title": "Pearlův index", "text": "Pearlův index\n\nPearlův index, pojmenovaný podle amerického biologa Raymonda Pearla (1879-1940), je jeden ze způsobů matematického vyjádření spolehlivosti antikoncepce. Zjednodušeně řečeno vyjadřuje, kolik žen ze 100 za rok při používání dané metody neplánovaně otěhotní. Poprvé byl zveřejněn v roce 1933.\n\nPearl index nejprve určuje pravděpodobnost neplánovaného početí za 1 měsíc užívání, poté se výsledek násobí 12 (zobecnění na 1 rok) a pro přehlednost (abychom získali snadno pochopitelný údaj v procentech) se výsledek násobí 100:\n\nformula_1\nNebo (pokud je jednotkou menstruační cyklus a nikoli měsíc, násobí se mezivýsledek 13, protože při průměrné délce 28 dnů vychází 13 cyklů za rok):\n\nformula_2\nMinimální hodnota indexu je 0 (neplánovaně neotěhotní žádná žena), maximální pak nikoli 100, ale 1200 (nebo 1300), a to v případě, kdy otěhotní všechny ženy ve výzkumu hned během prvního měsíce (nebo menstruačního cyklu).\n\nHlavní výhodou Pearlova indexu je jeho srozumitelnost a snadnost výpočtu. Proto byl používán ve většině studií spolehlivosti kontroly početí až do začátku 90. let 20. století. Běžně se však používá při prezentaci spolehlivosti antikoncepce dodnes.\n\nSlabinou Pearlova indexu je, že ve své základní podobě nereflektuje délku období, po něž se provádí studie spolehlivosti. Např. dvouletá studie bude zákonitě mít lepší konečné výsledky (tj. vyšší spolehlivost) než např. šestiměsíční studie. Důvodem je to, že plodnější a v užívání méně spolehlivé páry otěhotní během studie dříve. Tento problém se řeší standardizací Pearlova indexu na 12 měsíců trvání studie.\n"}
{"id": "112133", "url": "https://cs.wikipedia.org/wiki?curid=112133", "title": "Nikeforos II.", "text": "Nikeforos II.\n\nNikeforos II. Fokas (912 v Kappadokii – 10./11. prosince 969 v Konstantinopoli) byl byzantským císařem v letech 963 až 969. Během své šestileté vlády si Fokas odcizil většinu svých někdejších stoupenců a na příkaz své ženy a jejího milence, pozdějšího císaře Jana I. Tzimiska, byl zavražděn. O jeho osudu věrně vypovídá nápis vyrytý na jeho hrobě: „Dobyl vše kromě ženy.“\n\nNikeforos Fokas patřil k mocné kappadocké rodině Foků, která byzantské říši dodala mnoho významných vojevůdců, včetně Nikeforova otce (Bardas Fokas), strýce (Leon Fokas) a děda (Nikeforos Fokas starší), kteří všichni sloužili jako velitelé vojska (\"domestikos ton scholon\"). Nikeforos se narodil v roce 912. Již v mladém věku vstoupil do armády a za císaře Konstantina VII. se stal velitelem na východní frontě. Ve válce proti Abbásovcům nejprve utrpěl těžkou porážku v roce 956, již v následujícím roce však dosáhl v Sýrii vítězství. Po nástupu Romana II. na trůn v roce 959, byl Nikeforos a jeho mladší bratr Leon pověřeni velením západní resp. východní armády.\n\nV roce 960 bylo Nikeforovi, na přímluvu vlivného ministra Iosefa Bringase, svěřeno velení vojenského tažení na Krétu. Po devítiměsíčním obléhání a závěrečné zteči Candie, se Nikeforovi podařilo v roce 961 vyrvat z moci Arabů celý ostrov, za což byl poctěn triumfálním průvodem v Konstantinopoli. Ihned poté se v čele velkého a skvěle vybaveného vojska vrátil na východ. V kampaních let 962 a 963 dobyl díky své brilantní strategii města v Kilíkii a postoupil až do Sýrie, kde ve spojení se svým synovcem Janem Tzimiskem obsadil Aleppo. Nicméně dobytí tohoto města nebylo trvalé. Během těchto tažení získal od svých vojáků přízvisko „Bílá smrt Saracénů“.\n\n15. března 963 císař Romanos II. ve věku dvaceti šesti let neočekávaně zemřel. Příčina jeho smrti je nejasná. Jak dobové prameny tak i pozdější historikové se domnívají, že mladý císař vyčerpal své zdraví zhýralým sexuálním životem a nadměrným holdováním alkoholu. Zároveň ale existuje stejně silné podezření, že ho otrávila jeho žena, císařovna Theofano. Theofano měla pověst inteligentní a ambiciózní ženy. Později se začala projevovat také její bezohlednost při dosahování osobních cílů. Ještě předtím než Roman zemřel, nechal za své spolucísaře korunovat své dva syny, Basileia II. a Konstantina VIII. Starší Basileios byl však teprve pětiletý chlapec a Konstantin byl ještě o dva roky mladší a neměli proto nejmenší předpoklady k ujmutí se povinností vyplývajících z jejich titulů. Theofano byla proto jmenována jejich regentkou.\n\nAvšak vládu třímal pevně ve svých rukou eunuch a Romanův \"parakoimomenos\" (císařský komoří), Iosef Bringas. Podle tehdejších pramenů neměl Bringas v úmyslu vzdát se moci ve prospěch císařovny. Současně se také pokoušel omezit značnou moc Nikefora Foky. Vítězný vojevůdce byl skutečným lídrem byzantské armády a udržoval styky s ostatními mocnými magnáty. Bringas se proto obával, že by si Nikeforos s podporou aristokracie a armády mohl činit nárok na trůn. Josefovy intriky během měsíců následujících po Romanově smrti proti němu nakonec obrátily císařovnu Theofano i Nikefora.\n\nS pomocí císařovny a patriarchy, obdržel Nikeforos vrchní velení nad anatolskou armádou a po svém prohlášení za císaře, 2. července 963, pochodoval vstříc hlavnímu městu, kde zatím jeho přívrženci přemohli jeho soka, Bringase. Díky své popularitě v armádě byl Nikeforos II. Fokas v srpnu 963 za přítomnosti Romanových mladých synů korunován císařem a navzdory odporu patriarchy se oženil s jejich matkou, regentkou Theofano.\n\nBěhem své vlády Nikeforos pokračoval velmi často v osobním vedení četných válek. V roce 965 vstoupil Nikeforos do Tarsu, rodiště apoštola Pavla, který byl odrazovým můstkem pro každoroční arabské nájezdy do Anatolie. V průběhu let 964-966 bylo završeno dobytí celé Kilíkie. Byzantská vojska napadla také Mezopotámii a Sýrii, zatímco patrikios Niketas s ohromnou vojenskou silou obnovil byzantskou vládu nad ostrovem Kypr. Do roku 968 se Nikeforos zmocnil většiny syrských pevností. Samotné Aleppo se stalo vazalem a protektorátem říše. V roce 969 padlo do rukou křesťanů po více než 300 letech arabské nadvlády sídlo východního patriarchy – Antiochie.\n\nVálky na východě se změnily v nepřetržitou sérii úspěchů, avšak na západě Nikeforos tak skvělých výsledků nedosáhl. Nikeforos zde podobně jako ve vnitřní politice doplatil na svou ignoranci diplomacie. Na severní hranici zahájil v roce 967 válku proti Bulharům, kterým Byzantinci podle dřívějších dohod museli platit tribut. Nikeforos jej odmítl nadále poskytovat a podnítil knížete kyjevské Rusi, Svjatoslava I., k napadení Bulharska. Svjatoslav byl však tak úspěšný, že se Nikeforos rozhodl obnovit mír s Bulhary a společně s nimi zasáhl proti svému někdejšímu ruskému spojenci.\n\nV letech 964-965 vyslal flotilu pod velením generála Nikety k znovudobytí Sicílie. Avšak tato expedice byla poražena na zemi i na moři a Byzantinci museli ostrov úplně vyklidit. V roce 967 uzavřel s Fátimovci mír v Kairouanu a mohl se tak plně věnovat konfliktu s Otou I., který se prohlásil za císaře západu a napadl byzantské pozice v Itálii. Po několika počátečních vítězstvích byli Nikeforovi generálové poraženi a zatlačeni zpět k byzantským pevnostem na jihu Apeninského poloostrova.\n\nNapětí mezi západem a východem, které bylo výsledkem Nikeforovy politiky, je dobře patrné z velmi nelichotivého popisu císaře a jeho dvora v díle \"Relatio de legatione Constantinopolitana\" biskupa Liutpranda z Cremony.\n\nVzhledem ke svým ohromným výdajům na údržbu armády, musel Nikeforos v ostatních oblastech značně šetřit. Omezil štědrost dvora a rovněž výdaje na klérus a třebaže sám byl asketické povahy, zakázal zakládání nových klášterů. Kvůli vzrůstající daňové zátěži a znehodnocování mince úplně pozbyl svou někdejší popularitu a vytvořil tak předpoklady k pozdější revoltě. Když ho nakonec opustila i jeho žena, která se záhy připojila ke spiknutí proti císaři vedeném Janem Tzimiskem, byl Nikeforův osud zpečetěn. V noci z 10. na 11. prosince 969 byl císař zavražděn ve své ložnici.\n\nNikeforos byl prý škaredý, přísný a hluboce nábožensky založený muž. V boji se projevoval jako rozený vojevůdce: byl chladný a neohrožený, vojáci ho uctívali a slepě následovali. Dokonce je považován za možná nejlepšího vojevůdce v celých dějinách říše. Svému příteli, mnichovi Athanasiovi, pomohl založit klášter Velká Lavra na hoře Athos.\n\nNikeforos se ukázal také jako zdatný autor pojednáních o vojenské taktice. Jeho nejslavnějším dílem je \"Praecepta Militaria\", které obsahuje cenné informace o soudobém válečnictví a dále méně známé \"De velitatione\", které pojednává o gerilové taktice boje při obraně proti nepřátelské invazní armádě.\n\n"}
{"id": "112136", "url": "https://cs.wikipedia.org/wiki?curid=112136", "title": "Speculum", "text": "Speculum\n\nSpeculum (latinsky \"zrcadlo\"; též spekulum, vaginální zrcadlo, v lékařském žargonu zrcadlo) je nástroj, sloužící k zpřístupnění poševních stěn a děložního čípku pro vyšetření, případně pro operační zákroky. \n\nZákladním rozdělením specul je dělení dle konstrukce\n\nPodle polohy při zákroku se pak specula dělí na \n\nPro základní vyšetření se používají rozevírací specula, v současné době převážně plastová s jednorázovým použitím. Specula se vyrábějí v řadě normovaných rozměrů, dle anatomických dispozic pacientky (od dětské gynekologie po multipary). Kovové speculum by před použitím mělo být temperováno na tělesnou teplotu ohřátím v teplé vodě a lubrikováno. Většina rozevíracích specul je opatřena rozevíracím šroubem s mechanismem, kterým lze speculum rychle uvolnit.\n\nPevná specula se používají především v operativní gynekologii při zákrocích vaginální cestou. Specifické postavení mezi nimi zaujímají specula zatížená (ve slangu závaží), vytvářející tah požadovaným směrem.\n"}
{"id": "112140", "url": "https://cs.wikipedia.org/wiki?curid=112140", "title": "Velké kočky", "text": "Velké kočky\n\nVelké kočky (Pantherinae) vytvářejí podčeleď kočkovitých šelem. Ta zahrnuje dva rody koček: \"Panthera\" a \"Neofelis.\" Především rod \"Panthera\", kam patří lev, tygr, levhart, jaguár a irbis, je široce známý.\n\nVelké kočky nalezneme v Asii, Africe i v Americe (dříve žily i v Evropě); obývají savany, pralesy i horské štíty Himálaje. Oblast jejich největšího výskytu je často také místem s vysokou hustotou lidského osídlení. Velké kočky jsou pronásledovány kvůli ochraně dobytka i samotných lidí žijících v oblasti - někteří jedinci lvů, tygrů a levhartů se za určitých okolností mohou stát lidožrouty. Většinou jsou ale plaché a lidem se vyhýbají.\n\nVelké kočky mají jen zčásti zkostnatělou jazylku, což jim umožňuje řvát. Je to hlavní rozlišovací znak od malých koček. Dále mají rozdílnou stavbu čenichu a obecně větší velikost (nicméně nejde o jednoznačné rozlišovací pravidlo a například malá kočka puma bývá podstatně větší než levhart obláčkový či Diardův a mnohdy i než irbis). Všechny velké kočky, kromě dospělého lva, mají srst s kresbou – nejčastěji skvrnami nebo rozetami, v případě tygra s pruhy. Atraktivní zbarvení srsti je příčinou dalšího problému – velké kočky jsou (většinou ilegálně) loveny kvůli kožešině. Jejich majestátní vzhled a síla je učinila symbolem v mnoha kulturách a části jejich těl jsou považovány za talismany nebo mají mít léčivou či jinou moc. Toto je problém hlavně v případě tygra, jehož kosti jsou ceněnou surovinou v tradiční čínské medicíně.\n\nTygr a irbis jsou zapsáni na Červeném seznamu jako druhy ohrožené vyhynutím, lev, levhart skvrnitý, levhart obláčkový a levhart Diardův jsou pak klasifikovány jako druhy zranitelné. Relativně nejhojnějším druhem je jaguár americký, který je hodnocen jako téměř ohrožený. Početní stavy všech velkých koček klesají.\n\n\nDo velkých koček byla dříve řazena také kočka mramorovaná (\"Pardofelis marmorata\"), to se ale ukázalo neoprávněné, kočka mramorovaná patří k ostatním kočkám do podčeledi malé kočky (\"Felinae\").\n\n\n"}
{"id": "112141", "url": "https://cs.wikipedia.org/wiki?curid=112141", "title": "Mariánské Hory", "text": "Mariánské Hory\n\nMariánské Hory ( do roku 1901 ; či , , od roku 1901 ) jsou bývalé město, nyní katastrální území a část ostravského městského obvodu Mariánské Hory a Hulváky. Téměř celý katastr ve svých moderních hranicích sice leží na moravské straně historické zemské hranice Moravy a Slezska, ale západní okraje zasahují na území slezského Hlučínska. V minulosti ke katastru Mariánských Hor patřily i některé okrajové části sousedních katastrálních území Hošťálkovice a Lhotka u Ostravy, k nimž pro změnu náležely slezské části moderního katastru Mariánských Hor.\n\nMariánské Hory vznikly na konci třináctého století. Původní název Čertova Lhota (či Čertova Lhotka) vydržel až do počátku 20. století. Název Lhota pochází od výhod, které majitelé kraje poskytli novým kolonistům, v podobě lhůt (lhot), během kterých osadníci po určitou dobu nemuseli odvádět určité platy, dávky a roboty. Po vypršení těchto lhůt výhody skončily a obyvatelé se stali běžnými poddanými. Protože se za Odrou nacházela jiná ves se stejným jménem, začalo se jí říkat Závodní Lhota, kdežto zdejší dostala jméno Čertova Lhota. První písemná zmínka uvádí jméno biskupského leníka Hereše z Čertovy Lhotky () a datuje se roku 1367. Druhá písemnost je z roku 1380 a informuje o Petrovi, synovi Smila, který byl rovněž z Čertovy Lhotky. V tomto roce je poprvé zmíněn český název \"Czrtowalhota\".\n\nRoku 1396 přijal léno Mikuláš z Brandýsa, který jej držel minimálně jedenáct let. Dalšími majiteli byli od roku 1426 bratři Vavřinec a Mikuláš ze Šonova a Petrovic na Těšínsku, ti jej však v tom samém roce prodali Bos Mertenovi, ostravskému měšťanovi. Po bitvě u Lipan se stal majitelem husitský hejtman Jan Čapek ze Sán, který se také stal pánem hukvaldského panství a města Ostravy. V červenci 1444 prodal toto léno Janu Studénkovi ze Studénky a jeho ženě Heleně. Od roku 1466 patřila Čertova Lhota Janu Čamborovi ze Studénky, po jeho smrti pak synu Jiříkovi a jeho matce Markétě z Bránice. Dalšími držiteli léna byli Mikuláš z Mělníka a Ladislav z Kadaně. Olomoucký biskup Stanislav I. Turzo přenechal ves v lednu 1539 Ostravě, za to však museli Ostravané každý rok na podzim odvádět olomouckým biskupům nejprve kopu štik a kaprů, později tři kopy grošů. Roku 1642 se v Ostravě usadilo švédské vojsko, jehož pobyt stál město 15 000 zlatých. Čertova Lhotka musela z této sumy zaplatit plných 14 %.\n\nPoddanskou vsí města Ostravy zůstala Čertova Lhota až do zrušení poddanství v roce 1848, kdy došlo k jejímu odtržení od Moravské Ostravy. Malá obec se osamostatnila. V roce 1880 měla obec 472 obyvatel, v roce 1890 již 1154 obyvatel a v roce 1900 se počet obyvatel zvýšil na 7571. V oblasti průmyslu se Čertově Lhotě dařilo – postavila se koksovna, rafinerie lihu a další menší průmyslové závody (např. slévárna a strojírna nebo parní cihelna). Na rozdíl od okolních obcí byl v Mariánských Horách stabilně vysoký podíl českého obyvatelstva. V roce 1921 tvořili Češi přes 95 % obyvatel. Současně s rostoucí populací se obec rozrůstala a zvyšoval se počet domů na jejím území. V roce 1794 zde stálo 26 domů, v roce 1880 43 domů, v roce 1900 29 343 domů a v roce 1930 dokonce 73 643 domů.\n\nOd ledna 1900 pro obec pracoval tajemník Jan Grmela. Jednalo se o velmi činorodého pracovníka. Původní název Čertova Lhotka byl vnímán jako pejorativní a od 17. století prakticky nebyl používán. Namísto něj se používalo označení Lhotka u Moravské Ostravy. Grmela proto navrhl obecnímu výboru přejmenování obce na Ostravská Lhotka. Obecní výbor souhlasil a podpořil i další jeho návrhy, např. na prohlášení češtiny za jedinou úřední řeč, přejmenování ulic dle významných českých osobností či návrh obecního znaku a barev. Hned následujícího roku (22. srpna 1901) se Grmelovi podařilo prosadit změnu názvu na Mariánské Hory. \"Mariánské\" kvůli patrociniu Panny Marie a \"Hory\" jednak kvůli umístění obce na návrší a jednak kvůli horníkům, kteří zde těžili uhlí a rudy. Vídeňské ministerstvo vnitra změnu schválilo s platností od 6. září 1901.\n\nGrmela v říjnu 1906 předložil žádost Františku Josefu I. na povýšení z obce na město. Kupodivu i zde se mu podařilo dosáhnout svého a od 1. dubna 1907 získaly Mariánské Hory status města. Slavnostní zasedání prvního městského zastupitelstva se odehrálo 21. dubna. Prvním starostou pak byl zvolen MUDr. Jan May. Zásluhy Jana Grmely dodnes připomíná ulice pojmenovaná po něm (Grmelova).\n\nV březnu 1903 otevřel český novinář, spisovatel a dramatik František Sokol-Tůma na Komenského ulici nakladatelství a knihkupectví.\n\nV roce 1905 byla zřízena obchodní škola. Její vznik provázely těžkosti, zejména německé firmy na Ostravsku poukazovaly na rozšíření vzdělaných Čechů bez vyhlídky na zaměstnání. Obecní tajemník Grmela však s podporou některých českých poslanců (např. dr. Otakara barona Pražáka či dr. Mořice Hrubana) prosadil svou a první školní rok 1905/1906 začal 9. října 1905. O rok později byla čistě chlapecká škola rozšířena také o dívčí ročník. Až do roku 1908 sídlila škola v domě č. p. 171 na rohu ulic Výstavní a 28. října. V roce 1908 došlo k přestěhování na roh ulic Podlahova a Marie Pujmanové. Samostatnou existenci školy ukončil školní rok 1937/1938, kdy byla sloučena s Obchodní akademií v Moravské Ostravě (založena roku 1919).\n\nRoku 1907 vznikla hudební a varhanická škola, vůbec první hudebně odborný ústav na Ostravsku.\n\nObec patřila od svého založení do moravskoostravské farnosti. Vlastní obecní hřbitov vznikl v roce 1870, v roce 1877 zde byla postavena kaple Panny Marie. V letech 1905–1908 byl vybudován chrám Panny Marie Královny. Nejstarší církevní stavbou na území Mariánských Hor je dnes již nepoužívaná kaplička Zvěstování Panny Marie na sídlišti Vršovců z roku 1870.\n\nPo vzniku Československa rezignovalo 16. ledna 1919 městské zastupitelstvo a byla jmenována správní komise, která město spravovala až do jeho připojení k Ostravě. Šedesát sedm let trvající samostatnost skončila 1. ledna 1924, kdy byly Mariánské Hory připojeny zpět k Moravské Ostravě. Vznikla tzv. Velká Ostrava pod vedením starosty Jana Prokeše. Velkou událostí tehdejší doby byla návštěva prezidenta Masaryka na Dole Ignát.\n\nObvod byl během druhé světové války osvobozen Rudou armádou dne 30. dubna 1945.\n\nBrzy po roce 1750 vzniklo obecní pečetidlo, které plnilo funkci obecního znaku. Tvořilo ho rádlo a nad ním oko. Roku 1820 byl přidán srp a kosa s cepem. Od ledna 1902 začala obec užívat nový znak. Rozštěpený štít má v pravém modrém poli zlatě a červeně šachovanou moravskou orlici, v levém červeném poli, které je uprostřed prostoupeno stříbrným ležatým břevnem, stojí na zelené hoře vystupující ze spodní části vysoký zlatý kříž ovinutý stříbrnou lipovou ratolestí, která vyrůstá na jeho levé straně z hory. Nad tímto křížem je v levém horním rohu pěticípá zlatá hvězda. Celý štít je lemován zlatou arabeskou.\n\n\n"}
{"id": "112142", "url": "https://cs.wikipedia.org/wiki?curid=112142", "title": "Hulváky", "text": "Hulváky\n\nHulváky ( ) jsou část ostravského městského obvodu Mariánské Hory a Hulváky. Část je územně identická s katastrálním územím Zábřeh-Hulváky, které v minulosti tvořilo severní část katastrálního území Zábřeh nad Odrou.\n\nPrvní zmínka o této lokalitě je z roku 1547, kdy olomoucký biskup Jan XVI. Dubravius nechal v těchto místech vybudovat rybník. Ten se nacházel poblíž důležité silnice Krakov – Opava – Moravská Ostrava – Český Těšín. Právě dotyčná hluboká úvozová cesta se nazývala německy Hohlweg. Místní dialekt ji pozměnil na Hulwag a do češtiny tak přešlo slovo Hulváky. Podle druhé verze se toto místo jmenovalo Ulvágy a z něj pak vzniklo dnešní Hulváky. Osada, která zde od roku 1889 vznikala, však nejprve nesla název Prokopec, podle prvního osadníka Františka Prokopa. Dějiny Hulvák úzce souvisely s okolními obcemi: Novou Vsí, Vítkovicemi, Čertovou Lhotkou a zejména se Zábřehem nad Odrou, jehož místní část tvořily od roku 1850.\n\nVítkovické železárny začaly v roce 1889 pro své dělníky budovat jedno- a dvouposchoďové domy. Tato dělnická kolonie čítala v roce 1911 dvacet domů. Tou dobou žilo v Hulvákách 3 659 obyvatel.\n\nV roce 1896 byla zřízena dvoutřídní obecná škola, v roce 1903 pak škola měšťanská. Vítkovické železárny vybudovaly v roce 1912 soukromou německou školu, kterou však navštěvovaly také české děti. V roce 1926 se začalo vyučovat na nové měšťanské škole na Matrosovově ulici. V šedesátých letech ji navštěvovala spousta později výborných fotbalových hráčů, jako byl např. Bernady, Benefi či Vojáček. Roku 1982 sem byla přestěhována střední zahradnická škola ze Zábřehu.\n\nČeská knihovna byla otevřena v roce 1919. V tomtéž roce vznikl fotbalový klub Slovan Hulváky, který až do roku 1932, kdy získal vlastní hřiště, musel hrát na různých místech Ostravy. Fotbalisté byli velmi úspěšní, do začátku 2. světové války vyhráli čtyřikrát slezskou župu.\n\nV letech 1924–1926 zde bydlel pozdější prezident Klement Gottwald, který v Ostravě pracoval jako komunistický redaktor Dělnického deníku a Pravdy chudoby.\n\nVe 20. letech 20. století vznikl na území Nové Vsi areál, kterému se začalo říkat Ostravské Benátky. Venkovní restauraci u jezírek navštěvovali hlavně mladí lidé z okolí. Restaurace je již snesena a místo pustne.\n\nHulvácký kopec je vyvýšenina v katastru Zábřeh-Hulváky se sklonem 80 ‰ od novoveské křižovatky. Tvoří významný orientační bod v okolí. Jsou na něm umístěny zastávky ODIS (zastávka Dopravního podniku Ostrava \"Hulváky\" a zastávka Connex Morava \"Ostrava, Hulváky\"). Hulvácký kopec je také zmíněn v písni \"Revize jízdenek\" od Jaromíra Nohavici. Dle plánů Josefa Kotase zde měl po druhé světové válce vyrůst obří heliport.\n\nV roce 1928 byla dle projektu architekta Jaromíra Moučky zahájena stavba letního koupaliště v expresivním funkcionalistickém stylu. Jednalo se o jedno z prvních umělých koupališť v Československu s kapacitou téměř 3800 osob. Mezi významné novinky patřila např. filtrace vody nebo skokanské můstky. V létě 1930 bylo slavnostně otevřeno. Náklady na jeho vybudování dosáhly skoro tří miliónů korun. Vybaveno bylo kuželkami, saunou, vanovými lázněmi, občerstvením, nechyběly ani kadeřnické a kosmetické služby. V 90. letech 20. století koupaliště přestalo být využíváno a postupně zchátralo. V roce 2009 rozhodlo ostravské zastupitelstvo o jeho odkoupení a srovnání se zemí. Na jeho místě by měly vyrůst nové byty nebo domov důchodců. Z důvodu celosvětové finanční krize však zatím magistrát vyčkává, až se ceny nemovitostí opět stabilizují. Do té doby nehodlá s pozemkem nic podnikat.\n\nHulvácký les se nachází na Hulváckém kopci a rozkládá se na katastrech Mariánské Hory a Nová Ves. Je rozdělen na tři části ulicemi 28. října a Plzeňská. Smíšený les s převahou listnatých stromů byl přirozenou součástí městského opevnění Moravské Ostravy a významně přispíval k hospodaření města. V 19. století došlo ke značnému úbytku lesa v souvislosti s výstavbou Vítkovických železáren. V současnosti plní rekreační funkci pro obyvatele Ostravy. Les spravuje společnost Ostravské městské lesy a spadá pod revír Poruba.\n\nDne 30. dubna 1945 ráno se do Hulváckého lesa zřítilo sestřelené sovětské letadlo. Jeho velitel, poručík Nikolaj Krivov, byl těžce raněn a pomocí padáku se snesl na hulvácké hřiště. Poté se odplazil do besídky za místním hostincem, kde ho našla Marie Tkáčová a její syn Josef. Němci sice nalezli padák, ale kvůli náletům nebyli schopni pátrání dokončit. Kolem 16. hodiny se v lese objevili první sovětští vojáci, kteří zraněného letce převzali a převezli do nemocnice v Krakově. Zde se uzdravil a posléze své zachránce navštívil. Jeho kulometčík, 19letý Nikolaj Ovčininkov (v literatuře se uvádí také jako Ovčinikov), takové štěstí neměl a při havárii letounu zemřel. Na jeho počest byl nedaleko místa neštěstí odhalen na jaře 1946 pomník od akademického sochaře Karla Vávry. Pod pomníkem s číslem CZE-8119-07891 je uložena urna s pozůstatky letce.\n\nNa úpatí kopce, u trolejbusové smyčky (zastávka Hulváky), se nachází komunitní centrum na místě bývalé továrny Pyro Moravia. Centrum tvoří dvě části – denní stacionář a bydlení s podporou. Obytná část je složena ze tří apartmánových domů, v každém z nich je šest buněk s jedním lůžkem a jedna buňka se dvěma lůžky pro odlehčovací službu. Domy jsou napojeny na prostory stacionáře s rehabilitačními provozy, tělocvičnou a chráněnými dílnami pro třicet osob. U centra jsou rovněž vybudována parkovací místa pro klienty a jejich příbuzné. Zastávky trolejbusů a chodníky u centra jsou bezbarierové. Komunitní centrum nese jméno Duhový dům.\n\nOsada Bedřiška je nouzová obytná kolonie v Hulvákách. Je obydlena převážně Romy, které sem městský obvod cíleně sestěhoval.\n\n\n"}
{"id": "112145", "url": "https://cs.wikipedia.org/wiki?curid=112145", "title": "CDMA", "text": "CDMA\n\nZkratka CDMA může mít různé významy:\n\n"}
{"id": "112151", "url": "https://cs.wikipedia.org/wiki?curid=112151", "title": "David Čech", "text": "David Čech\n\nDavid Čech (* 12. října 1985, Opava) je český dálkový plavec, reprezentant vysokoškolského sportovního klubu Univerzita Brno.\n\nKanál La Manche přeplaval jako první Čech oběma směry nonstop plavbou, a to v čase 19 hodin a 54 minut.\nDavid Čech se přes kanál La Manche poprvé vydal v roce 2004. V té době osmnáctiletý Čech se tak stal nejmladším českým plavcem, který kanál La Manche zdolal. Časem 9 hodin a 45 minut také jako první Čech pokořil desetihodinovou hranici. Tento rekord v roce 2006 překonala dálková plavkyně Yvetta Hlaváčová. V srpnu 2006 se David Čech stal prvním českým plavcem, prvním suchozemcem a 16. plavcem na světě, kterému se podařilo kanál přeplavat v obou směrech nonstop (časem 19 hodin a 54 minut).\n\nV roce 2008 se stal prvním českým plavcem, prvním suchozemcem (člověkem z vnitrozemského státu) a pátým plavcem na světě, kterému se povedlo přeplavat Gibraltar tam a zpátky časem 8:49 hodin. V první cestě ze Španělska do Maroka zároveň vytvořil nový světový rekord na jednu cestu bez neoprenu, časem 2:38 hodin, a překonal tak o 13 minut dosavadní rekord.\n"}
{"id": "112163", "url": "https://cs.wikipedia.org/wiki?curid=112163", "title": "Radomír Malý", "text": "Radomír Malý\n\nRadomír Malý (* 4. června 1947 Kroměříž), je český historik, novinář, politik a vysokoškolský pedagog. Před rokem 1989 byl katolickým disidentem, psal též pod pseudonymem Karel Bor.\n\nRadomír Malý vystudoval Filozofickou fakultu dnešní Masarykovy univerzity. Poté pracoval jako historik v Uměleckohistorickém muzeu v Kroměříži, v roce 1972 byl z politických důvodů propuštěn a byl nucen pracovat mimo svůj obor. Aktivně se účastnil vydávání katolického samizdatu a stal se signatářem Charty 77.\n\nPo Sametové revoluci byl zástupcem šéfredaktora brněnské redakce deníku Lidová demokracie a mezi lety 1993 a 1994 šéfredaktorem konzervativního katolického týdeníku Světlo. V letech 1996 - 2010 vyučoval na Teologické fakultě Jihočeské univerzity v Českých Budějovicích. V roce 2004 neúspěšně kandidoval do Senátu za Národní sjednocení ve volebním obvodě Brno-venkov. Roku 1997 se stal zakládajícím členem české pobočky mezinárodní federace Una Voce.\n\nRadomír Malý je autorem řady článků a publikací, které se týkají především jeho pohledu na církevní dějiny. Své články též publikuje na webech Duše a Hvězdy a Institutu sv. Josefa a také v časopisech Te Deum, Řád a Immaculata. Svými názory je v rozporu s liberály a modernisty v rámci katolické církve v ČR, které většinou kritizuje z tradicionalistických pozic.\n\nRadomír Malý zdůrazňuje nutnost obrany tzv. tradičních katolických hodnot, staví se proti liberalizaci potratů a sexuální etiky. Snahy o legalizaci potratů a pornografie vnímá jako jeden z cílů svobodných zednářů, kteří podle něj usilují o to, rozvrátit \"dobrou křesťanskou rodinu\", kterou vnímá jako jeden z obranných valů katolicismu.\n\nVe svém článku \"Na programu je katolická kontrarevoluce\" formuluje myšlenku, že v krajním případě i „\"povstání nebo vojenský převrat na obranu tradiční rodiny a nenarozených dětí by tady nejenže nebyl něčím eticky vadným, ale naopak hrdinným projevem odporu proti nynější bezbožné revoluční totalitě a každý katolík, hodný toho jména, by měl morální povinnost něco takového podpořit.\"\"\n\nMalého esej \"Idea státu křesťanského\" (poprvé publikovánou v roce 1987 v exilových Rozmluvách) kritizoval v článku \"Kritické teze k „Ideji státu křesťanského”\" jiný katolický disident Václav Benda. Benda zpochybnil správnost některých Malým uváděných údajů a jejich interpretaci. Navíc Malého obvinil ze soustavného protiřečení si. Kritizoval ho také za to, že připouští šíření křesťanství násilím.\n\n\n"}
{"id": "112164", "url": "https://cs.wikipedia.org/wiki?curid=112164", "title": "Severní země", "text": "Severní země\n\nSeverní země () je souostroví na hranici Karského moře a moře Laptěvů na sever od poloostrova Tajmyr, od kterého ho odděluje Vilkického průliv (60 až 90 km široký). Jedná se o nejsevernější část Asie - Arktičeskij mys na ostrově Komsomolec 81°13' s.š. Administrativně náleží k Tajmyrskému autonomnímu okruhu Krasnojarského kraje v Rusku.\n\nSouostroví se skládá ze čtyř velkých (Říjnové revoluce, Bolševik, Komsomolec a Pioněr) a několika malých (Šmidta, Malý Tajmyr, Starokadomského, Krupskoj) ostrovů. Souostroví má celkovou rozlohu přibližně 37 000 km².\n\nBylo objeveno 3. září 1913 expedicí B. A. Vilkického jako úplně poslední pevnina na Zemi. Poprvé bylo pak podrobně prozkoumáno v letech 1930 až 1932 expedicí Arktického institutu (G. A. Ušakov, N. N. Urvancev).\n\nVilkickij nazval ostrovy „Tajvaj“ podle svých lodí \"Tajmyr\" a \"Vajgač\". V letech 1914 až 1926 neslo souostroví název \"Země Mikuláše II.\" (). V roce 2006 odhlasoval parlament Tajmyrského autonomního okruhu požadavek na návrat k původnímu jménu, ale ústřední orgány návrh zamítly.\n\nPobřeží je skalnaté a srázné. Místy vysoké 300 m i více. Je členité hlubokými fjordovými zálivy. Souostroví představuje část Tajmyrsko-severozemského vrásnění v oblasti. Najdeme tu pískovce, břidlice, slíny, vápence, dolomity, přeměněné a vyvřelé horniny (diabasy a žula). Ostrovy mají plochý povrch a jsou silně zaledněny plošnými ledovci s nejvyššími vrcholy 965 m a 935 m n. m. Led pokrývá 47 % území, nachází se zde největší ledovec v Rusku: Ledovec Akademie věd o rozloze 5 575 km². Průměrná roční teplota činí –14 °C s letními maximy okolo nuly a zimními minimy kolem –30 °C.\n\nSouostroví není trvale osídleno. Typickými živočišnými druhy jsou lumík velký a racek tříprstý, rostou zde převážně lišejníky. \n"}
{"id": "112165", "url": "https://cs.wikipedia.org/wiki?curid=112165", "title": "Chmelařství", "text": "Chmelařství\n\nChmelařství je obor zemědělství, který se zabývá pěstováním chmele.\n\nKultivace chmele je prvně zaznamenána roku 736 v regionu Hallertau v Bavorsku (a to je centrem chmelařství dodnes a chmel je znám jako Hallertauer, který tvoří téměř 30 % světové produkce). Pěstování chmele je v Čechách zaznamenáno již v 11. století. Koncem 19. století se chmelař František Schneider zasloužil o zákaz vývozu chmelových sazenic z Čech. Ve 20. století Doc. Dr. Ing. Karel Osvald významně přispěl ke šlechtění chmele. Roku 1952 byly k pěstování určeny klony č. 31, 72 a 114, které tak dominují dodnes. Roku 1959 byla vyrobena první česká chmelová česačka ČCH-1.\n\nTypickou a největší chmelařskou oblastí v České republice je Žatecko (zahrnuje okresy Louny, Rakovník, Kladno, Chomutov a už pěstitelsky neaktivní okresy Plzeň-sever a Rokycany), kde se nachází většina českých chmelnic. Další významnou oblastí v pěstování chmele je Úštěcko a na Moravě Haná, zejména okolí Tršic.\n\nV České republice se v roce 2007 sklidilo 5630,6 tuny chmele.\n\nV roce 2005 bylo v ČR vypěstováno 7831 tun chmele na téměř 5700 hektarech chmelnic (průměrná sklizeň 1,38 tuny z hektaru). Přitom ještě v roce 1930 skoro 15 tisíc tun na 15,5 tisících hektarech.\n\nCelosvětová produkce chmele v roce 2005 činila 102 tisíc tun, nejvíce se na ni podílí Německo, USA, Čína a Česko.\n\n"}
{"id": "112167", "url": "https://cs.wikipedia.org/wiki?curid=112167", "title": "Hrad Macumae", "text": "Hrad Macumae\n\nHrad Macumae (: 松前城; \"Macumae-džó\") je hrad ležící ve městě Macumae na ostrově Hokkaidó v Japonsku. Byl sídelním hradem klanu Macumae a je také zřejmě jediným hradem z období Edo na ostrově Hokkaidó.\n\nNejprve postavený v roce 1606. V roce 1637 podlehl požáru ,znovu byl přestavěn v roce 1639. \n\nSoučasný zámecký komplex, který pochází z roku 1854, byl postaven tak, aby odradil útoky cizích námořních sil. Pouze 30 metrů vysoká hlavní věž a brána přežila zničení po reformách Meiji, která začala v roce 1868. Hradní věž však shořela v roce 1949 a v roce 1960 byla postavena replika.\n\nVšechny zámecké objekty jsou dnes veřejným parkem.\n"}
{"id": "112168", "url": "https://cs.wikipedia.org/wiki?curid=112168", "title": "Pisoár", "text": "Pisoár\n\nPisoár (lidově nazývaný též mušle, močítko) je hygienické zařízení, určené k močení pro muže ve stoje. Oproti běžnému záchodu má několik výhod, mezi něž patří zejména to, že je menší a má mnohonásobně nižší spotřebu vody. Často do něj bývají vkládány tablety pro potlačení zápachu s desinfekčními účinky. Pisoár bývá umístěn zejména na veřejných toaletách, občas se vyskytuje i v privátních obydlích. \n\nSlovo pisoár sice pochází z francouzského \"pisser = močit\", které je však chápáno jako neslušné, někdy i sprosté. Slušně se močení řekne \"uriner\" a proto je lepší v cizích zemích používat slova jako \"urinoir\", \"Urinal\", nebo \"orinatoio\".\n\nObrácený pisoár také použil Marcel Duchamp v roce 1917 jako umělecké dílo nazvané Fontána (příp. Studánka). \n\n\nVětšina pisoárů má svůj splachovací systém, který odvádí moč z mísy a zabraňuje zápachu. Splachování probíhá zpravidla jedním z následujících způsobů:\n\nTento typ splachování je poněkud zastaralý, ale stále ještě je poměrně dost rozšířený. K jeho aktivaci je potřeba stisknout tlačítko, případně zatáhnout za splachovadlo po použití pisoáru. Od používání tohoto způsobu se v poslední době upouští zejména proto, že kontakt s tlačítkem/splachovadlem bezprostředně po použití pisoáru je nehygienický.\n\nOproti Velké Británii se v Česku tento systém prakticky nepoužívá, funguje na principu splachování v pravidelných časových intervalech a nebere v potaz, zda byl pisoár během intervalu použit, či nikoliv.\n\nFunguje zpravidla na principu infračerveného senzoru, který registruje osobu stojící u pisoáru zpravidla déle než 5 sekund, po jejím odchodu je spuštěn splachovací systém a pisoár je spláchnut.\n\nTento typ splachování funguje na principu teplotního čidla umístěného v těle pisoáru a splachuje při zvýšení teploty. Často bývá doplněn i časovým splachováním, takže se pisoár spláchne i např. po 3 hodinách bez použití.\n\nPisoáry bez splachovacího systému bývají zpravidla využívány v mobilních toaletách, ve kterých by bylo umístění zásobníku vody problematické.\n\nNejvětší výhodou tohoto typu pisoáru je jejich ekonomická nenáročnost z pohledu spotřeby vody a elektřiny, protože žádná voda není spotřebována a pisoár není připojen do elektrické sítě. Dalším velkým plusem je nulový zápach z pisoáru, jelikož bakterie se tvoří právě ve vodě. Moč je zcela sterilní, a tak se žádné bakterie nevytváří.\n\nPisoáry bývají používány zejména ve veřejných budovách, jako jsou např. továrny, nákupní centra, restaurační zařízení, letiště, nebo třeba kina. Zpravidla společně s obyčejnými záchody, a tak přispívají ke zvýšení kapacity. Někdy bývá jeden, nebo dva pisoáry, zpravidla na okraji řady, umístěn níže než ostatní — pro děti, nebo osoby na invalidních vozících.\n\nPravděpodobně nejslavnější pisoár najdeme v románu Gabriela Chevalliera \"Zvonokosy\" (Fr. \"Clochemerle\"), jehož zápletku tvoří stavba obecního pisoáru. V hovorové řeči se můžeme také setkat s termínem \"zvonokosy\" jako synonymem pro veřejný záchod.\n\nSkupina několika brněnských zoologů z recese pojala pisoáry jako skupinu měkkýšů a hovoří o nich jako o taxonu Univalvia. Pisoáry v ČR popsali jako jednotlivé rody a druhy a vytvořili určovací klíč (vydaný ve fiktivním časopise Folia Hajzlpapiriana), podle kterého lze většinu pisoárů určit do druhu . Díky tomu mohou všichni zoologové určovat pisoáry a posílat faunistická data o jejich výskytu, která jsou průběžně zpracovávána. Tato recese je mezi českými biology hojně rozšířena a výsledky „výzkumů“ jsou prezentovány například na konferenci Zoologické dny.\n\n"}
{"id": "112169", "url": "https://cs.wikipedia.org/wiki?curid=112169", "title": "Chmelnice", "text": "Chmelnice\n\nChmelnice je pole, na kterém se pěstuje chmel. Protože chmel je popínavá rostlina, je třeba mu poskytnout podporu pro jeho růst. Chmelnice jsou proto vybaveny charakteristickou soustavou vysokých konstrukcí, po kterých se rostliny pnou.\n\nKonstrukce chmelnice jsou obvykle zhotoveny z dřevěných sloupů o přibližné výšce 6 metrů umístěných v pravidelných odstupech. Jejich stabilita je zajištěna jednak zapuštěním do země, dále vodorovným provázáním a ukotvením pomocí silných lan a drátů. Ty současně slouží pro ukotvení tenčích svislých vodicích drátků, které jsou na ně umisťovány každoročně na jaře během operace zvané chmelové drátkování, na něj pak navazuje jarní zavádění jednotlivých chmelových rostlinek k příslušnému drátku (tzv. zavádění chmele); po vodících drátcích se pak pnou jednotlivé chmelové rostliny. Vodící drátky jsou pak strhávány společně při sklizni, jež probíhá tradičně koncem měsíce srpna a počátkem měsíce září. Životnost jedné podpůrné konstrukce činí přibližně 20 let, poté je nutno konstrukci postavit znova, jedná se o poměrně nákladnou záležitost, která podstatně zvyšuje náklady na pěstování chmele.\n\nTradičními chmelařskými oblastmi v Čechách je Žatecko a Úštěcko, na Moravě pak Tršicko. Nejvíce chmelnic na území někdejšího Československa bylo vztyčeno ve třicátých letech dvacátého století. Od roku 1993 rozloha chmelnic neustále klesá zejména vlivem podstatně nižší poptávky po českém chmelu v zahraničí. V tabulce za rok 2014 jsou sklizňové plochy chmelnic. ČÚZK uvádí větší rozlohu: 2000: 11 268 ha, 2012: 10 454 ha část z těchto chmenic jsou však zastaralé údaje v katastru. LPIS evidoval v roce 2008: 5 950 ha, v roce 2013: 5 023 ha chmelnic.\n\nV celosvětovém měřítku se nejvíce chmelnic nachází v Německu, následují USA, Čína a na čtvrtém místě Česko. V roce 2006 je celosvětová výměra chmelnic odhadována na 49 tisíc hektarů.\n\n"}
{"id": "112170", "url": "https://cs.wikipedia.org/wiki?curid=112170", "title": "Abbásovci", "text": "Abbásovci\n\nAbbásovci je jedna ze dvou největších sunnitských dynastií muslimského impéria, vládnoucí arabskému chalífátu v letech 750 až 1258. Funkci duchovní hlavy islámu pak vykonávala ještě v letech 1261 až 1517 v Egyptě pod vládou mamlúků. Svůj původ odvozovala tato dynastie od al-Abbáse, strýce proroka Mohameda.\n\nJako chalífové neboli následníci Mohameda ve vládě nad muslimským světem rozvinuli Abbásovci myšlenku, že úřad chalífy může zastávat jen příslušník prorokova rodu. Chalífa al-Mansúr zřídil nové hlavní město země v Bagdádu, který se pod vládou Harúna ar-Rašída stal centrem kultury a prosperity. Abbásovci využili služeb extremistické skupiny Hašimija k vyhrocení kmenových, sektářských a etnických sporů a svrhli dynastii Umajjovců, jež během své vlády připojila k muslimské říši severovýchodní Afriku, Španělsko, západní Indii a části střední Asie. Od roku 850 byla ústřední moc Abbásovců oslabována konflikty s místními dynastiemi.\n\nV roce 1055 turecké kmeny Seldžuků dobyly Bagdád a ovládly tak celý chalífát. Abbásovci si přesto podrželi úřad chalífy jako duchovní hlavy islámu a oficiální hlavy říše. Světskou moc Abbásovců obnovil až chalífa an-Násir v době, kdy se seldžucká říše postupně rozpadala. Bylo to však na poměrně krátký čas, protože 10. února 1258 dobyla Bagdád mongolská vojska a chalífát jako státní útvar definitivně zanikl. Přeživší členové dynastie unikli do Egypta, kde pak vykonávali funkci duchovní hlavy islámu pod vládou mamlúckých sultánů až do roku 1517, kdy osmanský sultán Selim I. dobyl Egypt a vystřídal ve funkci abbásovce al-Mutavakila III.\n\n\n\n"}
{"id": "112175", "url": "https://cs.wikipedia.org/wiki?curid=112175", "title": "Kraftwerk", "text": "Kraftwerk\n\nKraftwerk (v překladu \"elektrárna\") je německá hudební skupina, která významně přispěla k vývoji elektronické hudby. Byla založená v německém Düsseldorfu roku 1969 dvojicí Florian Schneider a Ralf Hütter, ale známější se stala až jako čtveřice spolu s Wolfgangem Flürem a Karlem Bartosem. Současné (2012) složení kapely je následující: Ralf Hütter, Fritz Hilpert, Henning Schmitz a Falk Grieffenhagen. Florian Schneider, jeden ze zakladatelů, skupinu opustil v listopadu 2008.\n\nV druhé polovině 60. let se na düsseldorfské konzervatoři potkávají Ralf Hütter a Florian Schneider coby studenti. Jak sám Hütter v jednom z pozdějších interview uvádí, oba byli považováni tak trochu za outsidery, a proto si začali říkat Mister Kling a Mister Klang. Oba projevovali zájem o avantgardní umění a hlavně hudbu, a tak spolu s dalšími třemi hudebníky zakládají svou první skupinu Organisation. Dlouho marně hledají hudebního vydavatele, nakonec se jim však podaří sepsat smlouvu s britskou společností RCA a roku 1969 vydávají své první a zároveň poslední album Tone Float. Poté se skupina rozpadá a na přelomu let 1969/1970 Hütter se Schneiderem zakládají svou skupinu Kraftwerk.\n\nSpolu s Hütterem a Schneiderem ve skupině spolupracují kytarista Klaus Dinger a Andreas Hohmann coby hráč na perkuse. V roce 1970 si Hütter se Schneiderem zakládají a vybavují své Kling Klang Studio v Düsseldorfu. Jejich první eponymní album Kraftwerk vychází roku 1970 a pilotní skladba Ruckzuck se stává oficiální znělkou televizního magazínu ZDF \"Kennzeichen D\". Jedno z prvních vystoupení měli v Kolíně nad Rýnem 12. června 1971. V roce 1971 skupinu opustí Dinger, Hohmann a dokonce i Ralf Hütter a na jejich místo přichází kytarista Michael Rother a basista Eberhardt Krannemann. Skupinu tedy tvoří trojice Schneider-Rother-Krannemann. V roce 1972 se opět vrací Hütter a skupina vydává album Kraftwerk 2. V této době prodávají svou novou skladbu Autobahn firmě Phonogram za úsměvných 2000 amerických dolarů s pocitem výhodného obchodu. Ke skupině se na krátký čas připojuje Klaus Roeder, hráč na violu a kytaru. V roce 1973 vychází ještě album Ralf und Florian.\n\nPoté skupina vydala první úspěšnou desku Autobahn, která vychází v listopadu 1974. Deska je charakteristická velmi futuristickým zvukem a v době svého vzniku znamenala velký průlom v hudební tvorbě. V titulní skladbě Autobahn (\"Dálnice\") se ozývají zvuky klapnutí dveří od auta, startování motoru a kolemjedoucích aut, které Ralf Hütter nahrával na magnetofon při jízdě po dálnici ve svém Volkswagenu Brouk. Skladba je typická vzletnými a roztažnými tóny, čímž je hudebními odborníky považována za předchůdkyni hudebního stylu trance. V průběhu koncertní tour k tomuto albu se ke kapele připojili Wolfgang Flür a Karl Bartos, kteří ve skupině setrvali v letech, kdy zaznamenávala svůj největší úspěch. V květnu roku 1975 obsadila skladba Autobahn 4. místo v britské a 5. místo v americké hitparádě.\n\nDalší větší úspěch skupiny přišel roku 1975, kdy vydala album Radio-Aktivität (anglicky Radioactivity), které kromě tématu využití radioaktivní energie vzdává hold objevení a využití rádiových vln. Singl Radio-Aktivität se stal následujícího roku ve Francii letním hitem, přičemž jeho prodejnost se dotkne magické sedmimístné cifry.\n\nRok poté Kraftwerk přišli s albem Trans Europa Express (anglicky Trans-Europe Express) obsahující stejnojmenný hit, který se po dlouhou dobu držel v žebříčcích hitparád. Byl k ní natočen i videoklip, ve kterém se skupina nechala zcela zjevně inspirovat filmem Metropolis Fritze Langa z 20. let. Z tohoto alba rovněž pochází hit Schaufensterpuppen (anglicky Showroom Dummies), kde se Kraftwerk poprvé transformují do podoby neživých figurín.\n\nRoku 1978 Kraftwerk – pobídnuti úspěchem předešlého alba – vydali další studiovou nahrávku Die Mensch Maschine (anglicky The Man-Machine), která obsahuje hity jako Die Roboter (The Robots), Neonlichts (Neon Lights) nebo ještě známější Das Model (The Model), která o tři roky později zdolává nejvyšší příčku hitparády. Německá rocková skupina Rammstein vydala v roce 1997 cover verzi skladby Das Modell. Album The Man-Machine spolu s albem Computer World představuje naprostý vrchol tvorby skupiny.\n\nDalší album vyšlo až roku 1981. Neslo název Computerwelt (anglicky Computer World). Pilotní singl tohoto alba Taschenrechner (Pocket Calculator) byl kromě anglické a německé verze vydán také ve verzi francouzské (Mini Calculateur) a japonské (Dentaku), kterou skupina často zařazuje na svých vystoupeních za verzi anglickou. Na koncertech v Itálii Kraftwerk hrají italskou verzi Mini Calcolatore (někdy nazývaná \"Picollo Calcolatore\"), v Polsku polskou Mini Kalkulator a v rusku verzi ruskou. Dalšími klasikami se staly skladby Heimcomputer (Home Computer) či stejnojmenná Computer World, která v roce 1982 vyšla ve zremixovaných tanečních verzích jako singl. Nahrávka rovněž obsahuje singl Computerliebe (Computer Love), jejíž melodii použila skupina Coldplay do své skladby Talk. Jako B-strana k singlu Computer Love vyšla starší skladba The Model, která obsadila první příčku v britské hitparádě. Stala se tak jediným singlem Kraftwerk, která zabodovala na prvním místě.\n\nPo vydání alba Computer World následovala světová koncertní tour, v rámci které Kraftwerk procestovali celou Evropu (včetně zemí východního bloku Maďarska a Polska), USA, Japonsko a Austrálii. Tour byla pojata velmi propracovaně co se techniky týče. Na pódiu za hudebníky byly promítány videoklipy k jednotlivým skladbám (podobně jako je tomu dnes); Kraftwerk navíc používali malá zvuková zařízení, která posílali lidem v hledišti a ti na ně mohli hrát (jako je tomu v oficiálním videoklipu ke skladbě Pocket Calculator). Computer World Tour byla první koncertní tour od roku 1976 a poslední do roku 1990.\n\nV roce 1983 sice skupina připravovala album Techno Pop, avšak frontman kapely Ralf Hütter – nadšený cyklista – měl těžkou nehodu na kole a zůstal dlouhou dobu v kómatu. Skupina měla hotovo velmi málo materiálu, a tak nakonec z připravovaného alba vyšel jen jeden singl pro nadcházející závod Tour de France a rok poté remixy této skladby na samostatném singlu. Jiné prameny však uváděly, že album Techno Pop naopak bylo vydáno, ale pouze v omezené sérii, která byla jen jako promo materiál nabídnuta několika rádiovým stanicím. Faktem však je, že existují demo nahrávky skladeb Techno Pop, Sex Object a The Telephone Call, které se až na posledně zmíněnou objevily na několika neoficiálních kompilacích. Dalším důvodem zpoždění byla změna analogového záznamu na digitální. Proto album vyšlo až roku 1986 pod názvem Electric Cafe. Obsahovalo např. skladbu Music Non Stop, která se stala zakončovací skladbou na koncertech, při níž jednotliví hudebníci odcházeli po svých sólech. Druhým singlem z alba Electric Cafe byl Der Telefon Anruf (The Telephone Call), v němž zpívá hlavní vokály Karl Bartos. Oba singly se umístily na prvním místě v taneční hitparádě v USA. Deska Electric Cafe byla na dlouhou dobu posledním materiálem, který skupina vydala.\n\nV roce 1987 opouští skupinu Wolfgang Flür a v roce 1990 Karl Bartos. Bartos své rozhodnutí zdůvodnil tím, že mu vadilo \"šnečí tempo, s kterým Ralf a Florian připravovali alba a také to, že se dennodenně oddávali na dlouhé hodiny své cyklistické vášni, aniž by skládali hudbu\". Bartos měl de facto pravdu – příprava tehdy posledního alba Electric Café zabrala skupině pět let, přičemž časová perioda mezi následujícími alby se ještě prodlužovala.\n\nPo odchodu Flüra a Bartose do skupiny přišel Fritz Hilpert. V roce 1991 Hütter, Schneider a Hilpert remixují a modernizují staré singly skupiny, které pak vychází na albu The Mix. Jde tedy o jakési vylepšené výběrové album. V této době se na krátkou dobu ve skupině objeví Portugalec Fernando Abrantes. Během tour k The Mix se však Abrantes s Kraftwerk rozloučí. Důvodem byla zřejmě vzdálenost mezi jím a zbytkem skupiny, tudíž špatná možnost spolupráce. Další důvod mohl být, že Abrantes zcela nezapadal do „robotické“ image skupiny, na koncertech mával lidem a tak podobně. Abrantese můžeme coby robota spatřit ve videoklipu k zremixovanému singlu The Robots z roku 1991. Po něm přichází do kapely Henning Schmitz, s nímž kapela také 30. listopadu 1991 odehrála úspěšný koncert v pražském Paláci kultury a tímto koncertem uzavřeli turné po Evropě k albu The Mix, které zahrnovalo přes 30 zastavení.\n\nKraftwerk pokračovali v koncertování v menší míře i v letech 1992 a 1993, kdy navštívili Velkou Británii, Benelux, Německo a Rakousko.\n\nPo celá devadesátá léta skupina žádný nový hudební materiál nevydala. Důvodem bylo, že Kraftwerk rozsáhle technicky modernizovali své Kling Klang Studio v Düsseldorfu.\n\nV roce 1996 skupina zprovozňuje své internetové stránky www.kraftwerk.com, ale až roku 1998 se zde objevují strohé informace o aktuální tour apod.\n\nDalší aktivita ve skupině se začíná objevovat až roce 1997, kdy vystupují na festivalu Tribal Gathering. Zajímavostí je, že zde Kraftwerk odehráli novou neznámou skladbu a text skladby Computer World byl mírně pozměněn. Kraftwerk poté odehráli dva další koncerty (16. října v rakouském Linci a 18. října v Karlsruhe), kde krom nové skladby zahráli ještě dvě další nové skladby. Tři nové skladby z připravovaného alba skupiny Kraftwerk byly předány za přísného utajení pobočce nahrávací společnosti EMI v Londýně. O přísném utajení svědčí fakt, že v EMI mohli skladby slyšet pouze dva pracovníci. Na začátku roku 1998 Ralf Hütter potvrdil, že v druhé půli roku vyjde nové album a na internetových stránkách firmy Doepfer se na jeden den objevila informace, že Kraftwerk zahájí novou tour. Za čtyřiadvacet hodin však informace zmizela a vedení firmy Doepfer situaci vysvětlilo tím, že si skupina po jednom dni své rozhodnutí rozmyslela. Připravované album z roku 1998 tedy nikdy nespatřilo světlo světa, známé jsou pouze ony tři naživo zahrané skladby.\n\n20. dubna 1998 vychází pod patronací společnosti Concert Classics album, které zachycuje živé vystoupení skupiny Kraftwerk z roku 1975. Jak Ralf Hütter uvedl, jednalo se o oficiální materiál. Faktem však je, že tracklist alba obsahuje chyby, stejně jako grafické řešení alba, které působí poněkud levně.\n\nV červnu 1998 se Kraftwerk vydali na turné po Japonsku, Spojených státech a dvěma zastávkami poctili i Španělsko a Dánsko. V říjnu turné ukončili v jižní Americe. Červencový washingtonský koncert však byli nuceni zrušit kvůli špatnému počasí, neboť hrozilo, že pódium zasáhnou blesky.\n\nRoku 1999 Kraftwerk vydávají třicetisekundový jingle k nadcházející výstavě Expo 2000. Jedná se o slova \"Expo dva tisíce\", která jsou pronesena hlasem zdeformovaným přes vocoder v anglickém, německém, francouzském, španělském, ruském a japonském jazyce. Tato událost však vzbudila velký rozruch, neboť skupina za tento půlminutový počin dostala 400 000 DM. Na podzim tedy skupina vydává plnohodnotný singl Expo 2000. Rok nato vychází singl s remixy titulní skladby.\n\nV roce 2001 skupina ohlásila, že hodlá vydat nové studiové album ke stému výročí prvního ročníku cyjklistického závodu Tour de France, které se uskuteční v roce 2003. Na podzim 2002 Kraftwerk vyrazili na miniturné, které zahrnovalo několik zastávek v západní Evropě a v Japonsku. Na počátku roku 2003 pak pokračovali v koncertování v Austrálii.\n\nV roce 2003 skupina zaznamenala poměrně velký úspěch s novým albem Tour de France Soundtracks, se kterým obsadila první příčku v německé hitparádě. Tomuto albu předcházel singl Elektrokardiogramm vydaný však pouze v promo-verzi. Kraftwerk dokázali, že i 17 let od vydání posledního alba mají světu co říct. Tato deska samozřejmě nedosahuje takového futuristického vizionářství jako desky z konce 70. let, ale i tak představuje důležitý článek v hudební historii, neboť využívá rozvláčných kovových tónů a také ústřední téma nejslavnějšího cyklistického závodu a věcí s tím spojených (životospráva sportovců, sportovní soustředění a využití moderních materiálů a technik v oblasti cyklistiky) působí originálně a neotřele. Záhy vychází i stejnojmenný singl Tour de France 2003, ke kterému byl připraven videoklip. Následujícího roku 2004 vychází další singl Aerodynamik, se kterým skupina udělala strhující vystoupení na předávání cen MTV v roce 2003.\nRok 2004 byl ve znamení světové tour, kdy Kraftwerk uskutečnili téměř 70 vystoupení. Kromě celé Evropy koncertovali také v severní a jižní Americe a v Japonsku. 22. května 2004 poctili svou návštěvou i Prahu. Kraftwerk téhož roku také poprvé vydali svou remasterovanou edici The Catalogue, ale v nákladu pouhých 1000 ks určených k propagaci, nikoli k prodeji.\n\nV roce 2005 Kraftwerk vydávají dvoudiskové album nesoucí název Minimum-Maximum, záznam z různých koncertů, které proběhly po celém světě v letech 2004-2005. Dostupný je na dvou discích CD, případně i s obrazovým záznamem na dvou DVD nebo SACD.\n\nKapela pokračovala v turné i v roce 2006, kdy do svého setlistu zařadila i skladby Showroom Dummies a Computerlove. Skupina vystoupila na několika festivalech, mimo jiné i na festivalu Summer of Love v Pardubicích. V tomto roce to bylo zároveň naposled, kdy byl v koncertní sestavě zařazen Florian Schneider.\n\nProzatím poslední singl z alba Tour de France vyšel 17. září 2007 a obsahuje dva remixy skladeb Aerodynamik / La Forme, které zremixovala skupina Hot Chip. V srpnu 2007 si skupina zakládá svůj profil na serveru Myspace.\n\nRoku 2008 se Kraftwerk opět vydali na turné. V dubnu započali v USA, kde odehráli 4 koncerty. V koncertní sestavě však chyběl Florian Schneider, jeden ze zakladatelů skupiny. Jeho místo zaujal Stefan Pfaffe, technický spolupracovník, který již dříve zajišťoval technickou podporu pro videoprojekci na koncertech Kraftwerk. Z interview, který v září 2008 pro stránky NZherald.co.uk uskutečnil frontman Ralf Hütter, vyplynulo, že Florian Schneider momentálně spolupracuje na jiných projektech. Jako důvod jeho absence rovněž uvedl, že Schneider nesnáší přesuny mezi jednotlivými vystoupeními. V listopadu 2008 však Florian Schneider opustil skupinu natrvalo.\n\nV září Kraftwerk pokračovali několika zastávkami po Evropě, v listopadu v rámci festivalu Global Gathering uskutečnili pět vystoupení v Austrálii a Novém Zélandu a tour ukončili na počátku prosince dvěma koncerty v jihovýchodní Asii. Těsně před koncertem v Melbourne frontman skupiny Ralf Hütter vystoupil na pódium a prohlásil, že jeden z členů skupiny, Fritz Hilpert, prodělal selhání srdce. Hilpert byl převezen do nemocnice, ale brzy se zotavil a již druhý den Kraftwerk odehráli další z koncertů v normální sestavě.\n\nKraftwerk pokračovali ve větší míře v koncertování i v roce 2009. Tour započala v březnu v jižní Americe, kde byli Kraftwerk předskokany skupině Radiohead. Další část turné proběhla v Evropě v dubnu až září několika koncerty a mnoha festivalovými vystoupeními.\n\nČásti koncertů v německém Wolfsburgu, v britském Manchesteru a v dánském Randers se odehrály za použití 3D videoprojekcí, přičemž divákům byly rozdány speciální 3D brýle vyrobené pro tuto příležitost.\n\nRemasterovaná edice alb skupiny nazvaná Der Katalog (anglická verze \"The Catalogue\") byla vydána 16. listopadu 2009. Předcházelo mu však vydání jednotlivých remasterovaných alb (Autobahn, Radioactivity, Trans-Europe Express, The Man Machine, Computer World, Electric Cafe – vydané pod název „Techno Pop“ a Tour de France), které byly vydány již na začátku října. Katalog byl vydán v následujících formátech: 8× samostatné CD, Box set 8 CD, 8× vinyl LP, digitální download. The Catalogue byl vydán již roku 2004, ale jen v promo verzi v nákladu 1000 kopií. První tři nekomerční alba z let 1971 až 1973 (Kraftwerk, Kraftwerk 2 a Ralf und Florian) by měly být vydány později v jiné remasterované řadě.\n\nRalf Hütter v rozhovorech poskytnutých během turné 2009 pro média několikrát uvedl, že skupina již brzy vydá nové album. Album by podle Hütterových slov mělo být dokončeno v zimě 2009/2010. Tuto skutečnost znovu Hütter potvrdil v říjnu 2009 v rozhovoru pro portál BillBoard.com, kdy však dodal, že příprava alba je stále ve velmi rané fázi. Album však doposud (2017) nebylo vydáno.\n\nV březnu 2011 skupina ve spolupráci s americkým zvukovým technikem Normanem Fairbanksem vydala aplikaci Kling Klang Machine No1 určenou pro iPady, iPody a iPhone, která na základě časových pásem a aktuálního času generuje hudbu. Aplikace se dočkala aktualizace v dubnu 2012, kdy byla vylepšena o generátor bicích, avšak od té doby již k žádnému vylepšení nedošlo.\n\nOd podzimu 2011 Kraftwerk začali ve velké míře koncertovat. V říjnu a listopadu 2011 proběhla v Mnichově výstava \"3D-Video-Installation\", kde byly prezentovány 3D video animace, které Kraftwerk používají na svých koncertech. K příležitosti mnichovské výstavy byla vydána i kniha s názvem \"\" s použitím 3D grafiky.\n\nVe dnech 10. až 17. dubna 2012 skupina poprvé představila nový typ koncertních vystoupení: zahrála osm 3D koncertů v New Yorku v Muzeu moderního umění (MoMA). Na každém z koncertů Kraftwerk zahráli všechny skladby z alba, kterému byl daný koncert věnován. Současně s koncerty až do 14. května rovněž v galerii \"MoMA PS1\" probíhala výstava \"Retrospective 1 2 3 4 5 6 7 8\" mapující dosavadních 40 let tvorby skupiny. Podobné \"retrospektivní\" koncerty proběhly roku 2013 také v Düsseldorfu (kde poprvé představili také 3D zvuk; Stefana Pfaffe nahradil Falk Grieffenhagen, technik zajišťující vizuální projekce na koncertech), ve známé londýnské \"Tate Modern\", v Tokyo a v \"Opera House\" v Sydney. V roce 2014 se retrospektiv dočkaly Los Angeles, Vídeň a Paříž, roku 2015 pouze evropská města Berlín, Amsterdam a Kodaň, v následujícím roce 2016 pak Oslo a španělské Bilbao (známé \"Museo Guggenheim\") a letos (2017) belgické Antverpy.\n\nV neděli 26. ledna 2014 si Ralf Hütter převzal ocenění Grammy za celoživotní práci skupiny Kraftwerk (spolu např. s Beatles). Následujícího roku album \"Autobahn\" z roku 1974 vstoupilo do Síně slávy Grammy.\n\nV roce 2014 Kraftwerk koncertovali poprvé taky na Slovensku v rámci \"Bažant Pohoda Festivalu\" v Trenčíně) a v prosinci 2015 vystoupili po dlouhých 11 letech opět v Praze, ve \"Foru Karlín\".\n\nV květnu 2017 vyjde záznam koncertů Kraftwerk z let 2012-2016 pod názvem The Catalogue 3-D (v německé verzi \"Der Katalog 3-D\") v několika formátech (BluRay, AUDIO-DVD, CD, LP vinyl, download).\n\nSoučasná sestava\n\nBývalí hlavní členové\n\nExterní pracovník\n\nBývalí vedlejší členové\n\n\nVysvětlivky:\n\"-\" = Neumístil se v žebříčku\n\"N/A\" = v oné konkrétní zemi nevydáno\n\"1\" = první místo v žebříčku zobrazeno tučně.\n\nV roce 2011 byla vydána první oficiální kniha Kraftwerk. Již v roce 2005 skupina vydala 88-stránkovou knihu s informacemi o turné 2002 až 2005, avšak ta byla součástí luxusní edice alba Minimum-Maximum nazvané \"\"Notebook\"\".\n\n\nNěkteré z videoklipů je možno zhlédnout na oficiálních stránkách skupiny. Kraftwerk nikdy své videoklipy nevydali oficiální cestou, a proto se záznamy šíří většinou nelegálně v obvykle ne moc uspokojující kvalitě.\n\n\n"}
{"id": "112178", "url": "https://cs.wikipedia.org/wiki?curid=112178", "title": "Kabinová lanová dráha na Ještěd", "text": "Kabinová lanová dráha na Ještěd\n\nLanová dráha Horní Hanychov – Ještěd je oběžná (kyvadlová) dvoukabinová visutá lanová dráha. Je v provozu od roku 1933, od roku 1975 v rekonstruované podobě. V současnosti jde o jedinou a poslední lanovku provozovanou Českými drahami, v jejich jízdním řádu je nyní vedena jako trať č. 900 (dříve 902, předtím 075). Slouží jak k dopravě turistů, tak i k zásobování horského hotelu Ještěd.\n\n\nV roce 1924 předložil Německý horský spolek pro Ještědské a Jizerské hory, vlastník tehdejšího hotelu na vrcholu, záměr vybudování lanovky, který zpracoval Ing. Roman Wienberger, zástupce firmy \"Adolf Bleichert a spol.\" z Lipska. Od tohoto návrhu bylo upuštěno a celou akcí byly pověřeny Československé státní dráhy.\n\nVe třicátých letech Československé státní dráhy získaly pozemky pod tratí a v místech budoucích stanic a zadaly stavbu chrudimské firmě \"František Wiesner\" (po znárodnění \"Transporta\"). Ta zahájila stavbu 15. června 1932 a již 27. června 1933 byla lanovka zprovozněna. Po lanovce na Černou horu, která dnes již v původní podobě a v původním místě neexistuje, byla tato lanovka historicky druhou českou visutou lanovkou. 1. června 1943 převzala lanovku od železničního dopravce správa liberecké pouliční dráhy, v roce 1945 byla převedena pod Československé státní dráhy. V letech 1953 a 1962 byla vyměněna nosná lana.\n\nKabinu původní lanovky z roku 1933 získalo v roce 2012 Severočeské muzeum v Liberci, po vyřazení byla využívána postupně jako bufet, stavební buňka, kůlna a včelín. Muzeum plánuje její renovaci podle dochovaných plánů.\n\n\nV roce 1971 již byla původní technologie opotřebovaná a bylo rozhodnuto o celkové přestavbě lanovky. Přestavba, která byla opět zadána firmě \"Transporta\", proběhla v letech 1971–1975 a během ní byla lanovka prodloužena na šikmou délku 1188 metrů s převýšením 402 metrů. Lanovka v nové podobě byla otevřena 31. prosince 1975. Dvojice podpěr byla nahrazena podpěrou jedinou o výšce 30 metrů, byla zdvojnásobena rychlost i výkon hlavního pohonu. V letech 1983 a 1985 byla vyměněna nosná lana. Od roku 1993 dráhu vlastní a provozují České dráhy. Jako jediná lanovka ČD nebyla privatizována nebo předána obci.\n\nRočně lanovka přepraví průměrně kolem 250 tisíc cestujících. Jednoduché plné jízdné pro jednu osobu směrem nahoru bylo v roce 2016 99 Kč, zpáteční 149 Kč. U dolní stanice lanové dráhy je k dispozici parkoviště pro osobní automobily a autobusy.\n\nZa celou dobu provozu lanovky nedošlo podle webu Českých drah k žádné větší závadě ani k ohrožení cestujících.\n\n\n\nDolní stanice lanové dráhy se nachází asi 10 minut pěší chůze od konečné tramvajové linky číslo 3 v Horním Hanychově. V době přípravy zdvojkolejnění a modernizace trati Viadukt – Horní Hanychov bylo zvažováno i prodloužení až k dolní stanici lanovky, ale nakonec byla trať obnovena jen v původní trase.\n\nO něco blíže dolní stanici se nachází zastávka regionálních autobusů \"Liberec,Horní Hanychov,u lanovky\". Zastavují zde linky 540320 Liberec – Osečná – Stráž pod Ralskem a 540340 Liberec – Hodky – Český Dub, dopravce ČSAD Liberec a.s.\n\nSilniční spojení k dolní stanici lanovky vede od silnice I/35 (křižovatka u Viaduktu) ulicemi Švermova, Uralská, Kubelíkova a Ještědská. Nejbližší železniční stanicí je nádraží Liberec-Horní Růžodol na trati z Liberce do České Lípy.\n\n\n"}
{"id": "112181", "url": "https://cs.wikipedia.org/wiki?curid=112181", "title": "Kniha stínů", "text": "Kniha stínů\n\nKniha Stínů (\"anglicky „Book of Shadows“\") slouží u vyznavačů wiccy k zapisování rituálů, zaříkání, fází měsíce, informací o sabatech, popisu oltáře, citátů, kouzel, i zážitků. První známou Knihu stínů napsal již zakladatel wiccy Gerald Gardner a její první verze nesla titul \"Ye Bok of ye Art Magikal\". Později ji přejmenoval na Knihu stínů. Tento název je prý převzat ze stejnojmenného článku Mir Bashira, který pojednává o sanskrtském manuálu pro věštění ze stínů osob.\n\nNa první stránce bývají informace o vlastníkovi a na druhé wiccanské rede nebo úvodní požehnání. Kniha stínů je považována za soukromou věc, i když není přísně vzato rituální pomůckou, málokdy se půjčuje nebo nechává opisovat.\n\nČlenové covenů si vedou Knihu stínů podle zvyklostí tradice a do ní opisovat určené texty (cvičení apod.), obsah se často vůbec nesmí sdílet s nečleny covenu. Také se lze setkat s covenovou Knihou stínů, která má zhruba funkci misálu v katolické církvi. Obsahuje všechny rituály a zápisy o členech (iniciace a pod.). Každá tradice má svou mírně nebo zcela odlišnou. V tomto smyslu jde tedy o zapsanou praxi covenu.\n\nV eklektickém proudu wiccy se Kniha stínů začíná vyskytovat i v elektronické podobě jako „\"Disk stínů\"“ nebo „\"Soubor stínů\"“ (Disk of Shadows).\n\nPod názvem Kniha stínů vyšla také řada tištěných knih, věnovaných čarodějnictví. \n\nKniha stínů je nejznámější ze seriálu Čarodějky, která byla největší dědictví sester Halliwellových. Jsou v ní zapsáni démoni, lektvary, magické bytosti, kouzla apod. Kniha stínů se umí chránit před zlem. \n\n"}
{"id": "112186", "url": "https://cs.wikipedia.org/wiki?curid=112186", "title": "Svatý Lukáš", "text": "Svatý Lukáš\n\nSvatý Lukáš je evangelista, kterému je připisováno Evangelium podle Lukáše (třetí kniha Nového zákona) a Skutky apoštolů (pátá kniha Nového zákona). Kromě toho je mu přisuzováno autorství několika obrazů Panny Marie, i když všechny dochované portréty pocházejí z pozdějších dob, po jeho smrti.\n\nNarodil se na počátku letopočtu v syrské Antiochii. Původním povoláním byl lékařem a podle tradice také malířem. Podle svých slov se s Ježíšem nikdy nesetkal. Až později jej oslovilo Kristovo učení a humanismus křesťanství. Z vědeckých poznatků vyplývá, že byl robustní postavy, vysoký 163 až 165 cm a měl krevní skupinu 0. Okolo roku 50 se připojil k apoštolu Pavlovi, kterého 17 let doprovázel. Pavel se o něm krátce zmiňuje ve 2. listu Timotejovi: \"\"Jediný Lukáš je se mnou.\"\" (2.Tim 4, 11). Po smrti apoštola Pavla působil jako zvěstovatel víry zejména v achajské Bojótii. Zemřel stářím ve věku 84 let a byl pohřben v Thébách.\nHrob apoštola Lukáše je v Tureckém Efezu (je mimo vlastní archeologickou lokalitu antického města), při silnici směrem od Seldžuku na Slavičí hory.\n\nLukáš je křesťanským patronem lékařů a umělců (především malířů – malířský cech se označoval jako \"cech sv. Lukáše\"), dále také historiků, notářů, knihařů, méně často řezníků atd., ochránce před neštěstím a dobytka před morem. Je patronem měst Bologna a Padova. Mezi jeho atributy patří okřídlený býk, pero a kniha nebo svitek. Bývá zobrazován jako malíř obrazu Panny Marie. Významnou část jeho ostatků – celou dobře zachovalou lebku – přivezl roku 1354 na Pražský hrad císař Karel IV. a daroval je do Svatovítského pokladu v Praze. Původně byla lebka uložena ve stříbrném zlaceném poprsí světce. Zbytek ostatků bez lebky je v italské Padově, v alabastrovém sarkofágu v kostele svaté Justiny.\n\nJeho svátek je slaven 18. října.\n"}
{"id": "112191", "url": "https://cs.wikipedia.org/wiki?curid=112191", "title": "Most Hirado", "text": "Most Hirado\n\nMost Hirado (: 平戸大橋; \"Hirado Ó-haši\") je visutý most v prefektuře Nagasaki v Japonsku. Spojuje ostrovy Hirado, na kterém leží město Hirado a Kjúšú. Dokončen byl v roce 1977. Rozpětí pilířů činí 465,5 metrů a celková délka je 665 m.\n\n"}
{"id": "112194", "url": "https://cs.wikipedia.org/wiki?curid=112194", "title": "Messerschmitt Me 163", "text": "Messerschmitt Me 163\n\nMesserschmitt Me 163 Komet bylo německé stíhací letadlo používané během druhé světové války a prvním operačně nasazeným bezocasým letounem poháněným raketovým motorem. Jednalo se o jednu z nejpozoruhodnějších leteckých konstrukcí druhé světové války.\n\nTovárna Walter Werke KG, kterou vedl kielský chemik Ing. Helmuth Walter, vyvíjela od roku 1936 nový raketový motor R I-203 o tahu 4 kN, který byl zamýšlen jako motor pro Heinkel He 176, nebo jako pomocná pohonná jednotka pro usnadnění startu přetížených bombardovacích a transportních letounů. Tento motor pracoval v tzv. studeném režimu na principu spalování vysoce koncentrovaného peroxidu vodíku (T-Stoff) a manganistanu sodného nebo vápenatého (Z-Stoff) při vývinu propulzního plynu, vycházejícího z raketové trysky pod vysokým tlakem o teplotě asi 800° C.\nVedením vývoje byl pověřen šéf výzkumného oddělení RLM Dr. Adolf Beaumker. Zástupce Beaumkera Dr. Lorenz předpokládal, že nová pohonná jednotka bude nejlepších výsledků dosahovat v bezocasém letadle. Svěřili proto návrh nového letadla profesorovi A. Lippischovi v Německém výzkumném institutu pro bezmotorové létání (DFS), který se této oblasti věnoval od dvacátých let 20. století.\n\nNejdříve se zvažovala možnost zabudování raketového motoru do upraveného stroje DFS 39 Delta IVc. Ukázalo se však, že tato instalace bude vyžadovat mnohem větší přestavby, což nakonec vedlo k navržení nové konstrukce označené Entwurf X. Krátce nato stroj obdržel oficiální označení DFS 194. Projekční práce prováděl dvanáctičlenný tým v Darmstadtu.\n\nNa konci roku 1938 již malý ústav DFS přestal vyhovovat požadavkům na výrobu moderních letounů. Od ledna 1939 profesor Lippisch se svou konstrukční skupinou přešel do firmy Bayerische Flugzeugwerke (později Messerschmitt AG) v Augsburgu, kde byla označená jako Oddělení L. V létě 1939 byl DFS 194 dokončen a převezen na zkušební letiště Peenemünde-West, kde se nacházelo středisko německého raketového programu. Během letových zkoušek prováděných od srpna 1940 tento letoun dosahoval rychlosti okolo 550 km/h.\n\nOd června 1940 byly v Augsburgu zahájeny konstrukční práce na novém bezocasém stroji, jehož původní označení Lippisch P 01 V1, V2 a V3 bylo opět záhy změněno na Me 163 A V1 až V3. První prototyp Me 163 A V1 (Werk-Nr.1630000001) s imatrikulaci KE+SW byl na zkušební letiště v Lechfeldu dodán v zimě roku 1940. Po úspěšné zkoušce bezmotorového letu s pilotem Heini Dittmarem 13. února 1941, při kterém byl jako vlečný letoun použit Messerschmitt Bf 110, byly v létě 1941 postaveny další dva prototypy Me 163 A V2 (Werk-Nr.1630000002, GG+EA) a V3 (Werk-Nr.1630000003, CD+IK). Druhý prototyp byl 8. listopadu 1941 převeden do Peenemünde a podobně jako první vyrobený Komet neměl ani tento stroj instalován pohonnou jednotku a musel být nejprve zkoušen jako kluzák. 13. srpna 1941 pak H. Dittmar uskutečnil z letiště Peenemünde West první let Me 163 A KE+SW s raketovým pohonem. V té době již byl dokončen prototyp Kometu A V4 (Werk-Nr.1630000004, CD+IL), který sloužil ve vleku bez motoru k výuce pilotů. Pohonnou jednotku tento prototyp obdržel 2. února 1943.\nGenerální zbrojmistr Luftwaffe Generaloberst Ernst Udet následně zadal objednávku na další prototypy Me 163 A.\nDne 2. října 1941, poté co byl prototyp Me 163 A V1 vytažen Opitzem v Bf 110C do výšky 3 962 m, zapnul tovární zkušební pilot Heini Dittmar motor Walter HWK R II-203 o tahu 17,5 kN a dosáhl rychlosti 1003,67 km.h (M=0,84) měřenou kinoteodolitem Askania, ovšem bližší údaje chybí — kupř. výška letu, meteorologické podmínky (teplota a tlak vzduchu), aj. V každém případě tento výkon nesplňoval oficiální podmínky, nutné k uznání rekordu. Patrně i pro vysoký stupeň utajování celého projektu tento výkon nebyl nikdy přihlášen k registraci u Mezinárodní letecké federace (FAI). Stávající rychlostní rekord 755 km/h byl však překonán o více než 248 km/h a jediné, co bylo možno učinit jako veřejné uznání, bylo udělit Dittmarovi, Lippisschovi a Walterovi jedno z nejvyšších německých leteckých ocenění, Lilienthalův diplom.\n\n25. srpna 1942 měl při předvádění v Peenemünde havárii druhý prototyp Me 163 A, který musel být pro 70% poškození sešrotován.\n10. listopadu 1942 na tajnou základnu Peenemünde přibyly také A V5 (Werk-Nr.1630000005, CD+IM), Me 163 A V6 (Werk-Nr.1630000006, CD+IN) a A V7 (Werk-Nr.1630000007, CD+IO) ve vleku a 16. února 1943 již po železnici přijel osmý vyrobený Komet (Werk.Nr.1630000008, CD+IP) a devátý (Werk-Nr.1630000009, CD+IQ). Při zalétávání devátého prototypu, ještě v Augsburgu 16. října 1942, si Heini Dittmar při tvrdém přistání v nárazovém větru poranil páteř. Jeho nástupcem se poté stal Rudolf Opitz.\n\nPosledním zkušebním vzorkem Me 163 A byl desátý vyrobený letoun výrobního čísla 1630000010.\n\nPříznivé výsledky zkoušek prvních Me 163 A vedly Říšské ministerstvo letectví už v prosinci 1941 k objednání 70 prototypů a předsériových strojů bojové verze Me 163 B. K tomuto počtu byla plánována také výroba 10 exemplářů Me 163 A bez pohonné jednotky, určených pro výcvik pilotů. Udetova sebevražda v listopadu 1941, který tento program osobně podporoval, však způsobila zpoždění ve výrobě Me 163 B, protože Generalfeldmarschall Erhard Milch, který do úřadu po Udetově smrti nastoupil, povolil práce na raketovém stíhacím letounu, ovšem s nízkým stupněm priority.\n\nPrvní prototyp Me 163B V-1 (Werk-Nr.163 100 10, VD+EK), jehož konstrukce byla zahájena 1. prosince 1941, tak provedl první let ve vleku za Bf 110 až 26. června 1942 z letiště Lechfeld. Varianta B se lišila od předešlého „áčka“ změnou půdorysu křídla, které nyní mělo přímou náběžnou hranu se štěrbinovým slotem. Objemnější trup byl zakončen hrotitou přídí. Protože se vývoj nových motorů pro Komety stále opožďoval, byl nakonec první zkušební vzorek „béčka“ vybaven pohonnou jednotkou R II-203 z Me 163 A, aby mohl rovněž podnikat motorové lety.\n\nO měsíc později byl dohotoven Me 163 B V2 (Werk-Nr.163 100 11, VD+EL), který byl 21. listopadu 1942 jako kluzák přepraven do Peenemünde. Později sloužil jako zkušební stroj pro trupové a gondolové zbraně. Koncem listopadu 1942 byl na tuto základnu dodán rovněž Me 163 B V4 (Werk-Nr.163 100 14, VD+EN), aby zde oba prototypy byly testovány jako kluzáky. V4 byl pak zkoušen s radiovybavením FuG 16 Z a FuG 25a.\nTřetí zkušební vzorek Me 163 B V3 (VD+EM) Messerschmitt dodal společnosti Walter do Kielu a 15. srpna 1943 byl vrácen do Augsburgu. Následně byl tento exemplář podroben zkouškám rychlovypouštění látky T-Stoff v Lechfeldu, kde byl 25. května 1944 zcela zničen.\n\nRovněž pátý prototyp Me 163 B V5 (VD+EO) byl 30. října 1942 chybou pilotáže poškozen při přistání. Od 16. listopadu byl rekonstruován u společnosti Messerschmitt v Regensburgu.\nPrvní let verze B s raketovým pohonem R II-209 se uskutečnil 21. února 1943 s letounem Me 163B V8 (VD+ER), za jehož řízení usedl Rudolf Opitz. První dva motory R II-211 (Walter HWK 109-509A) dorazily do Peenemünde 17. června 1943. Již 23. června s novým motorem poprvé vzlétl R. Opitz v Me 163 B V2. Tento motor využíval tzv. horký proces, při němž docházelo k spalování látky T-Stoff a C-Stoff (směs metylalkoholu, hydrátu hydrazinu a vody) při teplotě asi 2000° C s možností regulovatelného tahu od 1,47 do 16,7 kN. Práce na neperspektivním motoru R II-209 se studeným procesem byly zastaveny. V následujících týdnech přišlo ještě několik pohonných jednotek HWK 109-509 A, které byly zabudovány do dalších Me 163 B. V létě 1943 se pak prováděly četné zkoušky různě vybavených prototypů Kometů.\n\nDo letounu Me 163 B V10 (Werk-Nr.163 100 19, VD+ES) byl v Berlíně-Spandau instalován pokusný motor typu BMW P 3390 (označení RLM 109-510A) společně s novými palivovými nádržemi, protože odolnost původních proti vysoce koncentrované kyselině nebyla dostatečná. Firma BMW kromě toho navrhovala opatřit záď letounu k rychlejší montáži a údržbě motoru pouze přírubou. Tak bylo možno záďový díl se směrovkou demontovat během několika minut a uvolnit tak motor. Tento návrh byl později převzat pro sériovou výrobu Me 163 B.\nKonečná montáž předsériových letounů Me 163 B-1, zahájená koncem roku 1943, byla po 70 postavených prototypech v Obertraublingu u Řezna přesunuta od dubna 1944 do firmy Hans Klemm Flugzeugbau GmbH v Böblingenu poblíž Stuttgartu. Sem přicházely jednotlivé díly z dílen z celého Německa a probíhala zde montáž sériových letadel Me 163 B-1a.\n\nUkázalo se však, že Me 163 nemá během letu dostatečnou vytrvalost, což mělo v roce 1944 vyřešit zabudování nového dvoukomorového motoru HWK 109-509 C-1 s regulovatelným tahem, který byl zkonstruován pro variantu Me 163 C. Po zkouškách na brzdě byl zabudován do Me 163 B V6 (Werk-Nr.163 100 15, CE+RE) a Me 163 B V18 (Werk-Nr.163 100 27, VA+SP), které se měly následně stát vzorem pro sérii modelu Me 163C se zvětšenou zásobou paliva a rozpětím. Letouny B V6 i B V18 měly kratší přistávací ližinu a zcela zatažitelné ostruhové kolečko, umístěné více vzad. Motor typu Walter HWK 109-509 C-1 opět spaloval velmi nebezpečnou kapalinu zvanou C-Stoff (30% hydrazinu, 57% methanolu a 13% vody) a T-Stoff (peroxid vodíku). Dne 6. července 1944 uskutečnil R. Opitz první let s Me 163 B V18, při kterém dosáhl rychlosti 1 130 km/h.\n\nMesserschmitt Me 163 startoval z odhazovatelného dvoukolového podvozku a na přistávání používal lyži, která se hydraulicky vysouvala zpod trupu. Problém mohl nastat při přistávání, kdy už v nádrži nesmělo být žádné palivo, protože bylo velmi citlivé na otřesy a hrozilo nebezpečí výbuchu letadla. Při jednom z tvrdých přistání se údajně pohonné látky vylily na pilota a agresivní peroxid vodíku ho doslova rozpustil. Z těchto důvodů bylo třeba na pilotování těchto strojů určitou dávku odvahy, protože pilota ohrožovalo nejen palivo, ale i létání jako takové. Mnoho nových letců v tomto období totiž nemělo dostatečný letecký výcvik. Cvičili údajně pouze několik hodin (to se týká i Me 262).\n\nV létě 1944 byl navržen dvoumístný cvičný kluzák Me 163 S vycházející z draku Me 163 B, určený k výcviku pilotů, který měl místo nádrže okysličovadla T-Stoff prostor pro instruktora. V SSSR byl jeden z pěti vyrobených exemplářů po válce zkoušen pilotem Markem C. Gallajem ve vleku za Tu-2. Další zkoušky pokračovaly za účasti pilotů J. I. Vernikova a A. A. Jefimova.\n\nSouběžně byla vyvíjena verze prodlouženého Me 163 C s dvoukomorovým raketovým motorem HWK 109-509 C-1. Hlavní komora o tahu 17 kN a pomocná o tahu 3 kN prodlužovaly činnost motoru z 8 na 12 minut. Nové dvoukomorové raketové motory byly začátkem roku zkoušeny na brzdě a následně testovány v prototypech Me 163 B V6 a B V18. Během zkoušek obou prototypů zahájila továrna v Dessau přípravy na zahájení sériové výroby „céčka“. Byla zahájená stavba tří prototypů Me 163 C V1, C V2 a C V3, z nichž byl zalétán pouze jeden. Na konci války byly všechny tři kusy zničeny, aby je nezískali Sověti.\n\nSnahou o odstranění nedostatků vznikl projekt Me 163 D, který měl trup prodloužený o 0,85 m, zatahovací příďový podvozek a křídlo se zabudovanými automatickými sloty. Pro jeho pohon byl vybrán dvoukomorový raketový motor HWK 109-509C-1 o maximálním tahu 20 kN. Na příkaz Technisches Amtu byl však tento projekt postoupen firmě Junkers v Dessau pod vedení profesora Heinricha Hertela. Označení nového letounu se tak změnilo na Junkers Ju 248 Flunder, po krátké době se však název opět měnil na konečný Me 263. Hlavňová výzbroj byla tvořena dvojicí kanónů MK 108 ráže 30 mm v kořenu křídla. Při postupu do Německa Me 263 V1 (DV+PA) v Dessau nepoškozený získala sovětská armáda. Po převezení do SSSR sloužil při vývoji stroje MiG-270.\n\nVýroba Me 163 byla ukončena v únoru 1945.\n\nJednotkou, která byla jako první vyzbrojena letouny \"Me 163 B\", bylo v létě 1942 speciálně vytvořené zkušební výcvikové \"Erprobungskommando 16\" pod vedením zkušeného letce Wolfganga Späta, který skončil válku s 99 sestřely na svém kontě. K jednotce byly převeleny také další letecká esa jako Hauptmann Johannes Kiel s 20 vítězstvími, nebo J. Pohs s 43 sestřely.\nPo bombardování zkušební základny Peenemünde-West v noci ze 17. na 18. srpna 1943 bombardéry Royal Air Force, přimělo jednotku EK 16 společně s veškerým vybavením k přemístění do Bad Zwischenahn u Oldenburgu. V září 1943 měl útvar EK 16 celkem 150 členů, z toho 5 pilotních instruktorů a 23 žáků. V ten samý měsíc byl zahájen výcvik pilotů, včetně budoucích příslušníků jednotky I./JG 400. Samotný kurs žáci zahajovali provedením 100 letů na jednomístných kluzácích Grunau Baby a dvoumístných DFS Kranich se zkrácenými křídly. Samotným cvičným motorovým letům na Kometech předcházelo několik letů na Me 163 A ve vleku za Bf 110.\n\nPrvní obětí Kometu se stal 30. listopadu 1943 výcvik podstupující Oberfeldwebel Alois Wörndl. Když po motorovém letu klouzal bez paliva v Me 163 A (CD+IK) na letiště v Bad Zwischenahn, rozpočítal si chybně přiblížení na přistání a po velmi tvrdém přistání došlo k převrácení jeho letounu. Zničený CD+IK provedl svůj první bezmotorový let 30. května 1942, motorový následoval 22. června. Od 16. února 1943 byl zařazen jako přeškolovací letoun.\n\n30. prosince 1943 na stejném letišti zahynul rovněž na Me 163 A (CD+IM) Oberleutnant Joachim Pöhs. Po vzletu příliš brzy uvolnil vzletový vozík, který se odrazil od země a udeřil do trupu, což zapříčinilo vysazení motoru. Když točil zpět na přistání, zachytil o stanoviště protiletadlových děl a havaroval. Jeho Komet 14. července 1942 prodělal první bezmotorový let, 2. února následujícího roku s raketovým pohonem a do července 1943 byl používán ke zkouškám v Peenemünde.\nOd ledna 1944 se začala na rozkaz velení Luftwaffe formovat nová bojová jednotka v Bad Zwischenahn, vyzbrojená dvanácti \"Komety\". Jako první byla založena 20./JG 1, jejíž velení převzal Hauptmann Robert Olejnik. V únoru byla tato jednotka přeznačena na 1. Staffel Jagdgeschwader 400, která se počátkem března přesunula v počtu 12 pilotů a 5 Kometů do Wittmundhafenu.\n\nPrvní bojový let Kometu provedl Major Späte na Me 163 B V41 (Werk-Nr.163 100 50, PQ+QL) 13. května 1944 z letiště Bad Zwischenahn, avšak střetnutí s dvojicí strojů Republic P-47 Thunderbolt USAAF, prolétajících v okolí letiště, skončilo pro vysazení raketového motoru bezvýsledně. Po převelení Späteho k IV./JG 54 na východní frontu převzal velení EK 16 Hauptmann Anton Thaler.\nK prvnímu bojovému kontaktu se svazem 596 amerických bombardérů se piloti 1./JG 400 dostali 28. července 1944 u Merseburgu, proti kterým postupně odstartovalo šest Me 163. Následující den startovala opět šestice Kometů proti svazu 467 amerických bombardérů útočících na Merseburg, ale stejně jako předchozí den neutrpěla ani jedna ze zúčastněných stran ztrátu.\n\n31. července 1944 se s Me 163 střetl průzkumný Lockheed P-38 Lightning, ale podařilo se mu uniknout bez poškození. 5. srpna bylo v blízkosti další americké formace nalétávající na Merseburg hlášeno 10 raketových Messerschmittů, ani tentokrát však nedošlo na žádné straně ke ztrátám.\n\nZačátkem srpna byla 1. letka přemístěna na letiště Brandis, asi 50 km od Lipska. 16. srpna se její piloti opět střetli s americkými bombardéry a zaznamenali již první dva sestřely B-17 z 305. bombardovací skupiny USAAF, kdy si po jednom setřelu připsali poručík Hans Bolt a Oberfeldwebel Schubert. Zároveň však přišly i první dvě bojové ztráty. Leutnant Hartmut Ryll (Werk-Nr.163100, bílá 11) se po poškození B-17 poručíka C. Laverdiera stal sám obětí Johna B. Murphyho z útvaru 359. FG na doprovodném stroji P-51 Mustang a raněný Oberfeldwebel Herbert Straznicky se zachránil na padáku, když byl jeho Komet zasažen palubními střelci z B-17.\nZačaly se také ukazovat komplikace, se kterými se piloti těchto strojů v boji museli potýkat. Aby je nedostihli nepřátelští stihači, museli piloti \"Kometů\" nalétavat na bombardéry s rychlostním rozdílem okolo 500 km.h, a na vlastní útok měli jen přibližně 2,5 sekundy.\n\nNejvětšího úspěchu dosáhlo osm Kometů 1. letky JG 400 dne 24. srpna 1944 sestřelením čtyř Létajících pevností z bombardovacího svazu 92., 305., 381. a 457 BG mířících k Leuně, z nichž dvě si na své konto připsal Oberfeldwebel Siegfried Schubert. Schubert nejdříve atakoval vedoucí B-17 poručíka Hoehlera z 92. BG, jehož krátká dávka poškodila levou část křídla. Boeing odpadl z formace, ztrácel výšku a zakrátko havaroval. Schubertovo číslo 2 provedlo kanónový útok na druhý B-17 poručíka Steva Nagye, kterému vzplál motor č. 4, bombardér spadl do vývrtky a ve výšce 5800 m explodoval. Následně na stejnou formaci zaútočily další dva Me 163, za jejichž řízení usedli Oberfeldwebel Peter Husser a Unteroffizier Manfred Eisenmann. Této dvojici se nepodařilo zasáhnout žádný letoun, Eisenmannův Messerschmitt byl navíc poškozen obrannou palbou na ocasních plochách. Oberfeldwebel Schubert po opětovném nastoupání výšky čelně zaútočil na B-17 poručíka Winfreda Pugha od 457. BG, jehož stroj se opět oddělil od formace a v 3050 m vybuchl. Ve stejné době byly dvojicí Me 163 napadeny B-17 305. BG, které se podařilo sestřelit bombardér poručíka P. Dabneyho. Ve všech případech byly zteče raketových Kometů provedeny tak rychle, že doprovodné letouny North American P-51 Mustang nestačily zasáhnout.\nKoncem měsíce srpna byla na letiště Brandis převelena 2./JG 400 založená na základně Venlo pod velením Hauptmanna Otto Bohnera. Obě letky pak společně utvořily I./JG 400, jejímž velitelem se stal Hauptmann Fulda.\n\nBěhem měsíce září zasáhla JG 400 do bojů pětkrát ve dnech 10., 11., 12., 13. a 28. září. K 24. září disponovala JG 400 celkem 19 Komety, z nichž 11 bylo bojeschopných.\n\nV říjnu 1944 se na základnu Brandis přemístilo také EK 16 vedené Hauptmannem Thalerem. Někteří členové této jednotky byly zakrátko převeleni na letiště Udetfelt, dnešní Mierzecice u Sosnowce, kde utvořili cvičnou jednotku IV./EJG 2. Ta byla složena z 13. letky, které velel Adolf Niemeyer, 14. letky s velitelem Mano Zieglerem a 15. letky, která se brzy přejmenovala na III./JG 400.\nTaké během října provedly raketové stíhací letouny několik akcí. Po nezdařeném útoku na americké bombardéry 5. října byly úspěšnější o dva dny později. V tento den vzlétlo v první vlně pět Messerschmittů a než proti nim mohly doprovodné Mustangy cokoliv podniknout, vyřadil Siegfried Schubert jeden B-17 95. BG. Po přistání zpátky v Brandisu přesedl Schubert do dalšího Me 163, aby se s Flying Fortressy utkal znovu. Při vzletu se však vyskytla závada na jeho vzletovém vozíku a následnou havárii pilot nepřežil. Ostatní piloti JG 400 po dvojicích, nebo samostatně pokračovali v napadání nepřátelských bombardérů. Ve 12:30 odstartovaly dva Komety Leutnanta Hanse Botta a Feldwebela Rudolfa Zimmermanna, kteří se během stoupání rozdělili a začali pátrat po cílech. Zimmermann zahlédl osamocený B-17, na který již po vyčerpání paliva z převýšení zaútočil. Po kanónové salvě pozoroval odlétající kusy z napadeného stroje a začal točit zpět k Brandisu. V tom okamžiku byl napaden vedoucím trojice Mustangů, poručíkem Elmerem Taylorem z 346. FG, který Me 163 zasáhl do trupu a levé poloviny křídla. Po nouzovém přistání opustil svůj poškozený stroj, který na zemi P-51 rozstřílely.\nDalší havárie v Brandisu v průběhu této operace nastala během přistání Unteroffiziera Manfreda Eisenmanna s poškozeným Kometem, při kterém pilot zahynul. H. Bott pak po přistání nahlásil jeden B-17 jako poškozený.\n\nV této době probíhal v Stargardu u Štětína výcvik II./JG 400 složené z 3. a 4.letky. II. skupině velel Hauptmann Rudolf Opitz. Koncem roku 1944 velení celé Jagdgeschwader 400 převzal Major Wolfgang Späte, který se vrátil z východní fronty.\n\n2. listopadu 1944 členové JG 400 zasáhli proti náletu B-17 3. letecké divize na Leunu. Do blízkosti bombardovacího svazu byli přesně navedeni piloti H. Bott, Oberfeldwebel Jacob Bollenrath, Günther Andreas, Straznicky a Glogner. Zteč zahájil Andreas, který se však ihned ocitl v přesné obranné palbě Američanů. Před nouzovým opuštěním své poškozené raketové stíhačky byl jeho Komet ještě zasažen palbou Mustangu kapitána Freda Glovera od 4. FG. O druhý útočící Me 163 se postaral kapitán Louis Norley, rovněž od 4. FG, který sestřelil J. Bollenratha. K bombardérům 91., 94., 388., 452. a 493. BG se však blížily další Me 163, z nichž se na letiště Brandis již nikdy nevrátily stroje Herberta Straznickeho a Horsta Rollyho.\n\nK 10. lednu 1945 měla I./JG 400 ve stavu 46 Me 163, z toho jen 16 bylo bojeschopných.\n\nVzhledem ke špatným povětrnostním podmínkám a nedostatku paliva nastalo částečné oživení činnosti JG 400 až v březnu 1945, které vyvrcholilo 5 vzlety 15. března. Žádnému Kometu se však nepodařilo proniknout k bombardérům, jeden z pětice byl navíc sestřelen doprovodným Mustangem.\n\nOd 13. listopadu 1944 byla na Me 163 B V45 (Werk-Nr.163 100 54, PK+QP) experimentálně použita nová vícehlavňová zbraň SG 500 Jagdfaust na principu \"pancéřové pěsti\", střílející kolmo vzhůru a spouštěná automaticky fotoelektrickou buňkou v okamžiku průletu pod cílem. Tato bezzákluzová zbraň ráže 50 mm konstruktéra Dr. Langweilera měla 10 hlavní uložených svisle v kořenu křídla. Kromě 45. zkušebního vzorku obdržely zástavbu SG 500 koncem roku 1944 ještě některé sériové stroje. Leutnant Fritz Kelb tímto systémem sestřelil 10. dubna 1945 nedaleko Lipska jeden americký B-17.\n\nCelkově skupina I./JG 400, operující od poloviny roku 1944 z letiště Brandis u Lipska, zaznamenala 9 vzdušných vítězství a 14 vlastních ztracených strojů, z toho pouze 5 v boji. Další jednotka II./JG 400 pro nedostatek paliva do bojů nezasáhla a III./JG 400 se na konci války teprve formovala. Zkušební jednotka EK 16 byla 18. února 1945 rozpuštěna.\n\nV roce 1944 projevili Japonci zájem o koupi licence na stavbu motoru HWK 109-509 A a zakoupili i jeden Me 163 B. Ale ponorka, která ho měla převézt do Japonska, byla potopena a do Japonska se dostal jen motor, popis a výkresová dokumentace. Japonská verze kometu, která byla pojmenována J8M1 Šúsui s motorem Toku Ro.2 (KR-10), však poprvé vzlétla až 7. července 1945. Připravovaly se i další verze, jako např. J8M2 (Ki-202) a MXY 9 Suka s motorem Tsu 11.\n\nCelkově bylo vyrobeno 320 letounů Me 163 různých variant, z toho 279 předáno Luftwaffe. Několik se jich na konci války podařilo ukořistit SSSR, Francii (4 kusy), USA (2 stroje) např. Me 163 B V13 (Werk-Nr.163 100 22, VD+EV), Kanadě, Austrálii a Velké Británii (24 kusů), u nichž byly podrobovány technickému zkoumání a testům. Dodnes se zachovalo asi 10 kusů těchto neobvyklých strojů.\n\nLetouny Messerschmitt Me 163 B-1a byly bezocasé středoplošníky s šípovitými křídly, v jejichž kořenu byly uloženy dva kanóny MK 108 ráže 30 mm. Předsériová varianta B-1 se lišila od sériových strojů výzbrojí složenou z dvojice kanónů MG 151 ráže 20 mm. Křídla měla dřevěnou konstrukci, poměrně robustní trup byl potom poloskořepinové konstrukce oválného průřezu vyrobený z lehkých slitin. V jeho přední části se nacházela pilotní kabina, generátor proudu a akumulátor, v prostřední palivová nádrž a vzadu raketový motor – u sériových strojů to byl typ HWK 109-509 A-2. Letoun byl vybavený odpruženou přistávací lyží pod trupem a dvoukolovým vzletovým vozíkem, který se odhazoval po startu.\n\n\n\n\n\n"}
{"id": "112198", "url": "https://cs.wikipedia.org/wiki?curid=112198", "title": "WC", "text": "WC\n\nSpojení písmen W a C může mít různé významy:\n\n"}
{"id": "112206", "url": "https://cs.wikipedia.org/wiki?curid=112206", "title": "Kynkažu", "text": "Kynkažu\n\nKynkažu (\"Potos flavus\") je malá stromová šelma, příbuzná mývalům a nosálům.\n\n\n\nKynkažu je štíhlá šelmička s dlouhým chápavým ocasem. Má kulatou hlavu, zkrácenou obličejovou část a krátké uši. Pánevní končetiny jsou delší než přední, všechny jsou opatřené ostrými drápy. Samci jsou větší než samice.\n\nSrst je vlnitá, sametově hebká a velmi hustá, žlutohnědá s olivově zeleným nádechem, zlatohnědá nebo hnědá. Někteří kynkažu mají tmavý podélný pruh na hřbetě (uhoří pruh). Břicho a spodní část ocasu je světlejší, žluté nebo hnědožluté, čenich je tmavě hnědý.\n\nKynkažu žije v tropických deštných pralesích Střední a Jižní Ameriky. Jsou to výhradně stromoví živočichové, obývající horní stromové patro.\n\nKynkažuové jsou převážně samotářská, noční zvířata. Přes den spí v dutinách stromů, po setmění se vydávají za potravou. Výborně šplhá, dokáže lézt po kmeni stromu hlavou dolů, a často si pomáhá svým chápavým ocasem. Přestože je kynkažu šelma, živí se hlavně ovocem, hlavně fíky, banány, melouny nebo mangem. Tuto dietu doplňuje bobulemi, kůrou stromů i listy, nepohrdne ani malými obratlovci, jako jsou žáby, ptáci nebo jejich vejce. Pojídá také hmyz. Kynkažu má velmi dlouhý (až 20 cm) jazyk, který mu umožňuje lízat nektar i z hlubokých květů. V zajetí se krmí i medem.\n\nV tropickém deštném pralese plní důležitou roli opylovače, také roznáší semena rostlin.\n\nKynkažu nemá žádné pevně dané období rozmnožování, samice přicházejí do říje každé tři měsíce. Nejčastěji se ale páří v dubnu a v květnu. Březost trvá 98-120 dní, po té samice v doupěti vrhne nejčastěji jedno, zřídka i dvě mláďata. Mládě rychle roste, během prvních 6 měsíců dvanáctkrát znásobí svou porodní hmotnost. Po dvou týdnech otevírají oči, v sedmi týdnech již mají chápavé ocasy. Jsou odstavena ve třech až pěti měsících. Samci pohlavně dospívají v 18 měsících, samice až ve 30 měsících věku.\n\nV zajetí se dožívají průměrně 24 let. V přírodě mají mnoho nepřátel, jsou potravou dravých ptáků i jiných dravců, jako jsou jaguáři. Někdy jsou loveni lidmi, pro maso a také kvůli kožešině. Největším nebezpečím je ale odlesňování.\n\nKynkažu je někdy chován v zajetí jako zvíře v zájmovém chovu, tzn. jako exotický domácí mazlíček. Když jsou s člověkem od mláděte, dají se ochočit a jsou pak zvědaví a hraví, ale jejich chov není jednoduchý. Jsou to noční zvířata a nemají ráda hluk a prudké pohyby. Když jsou podráždění, stávají se kousavými. Také se nenaučí konat potřebu na jedno místo, nemůžou být proto volně v pokoji ale potřebují velké klece s patry větvemi na šplhání.\n\nKynkažu je zapsán v příloze II CITES a podléhá zákonu č. 16/1997 Sb. O podmínkách dovozu a vývozu ohrožených druhů volně žijících živočichů a planě rostoucích rostlin a dalších opatřeních k ochraně těchto druhů. Jako nebezpečný druh zvířete je k jejich chovu potřeba povolení.\n\nNejznámějším „chovatelem“ je bezesporu Paris Hilton, která vlastní kynkažua jménem Baby Luv.\n\n\n"}
{"id": "112212", "url": "https://cs.wikipedia.org/wiki?curid=112212", "title": "Potos", "text": "Potos\n\nSlovo potos má více významů:\n\n"}
{"id": "112217", "url": "https://cs.wikipedia.org/wiki?curid=112217", "title": "Robert Anthony Salvatore", "text": "Robert Anthony Salvatore\n\nRobert Anthony Salvatore (* 20. ledna 1959) je spisovatel sci-fi a fantasy literatury. Je známý svými romány \"Forgotten Realms\" a \"Star Wars\".\n\nRobert Salvatore se narodil ve městě Leominster ve státě Massachusetts. Během studia na Fitchburg State College se začal zajímat o literaturu. Během studia na vysoké škole mu kamarád dal knihu Pán prstenů od J. R. R. Tolkiena, který ho částečně ovlivnil. Dokončil \"Bachelor of Science Degree in Communications\" a vrátil se ke studiu \"Bachelor of Arts in English\".\n\nRoku 1982 napsal rukopis nazvaný \"Ozvěny čtvrté magie\" (\"Echoes of the Fourth Magic\"). Proslavil se několika sériemi knih o světě Forgotten Realms a později také díky sáze \"Demon Wars\" a dvěma knihám Star Wars.\n\nJedním z jeho oblíbených hrdinů je temný elf (drow) Drizzt Do'Urden, který bojuje za to, čemu věří že je správné, což je v protikladu ke stereotypům temných elfů.\n\nKromě novel napsal příběhy pro video hry (2004) na PS2, Xbox a PC. Spolupracoval s designovým týmem ve Stormfront Studios. Hra byla uvedena na Atari a byla nominována na ceny Academy of Interactive Arts & Sciences a BAFTA.\n\nSalvatore je také na seznamu bestselerů \"New York Times Best Seller list\".\n\nDotazy fanoušků zodpovídá na fóru na jeho oficiálním webu.\n\n\n\n\n\n\n\n\n\n\n\n\n\n\n\nNeverwinter\n\n\n\n\n\nanglicky\n\nanglicky\n"}
{"id": "112219", "url": "https://cs.wikipedia.org/wiki?curid=112219", "title": "Dobrá Voda (seriál)", "text": "Dobrá Voda (seriál)\n\nDobrá Voda je český sedmidílný televizní seriál z roku 1982 z dostihového prostředí. Jeho autory jsou Jiří Hubač a režisér František Filip.\n\nHlavním hrdinou příběhu je inženýr Josef Hovora, zemědělský odborník, který chovu ušlechtilých koní věnoval celý svůj život. Seriál je zároveň sondou do rozdílných charakterů dostihových jezdců. Ústředním motivem příběhu pak boj o záchranu chovu dostihových koní, kterému konkuruje myšlenka ekonomicky výhodnějšího chovu skotu. Seriál končí happy endem v podobě dvojnásobného úspěchu na Velké pardubické.\n\n\n"}
{"id": "112225", "url": "https://cs.wikipedia.org/wiki?curid=112225", "title": "Jiří Hubač", "text": "Jiří Hubač\n\nJiří Hubač (27. srpna 1929 Praha – 27. září 2011 Praha) byl český dramatik a scenárista.\n\nPůvodním povoláním konstruktér, začínal v Československé televizi jako dramaturg po roce 1961, od roku 1974 se živil výkonem svobodného povolání. Již dříve spolupracoval s Jaroslavem Dietlem, vlastního výrazného úspěchu dosáhl hrami \"Ikarův pád\" (1977) a \"Nezralé maliny\" (1981). Jeho snahou bylo tvořit role na míru vybraným hercům, v realizaci tohoto přístupu měl oporu ve svém blízkém spolupracovníku, režisérovi Františku Filipovi. Velký ohlas zaznamenaly i jeho televizní seriály \"Dobrá Voda\" (1982) a \"Sanitka\" (1985). Zdramatizoval řadu románů, např. \"Král Krysa\" od Jamese Clavella či \"Komu zvoní hrana\" od Ernesta Hemingwaye. V roce 1989 byl jmenován zasloužilým umělcem a v roce 2000 byl uveden do televizní Dvorany slávy při vyhlašování cen TýTý. Dále obdržel Cenu Trilobit a Cenu Vladislava Vančury.\n\nJiří Hubač je pohřben na Kyjském hřbitově v Praze 9.\n\n\n"}
{"id": "112230", "url": "https://cs.wikipedia.org/wiki?curid=112230", "title": "Nepálská policie", "text": "Nepálská policie\n\nNepálská policie je národní policie Nepálu a součást nepálské armády.\n\nPočátky nepálské policie můžeme se datují do roku 1864, kdy byly seskupeny a vytvořeny pod vlivem zahraničních trendů první policejní sbory. Zpočátku nebyla nepálské policie příliš profesionální a důležitá. Byla to skupina lidí bez dostatečného vzdělání a praxe. \n\nV letech 1954-1990 došlo k modernizaci a profesionalizaci složky. Vrchní velitelství policie bylo ustanoveno v Kathmandu. Prvním generálním inspektorem policie byl jmenován Toran Shamsher J. B. Rana\n\nVznik Nepálské policie byl umožněn vydáním dvou zákonů, a to: \n\nParlament naplněný mnoha politickými stranami převzal tzv. Panchyatský systém policie v roce 1960. O tři roky později, v roce 1963, bylo postaveno Hlavní výcvikové centrum policie.\nLidově demokratická vláda v roce 1990 přeměnila multistranický systém vlády. Nová ústava byla vyhlášena 9. listopadu 1991.\n\nRok 1992 je spojen se snahou o modernizaci této instituce. Byla vytvořena Komise pro reformu policie. V roce 1991 byl policejní personál zařazen do mise Spojených národů.\n\nNepálské policejní síly vstoupily do organizace Interpol v roce 1967. Národní centrální úřad Interpolu byl umístěn do Kathmandu a Naxalu. Generální inspektor policie Národního centrálního úřadu byl také jmenován do funkce vedení Kriminálního úřadu vyšetřování (CID). Se světem byl a je spojen internetem, telefonem, klasickou poštou a faxem. Byla tak započata mezinárodní spolupráce policie.\n\nNepál se zúčastnil misí v letech 1992 až 2004 v těchto zemích:\n\n\nNepál oplývá nádhernou přírodou, endemickými druhy a kulturním bohatstvím. Nejen proto byla založena složka Turistická policie. Jejím úkolem je chránit všechny tyto hodnoty velehorského království. Hlavním úkolem nepálské policie je prevence sexuálního obtěžování a dalších kriminálních aktivit turistů.\n\nTuristická policie dohlíží hlavně na tyto oblasti Nepálu: Tribhuvanské mezinárodní letiště (Tribhuvan International Airport) a Basantapur - hlavní oblasti navštěvované turisty v okolí Kathmandu. Tato policejní složka poskytuje cizincům brožury, aby se nedopustili přečinů proti místnímu zákonu, jsou zde vyjmenovány hraniční přechody a hlavní informace týkající se pobytu v této zemi.\n\nJejím hlavním úkolem je ochraňovat společnost. Po celé zemi je rozmístěno na 80 policejních stanovišť nacházejících se ve více než 33 distriktech.\n\nNárodní policejní akademie byla založena jako hlavní školicí centrum v roce 1992. V devadesátých letech se odehrály hlavní přeměny týkajících se policejních složek. Tyto změny vedly k větší profesionalitě a odbornosti policistů. \n\nSkládá se ze 4 školicích odvětví: Školicí centrum pro detektivy, služební psy, policejní kapelu a centrální policejní laboratoř.\n\n"}
{"id": "112232", "url": "https://cs.wikipedia.org/wiki?curid=112232", "title": "Došek", "text": "Došek\n\nDošek je jednou z tradičních střešních krytin lidových staveb. Je to snopek, zhotovený ze 110 až 140 cm dlouhé rovné slámy, rákosí či orobince. Jeden došek váží 3,5 až 4 kg.\n\nK výrobě se používalo žito, které mělo dlouhá, ale zároveň tenká stébla. Kosilo se přibližně deset dní před dozráním klasu. Pole, na kterých rostlo žito požadovaných vlastností, byla nazývána doškářskými a bývala vyhlášená po celém kraji. Ottův slovník naopak doporučuje ječmen a oves, protože jejich sláma méně nasáká vodou.\n\nNa jeden metr čtvereční střechy bylo potřeba až 15 došků, jejichž hmotnost byla až 60 kg. K pokrytí střechy větší stodoly bylo potřeba až 6000 došků. Byla to náročná práce, kterou prováděli specializovaní řemeslníci, doškáři.\n\nDošková střecha musí mít velký sklon (min. 45°), došky se přivazují buďto na prkna, anebo na latě, dnes nejčastěji drátem. Životnost došků je zhruba 30–50 let, nebezpečí požáru se omezuje různými předpisy i promyšlenou technologií. V českých zemích se došky někdy „kalily“, tj. mazaly hlínou.\n\nV dnešní době se v Česku s doškovou krytinou nesetkáváme příliš často; nejčastěji ji lze vidět v některém ze skanzenů. Jinak je tomu v severněji a západněji položených zemích (Polsko, Německo, ale také Anglie, Dánsko, Holandsko…). Kolem německo-dánské hranice (ve Šlesvicku) je této krytiny hojně využíváno i u novostaveb, mnoho lidí na severu oceňuje tepelně izolační vlastnosti přírodních materiálů a udržují tvář svých sídel v tradiční podobě.\n\n"}
{"id": "112233", "url": "https://cs.wikipedia.org/wiki?curid=112233", "title": "Ladislav Vízek", "text": "Ladislav Vízek\n\nLadislav Vízek (* 22. ledna 1955 Chlumec nad Cidlinou) je český fotbalista, který reprezentantoval bývalé Československo v letech 1977 – 1986, odehrál 55 utkání, v nichž dal 13 branek. Je držitelem zlaté olympijské medaile z roku 1980 a bronzové medaile z ME 1980, účastníkem MS 1982. Je členem Klubu ligových kanonýrů (115 branek).\nJe odchovancem TJ Čechie Hlušice a v dorosteneckém věku působil v klubu Jiskra Nový Bydžov.\nVětšinu své kariéry strávil v Dukle Praha v letech 1975 – 1985. Za Duklu odehrál 321 zápasů. Pouze v jejím závěru působil v zahraničí, a to ve francouzském klubu AC Le Havre v letech 1986 – 1988, v jehož dresu odehrál 61 střetnutí a vsítil 11 gólů. Po ukončení vrcholové činnosti hraje stále v nižších soutěžích, působí jako funkcionář a aktivní komentátor fotbalového dění. Registrovaný je v klubu SK Černolice. Stal se známým jako fotbalový bavič.\n\nManželem jeho dcery Pavlíny je bývalý fotbalista Slavie Praha, Racingu Lens, FC Liverpool (vítěz Ligy mistrů 2005) a Girondins Bordeaux Vladimír Šmicer; vicemistr Evropy z roku 1996. Jeho bratr Milan Vízek hrál v lize za Teplice.\n\nV roce 2016 se zúčastnil taneční soutěže StarDance, kde tančil s Evou Krejčířovou.\n\n"}
{"id": "112234", "url": "https://cs.wikipedia.org/wiki?curid=112234", "title": "Pervalka", "text": "Pervalka\n\nPervalka je vesnice, která se nachází v litevské části Kuronské kosy asi 34 kilometrů jižně od Klaipėdy. Je součástí obce Neringa. Založena byla v roce 1836 obyvateli pískem zasypaných vesnic. Z vesnice pocházel pruský básník, teolog a vysokoškolský pedagog Liudvikas Rėza, který má v blízkosti Pervalky svůj pomník.\n\nHlavním zdrojem příjmů obyvatel Pervalky je dnes turistických ruch.\n"}
{"id": "112238", "url": "https://cs.wikipedia.org/wiki?curid=112238", "title": "Université de Montréal", "text": "Université de Montréal\n\nUniversité de Montréal, zkráceně UdeM, anglicky obvykle je jednou ze čtyř univerzit v kanadském Montrealu. Byla založena v roce 1878. Dnes má 13 fakult, více než 60 kateder a 2 přidružené školy (École Polytechnique de Montréal a École des Hautes Études Commerciales de Montréal). Je druhou největší francouzskojazyčnou univerzitou na světě (po pařížské Sorbonně).\n\n\n"}
{"id": "112241", "url": "https://cs.wikipedia.org/wiki?curid=112241", "title": "Secesní architektura", "text": "Secesní architektura\n\nSecesní architektura je architektonický směr objevující se v 80. letech 19. století v Anglii. Secese zásadně ovlivnila ranou modernu, dílo Bauhausu (spolupráce umění a průmyslu) a připravil půdu pro funkcionalismus (užitkovost, prostornost). Od roku 1914 secesní architektura přestala vznikat a někteří architekti, např. v dekoraci střídmý Adolf Loos, přešli k moderní architektuře.\n\nCílem bylo vytvořit nový styl, který působil organicky a byl oproštěný od doby převládajícího historismu. V urbanismu přinesla secese podněty k zahradním městům. Těžiště architektury bylo ve výstavbě vil a kulturních budov.\n\nVedoucími centry byly: Skotsko, Belgie, Francie (Paříž a Nancy), Německo (Mnichov a Darmstadt), Rakousko (Vídeň), Itálie, Španělsko, New York, Rusko, Polsko, Nizozemsko, Skandinávie a Česko.\n\n\nČasto staviteli secesních staveb nebyli architekti, ale původně malíři. Přesto se mnoho secesních staveb vyznačuje zcela novým pojetím zpracování prostoru. Stavitelé odmítali historické prvky a řídili se jedině zákony konstrukce s plným uplatněním nových technických stavebních prostředků jako železa, oceli, betonu a skla.\n\n\n\n\n\n\n\n"}
{"id": "112243", "url": "https://cs.wikipedia.org/wiki?curid=112243", "title": "Josef Fanta", "text": "Josef Fanta\n\nJosef Fanta (7. prosince 1856 Sudoměřice u Tábora – 20. června 1954 Praha\n) byl český architekt, návrhář nábytku, malíř, autor mnoha publikací (např. \"O svérázu krojovém a bytovém\"), věnoval se ochraně památek a byl významným mecenášem. Náleží ke generaci Národního divadla. V počátcích své kariéry patřil k představitelům novorenesance, spolupracoval a byl ovlivněn architektem Antonínem Wiehlem, vůdčí osobností novorenesance navazujícího na tradici české renesance 16. století. Od počátku 20. století se stal jedním z nejvýznamnějších představitelů české secesní architektury.\n\nPo studiích se Josef Fanta stal asistentem Josefa Zítka (svého profesora a architekta, autora např. Národního divadla, Rudolfina) při stavbě Národního divadla. Fanta při této stavbě mimo jiné vytvořil novorenesanční lampu, která dodnes stojí před Národním divadlem. Poté působil jako asistent na České technice a profesor na ČVUT. Od roku 1918 byl členem České akademie věd a umění.\n\nAutorsky se podílel mj. na stavbách Hlávkových kolejí v Praze, odbavovací budově dřívějšího Nádraží císaře Františka Josefa (dnes Hlavního nádraží v Praze), budov ondřejovské observatoře, domu Hlahol v Praze či Mohyly míru (památník bitvy u Slavkova). Jeho dílem je také budova současného Ministerstva průmyslu a obchodu, která se nese v duchu podobné stavby, realizované v letech 1912–1919 v japonské Hirošimě náchodským rodákem Janem Letzelem. Zabýval se také rekonstrukcemi památek (kostel svatého Václava na Zderaze a Slavína na Vyšehradě) a návrhy náhrobků, architektonických sgrafit, výzdoby interiérů a uměleckoprůmyslových děl. Je považován za tvůrce secesní architektury a navazoval v ní na českou novorenesanční tradici 19. století.\n\nJe autorem návrhu sgrafit Wiehlova domu čp. 792 na Václavském náměstí (1894–96) společně s Mikolášem Alšem.\n\n\n\n\n\n"}
{"id": "112245", "url": "https://cs.wikipedia.org/wiki?curid=112245", "title": "Městská autobusová doprava v Česku", "text": "Městská autobusová doprava v Česku\n\nMěstská autobusová doprava (MAD) je veřejná linková městská doprava nebo její část zajišťovaná autobusy, tedy druh nebo část městské hromadné dopravy. \n\nTermín \"„městská autobusová doprava“\" zavedl dřívější \"Zákon o silniční dopravě a vnitrostátním zasilatelství\" (68/1979 Sb.) v § 34 jako legislativní zkratku pro pojem „městská hromadná doprava provozovaná autobusy“. \n\nNový zákon o silniční dopravě č. 111/1994 Sb. (v platném znění) termín převzal a předefinoval: Podle § 2 odst. 6 písm. a) „pokud je [veřejná linková] doprava uskutečňována pro potřeby města a jeho příměstských oblastí, jedná se o městskou autobusovou dopravu“. Tato definice nezohledňuje, že potřebám měst slouží zpravidla i meziměstská a dálková doprava, takže z linek spojujících tytéž cíle může některá mít licenci pro městskou autobusovou dopravu a jiná obecně pro veřejnou linkovou dopravu (například linky spojující Prahu a Neratovice). \n\nPřepravní řád (vyhl. 175/2000 Sb.) definuje městskou hromadnou dopravu jako dopravu uskutečňovanou pro poskytování obecných přepravních potřeb na území města, případně jeho příměstských oblastí. Definice MAD v zákoně č. 111/1994 Sb. je součástí definice veřejné linkové dopravy, takže za MAD nejsou považovány linky zvláštní linkové dopravy, určené jen pro vymezený okruh cestujících. \n\nStatus městské autobusové dopravy není závislý na tom, zda je linka zařazena do jednotného tarifního systému MHD nebo jiného integrovaného systému ani na tom, kdo provoz linky objednává nebo financuje. Linky nedotované městem (například linky k obchodním centrům) bývají v některých městech plně začleněny do systému MHD. V Praze měly zpočátku jen status veřejné linkové dopravy, který byl později novými licencemi upřesněn na městskou autobusovou dopravu. V Pražské integrované dopravě obvykle příměstské a meziměstské linky vycházející z Prahy status MHD mají, zatímco mimopražské příměstské linky nikoliv (s výjimkou městských linek v Říčanech a Brandýse nad Labem-Staré Boleslavi). \n\nDopravní obsluha příměstských oblastí se stala součástí této definice nejen proto, že v některých městech linky systému MHD již dříve zajížděly tradičně mimo hranice města (viz § 3 vládního nařízení č. 36/1951 Sb., § 34 odst. 2 zákona č. 68/1979 Sb., atd.). Přestože před rokem 1994 již vznikaly první integrované dopravní systémy (IDS), měly zpočátku převážně povahu rozšíření systému MHD do blízkosti města a proto zákonodárce namísto specifické nové právní úpravy IDS připustil i nadále vztažení právní úpravy platné pro městskou dopravu také na příměstské linky, avšak aniž by, na rozdíl od dřívějších předpisů, dostatečně dořešil jejich specifika. Pozdějšími novelizacemi, které omezovaly nepříznivé dopady tohoto legislativního řešení, byl však původní pojem městské dopravy nahrazen novým pojmem „linky městské autobusové dopravy vedené po území města“, který je nyní použit v ustanoveních o financování provozu, o přípustných termínech změn jízdních řádů a o zveřejňování jízdních řádů v Celostátním informačním systému. Termín „integrovaný dopravní systém“ se objevil v právním řádu až v roce 1997, dřívější zákon č. 68/1979 Sb. v podobném významu používal český termín „sdružená doprava“ (§ 21). \n\nZ právního hlediska je rozhodující, který dopravní úřad vydá licenci a jaký druh dopravy uvedl dopravce v žádosti o licenci jednotlivé linky a dopravní úřad ve vydané licenci. Podle § 13 musí být v licenci vyznačeno, zda jde o městskou autobusovou dopravu. Pražský magistrát však tento status přiznává většině příměstských linek Pražské integrované dopravy vycházejících z Prahy, naopak v některých menších městech linky zajišťující dopravu jen po území města status městské autobusové dopravy nemají. \n\nFakticky v některých malých městech linka či linky městské dopravy v rozhodnutí o licenci za městskou autobusovou dopravu označeny nejsou. Protestovat by proti tomu mohl kraj, pokud by chtěl, aby provoz na linkách financovalo město. \n\nMěstskou autobusovou dopravou také není silniční městská linková doprava provozovaná jinými vozidly než autobusy, tedy zejména osobními automobily (mikrobusy, minibusy) s méně než 9 místy pro cestující. \n\nMěstskou autobusovou dopravou ve smyslu zákonné definice není ani doprava po městě provozovaná autobusy jinak než linkovou formou, například formou radiobusu nebo rozvozu cestujících podle momentálních potřeb.\n\nDopravními úřady pro městskou autobusovou dopravu jsou magistráty hlavního města Prahy a statutárních měst a obecní úřady obcí s rozšířenou působností (pro ostatní autobusovou a vůbec silniční linkovou dopravou jsou dopravními úřady krajské úřady). (§ 2 odst. 22 Zákona o silniční dopravě)\n\nDopravce musí mít ke dni zahájení provozu městské autobusové dopravy platné osvědčení o oprávnění k podnikání v městské autobusové dopravě, které osvědčuje, že dopravce je držitelem platné koncesní listiny a držitelem platných licencí na provozování linek městské autobusové dopravy. Toto osvědčení musí být umístěno viditelně v prostoru řidiče ve všech vozidlech užívaných v MAD. (§ 9a Zákona o silniční dopravě) \n\nV městské autobusové dopravě na rozdíl od jiných druhů silniční linkové dopravy nemusí dopravce v žádosti o licenci uvádět denní dobu řízení, nepřetržitou dobu řízení, dobu odpočinku každého z řidičů a bezpečnostní přestávky. \n\nLicenční čísla městských linek obvykle za částí značící okres (první dvě cifry) obsahují číslici 5 nebo vyšší, označující město. Poslední dvojčíslí je většinou totožné s číslem linky užívaným v běžném informačním systému pro cestující. V Praze jsou licenční čísla linek složená ze dvou trojčíslí, první trojčíslí je u běžných linek 100, druhé dvojčíslí je totožné s běžně užívaným číslem linky. Specifické číslování licencí mají linky v některých oblastech s integrovanými dopravními systémy. \n\nProkazatelná ztráta vzniklá dopravci plněním závazků veřejné služby je hrazena krajem z jeho rozpočtu také za dopravu na linkách veřejné městské linkové dopravy zabezpečujících dopravu v rámci základní dopravní obslužnosti kraje mimo území města. Městské linky provozované po území města spadají do tzv. ostatní dopravní obslužnosti a smlouvu o závazku veřejné služby o nich s dopravcem uzavírá obec a prokazatelnou ztrátu hradí ze svého rozpočtu. \n\nVozidlo MAD nemusí být na čele označeno názvem výchozí zastávky, ale postačí název cílové zastávky spoje (Zákon o silniční dopravě č. 111/1994 Sb. §18 e).\n\nNa označníku zastávky MAD (kromě výstupní) musí být podle §18 f) vyznačeno číslo linky. S označováním linek písmeny (jak je užíváno v Berouně a Králově Dvoře nebo u linek k obchodním centrům v Praze) nebo nealfanumerickým logem právní předpisy v některých ustanoveních nepočítají a nezmiňují je. V § 18 písm f) předpokládá zákon č. 111/1994 Sb. pouze označení linky číslem, podle § 2 odst. 1 písm. a) bývalé vyhlášky o jízdních řádech č. 49/1998 Sb. musel pro označení vozidla a zastávky dopravce uvést nejvýše druhé trojčíslí čísla linky. Podle § 4 odst. 1 písm. a) vyhlášky o jízdních řádech č. 388/2000 Sb. má být v jízdním řádu uvedeno \"„číslo linky nebo jiné označení stanovené v rozhodnutí o udělení licence…; z čísla linky se uvede část, která linku identifikuje,“\", termín \"označení linky\" je použitý v § 13 a v § 18 zákona 111/1994 Sb. a přímo v zákoně není definovaný, podle § 1 písm. d) vyhlášky 388/2000 Sb. však znamená číslo a název linky. \n\nU MAD, na rozdíl od ostatních forem silniční linkové dopravy, nemusí být jízdní řád vyvěšen ve výstupní zastávce. \n\nDopravní značka na označníku zastávky městské dopravy nebo společné zastávky městské a ne-městské linkové dopravy má čtvercovou podobu (IJ 4a dle vyhlášky č. 30/2001 Sb.), pro samostatnou zastávku ne-městské linkové dopravy se užívá kruhová značka (IJ 4b) vycházející z podoby někdejšího tzv. zastávkového terče ČSAD. \n\nPodle vyhlášky č. 388/2000 Sb., o jízdních řádech veřejné linkové osobní dopravy, pro linky městské autobusové dopravy je možné místo obecných požadavků na podobu jízdního řádu uplatnit speciální. Jízdní řád MAD tedy může být zpracován jak v podobě linkového jízdního řádu ve sloupcovém uspořádání, tak i v podobě zastávkového jízdního řádu obsahující pouze údaje o odjezdech z příslušné zastávky. Je-li interval odjezdů nebo horní hranice jeho rozmezí v ucelených časových obdobích kratší než deset minut, je možno uvést jen první časový údaj odjezdu v první hodině nebo v každé hodině uceleného časového období a vyznačit opakující se interval s nejvýše dvouminutovým rozmezím. Jednotlivé spoje nemusí být číslovány. Místo celého označení linky (které je složeno z šestimístného čísla a názvů vybraných obcí na trase) lze použít jen zkrácené číslo nebo jiné stanovené označení linky. Názvy zastávek nemusí být uvedeny ve sloupci a z názvů je možno vypustit název obce, pokud jej obsahuje název městské dopravy. Místo tarifní vzdálenosti mohou být uvedeny údaje o tarifních pásmech, časové údaje o běžně dosahované jízdní době mezi zastávkami, případně jiné údaje potřebné pro určení výše jízdného. Nemusí být uvedeno datum konce platnosti jízdního řádu. V jízdním řádu nemusí být uvedeny údaje o smluvních přepravních podmínkách a tarifu, musí však být uveden údaj o případném zvláštním způsobu provozu na lince. \n\nJízdní řád nemusí být v městské autobusové dopravě, na rozdíl od jiných forem silniční linkové dopravy, cestujícím k dispozici u řidiče autobusu (vyhláška č. 388/2000 Sb.).\n\nJízdní řád linky MAD vedené pouze po území města není dopravní úřad ze zákona povinen postupovat Ministerstvu dopravy do celostátního informačního systému o jízdních řádech, avšak většina významnějších dopravců je tam sama dobrovolně poskytuje. Změny jízdních řádů linek MAD vedených jen po území města je možné provádět i mimo termíny změn zveřejněné Ministerstvem dopravy v Obchodním věstníku. Příměstské linky MHD (MAD) však podléhají stejnému režimu změn a zveřejňování jako běžné vnitrostátní linky. \n\nV MAD, na rozdíl od jiných forem silniční linkové dopravy, nemá dopravce povinnost oznamovat zpoždění delší 10 minut ve vozidle a v zastávce vybavené informačním zařízením ani není povinen na požádání vydat cestujícímu písemné potvrzení o omezení nebo zastavení dopravy, vynechání spoje nebo době jeho zpoždění (vyhláška č. 175/2000 Sb., o přepravním řádu pro veřejnou drážní a silniční osobní dopravu).\n\nKromě názvu zastávky musí dopravce v MAD nejpozději při odjezdu vozidla ze zastávky oznámit též následující zastávku (pokud je vozidlo vybaveno technickým zařízením). (vyhláška č. 175/2000 Sb., o přepravním řádu pro veřejnou drážní a silniční osobní dopravu).\n\nPodle vyhlášky č. 175/2000 Sb., o přepravním řádu pro veřejnou drážní a silniční osobní dopravu, v MAD nelze rezervovat místa pomocí místenek. V MAD se nepřepravují cestovní zavazadla (zavazadla přepravovaná na základě samostatné přepravní smlouvy) ani zásilky, ale pouze ruční zavazadla, případně spoluzavazadla. \n\nV MAD musí být v každém vozidle vyznačeno 6 míst k sezení pro cestující s omezenou schopností pohybu a orientace (u jiných forem linkové dopravy postačují 2 místa). V MAD musí být těmto osobám umožněn výstup a nástup všemi dveřmi. \n\nJízdné za jednotlivou jízdu se v městské hromadné dopravě nevrací ani při neprovedení nebo nedokončení přepravy z příčin na straně dopravce – toto ustanovení však při přestupním tarifu ztrácí jednoznačnost, protože přestupní jízdenka zpravidla není jízdenkou pro jednotlivou jízdu.\n\n\n"}
{"id": "112248", "url": "https://cs.wikipedia.org/wiki?curid=112248", "title": "Únos", "text": "Únos\n\nÚnos je nezákonné zmocnění se osoby nebo osob zpravidla proti její vůli (řada států vůli nezohledňuje např. u dětí a jedinců s omezenou svéprávností). Zákony často odlišují různé typy únosů, specificky jsou často posuzovány hromadné únosy spočívající v ozbrojeném únosu dopravních prostředků (letadlo, loď, autobus) a únosy dětí.\n\nV Trestním zákoníku se mohou k únosu vztahovat různá ustanovení:\n\nÚnosy mohou mít různé příčiny, z nichž časté jsou:\n\n"}
{"id": "112263", "url": "https://cs.wikipedia.org/wiki?curid=112263", "title": "Vězeňská služba České republiky", "text": "Vězeňská služba České republiky\n\nVězeňská služba České republiky (VS ČR) je ozbrojený bezpečnostní sbor České republiky, který zajišťuje výkon vazby a výkon trestu odnětí svobody, jakož i ochranu pořádku a bezpečnosti při výkonu soudnictví a správě soudů, při činnosti státních zastupitelství a Ministerstva spravedlnosti. Má postavení správního úřadu a účetní jednotky. Vězeňská služba byla zřízena s účinností od 1. ledna 1993 zákonem č. 555/1992 Sb., o Vězeňské službě a justiční stráži České republiky. Vznikla transformací dosavadního Sboru nápravné výchovy, který nahradila. Činnost VS ČR se řídí podle zákona č. 555/1992 Sb., který byl změněn zákonem č. 157/2013 Sb.\n\nPříslušníci Vězeňské služby jsou ve služebním poměru, který upravuje zákon č. 361/2003 Sb., o služebním poměru příslušníků bezpečnostních sborů. Vězeňská služba České republiky měla v roce 2018 celkem 7624 příslušníků a dalších 4689 civilních zaměstnanců v pracovním poměru. V čele Vězeňské služby České republiky stojí generální ředitel, kterým je od roku 2015 Petr Dohnal. \n\nOrganizačními jednotkami Vězeňské služby jsou:\n\nVězeňskou službu řídí generální ředitel, kterého jmenuje a odvolává ministr spravedlnosti, jemuž také odpovídá za činnost Vězeňské služby. Generální ředitelství zabezpečuje plnění společných úkolů ostatních organizačních jednotek, které metodicky řídí a kontroluje. V čele vazebních věznic, věznic, Akademie Vězeňské služby a ÚpVZD jsou ředitelé, které jmenuje a odvolává generální ředitel.\n\nGenerálním ředitelem je od 18. prosince 2015 Petr Dohnal.\n\nVězeňská služba se člení na:\n\nVězeňská služba zejména:\nPříslušníci vězeňské služby mohou být za krizových situací, kdy nestačí prostředky IZS, a to zejména Policie ČR, povolání k plnění úkolů po nezbytně dlouhou dobu. Nabývají podle zvláštního předpisu práv a povinností Policie ČR podle § 24a odst. 1 a 2 zákona č. 555/1992 Sb., o Vězeňské službě a justiční stráži České republiky a dle § 22 odst. 1 až 4 zákona č. 273/2008 Sb. o Policii ČR. O aktivování rozhoduje vláda ČR.\n\nPodle vyhlášky Ministerstva vnitra č. 433/2004 Sb. uděluje Vězeňská služba České republiky svým příslušníkům následující tři služební medaile:\n\n\n"}
{"id": "112264", "url": "https://cs.wikipedia.org/wiki?curid=112264", "title": "Neandertálec", "text": "Neandertálec\n\nNeandertálec je předvěká forma člověka řazená buď do druhu \"Homo neanderthalensis\", nebo poddruhu \"Homo sapiens neanderthalensis\". Jeho ostatky byly vůbec prvními prozkoumanými fosíliemi pravěkého člověka se zveřejněnými výsledky.\n\nPrvní lebky neandertálců byly objeveny v belgické lokalitě Engis roku 1829 a ve Forbesově lomu v Gibraltaru roku 1848. Tyto nálezy však byly uloženy v muzeích a proto je často za první lokalitu nálezu kosterních pozůstatků mylně považováno údolí Neandertal nedaleko Düsseldorfu, podle ze kterého byl odvozen i název této vývojové větve.\n\nV údolí Neanderthal objevil při jedné ze svých procházek profesor Carl Fuhlrott roku 1856 dělníky vyhazující při práci v kamenolomu zbytky lidské kostry. Opatrně nález co nejvíce zkompletoval a prozkoumal. Jeho závěr byl pro tehdejší svět šokující a nepřijatelný. „\"Fosilní předvěký člověk neexistuje!\"“ prohlašovali Fuhlrottovi odpůrci a vědecké autority té doby. Až Darwinova teorie evoluční biologie roku 1859 a další nálezy daly nakonec za pravdu Fuhlrottovi.\n\nDlouhodobým problémem bylo, kam neandertálce ve vývojovém stromu člověka řadit. V současnosti panuje přesvědčení, že jejich původ je úzce spjat s evolučním skokem v dějinách rodu \"Homo\", ke kterému došlo zhruba před 800 000 lety v Africe. Po dlouhém období stagnace se náhle na africkém kontinentu vynořují progresivnější formy hominidů s vyšším objemem mozkovny a vyšší postavou než u jejich předchůdce \"Homo ergaster\" a příbuzného druhu \"Homo erectus\". Jedna skupina těchto pokročilých pralidí už minimálně před 800 000 lety osídlila Evropu. Vědci jim přidělili název Homo antecessor (doslova „člověk-průkopník“). Před cca 600 000 lety se \"Homo antecessor\" vyvinul v nový druh, „člověka z Heidelbergu“ (\"Homo heidelbergensis\"), jenž je považován za předka pozdějších neandertálců (v Evropě jako protoneandrtálec) i \"Homo sapiens\" (v Africe). Potvrzují to i výzkumy neandertálské DNA extrahované z koster, které indikují, že poslední společný předek neandertálců a moderních lidí žil před 700 000 lety a k definitivnímu rozštěpení obou druhů došlo zhruba před 370 000 lety. (Mohlo to ale být už před 800 000 lety.) Do té doby také spadá doložené využívání ohně neandrtálci. \"Homo heidelbergensis\" byl v Evropě záhy konfrontován s prudkými klimatickými výkyvy charakterizujícími nástup dob ledových. Stáří společného ženského předka všech neandertálců (asi 250 000 let) odpovídá vrcholu tzv. mindelského (elsterského) glaciálu, kdy se v Evropě objevují první hominidé se zárodečnými neandertálskými rysy. Ve své typické podobě se neandertálci vynořují na konci dalšího (risského/saalského) glaciálu před 130 000 lety.\n\nJak ukazují poslední genetické výzkumy, v průběhu teplého eemského interglaciálu před 114 až 131 000 lety pronikli evropští neandertálci až do střední Asie. Za nejvýchodněji položené naleziště neandertálců byla dosud považována jeskyně Tešik-Taš v Uzbekistánu, kde byly ve 30. letech objeveny pozůstatky neandertálského dítěte staré asi 70 000 let. Analýza DNA z přibližně 30-38 000 let staré kostry v Okladnikově jeskyni v Altajském pohoří však ukázala, že nenáleží moderním lidem, nýbrž neandertálcům. Do tohoto obrázku zapadá nález archeologické lokality s rysy mousterienu na horním toku Jeniseje, která byla datovaná na stáří 125 000 let. Znamená to, že neandertálci obývali i region jižní Sibiře a teoreticky není vyloučeno, že se mohli dostat až na Dálný Východ. Před cca 70 000 lety, kdy došlo k dramatickému ochlazení, okupují i Přední Východ, který v průběhu předchozího teplého interglaciálu drželi v rukou první sapientní migranti z Afriky.\n\nNa českém území dokládá přítomnost neandrtálců zejména archeologický objev z jeskyně Šipka v severomoravském Štramberku – tzv. Šipecká čelist.\n\nCharakteristickým rysem provázejícím neandertálce je „mousterská kultura“ (mousterien). Ta se vyznačuje tzv. levalloiskou technikou výroby nástrojů, jež se v Evropě objevuje před zhruba čtvrt milionem let a dokázala už sofistikovaně opracovávat i drobné úštěpy od kamenného jádra, které byly v předešlém období pouze výrobním odpadem. Neandrtálci totiž byli podobně zruční jako moderní lidé té doby. Neandertálci používali pěstní klíny a další druhy kamenné industrie (škrabadla, nožíky, rydla), dále pak dřevěné a kostěné nástroje. Typickými zbraněmi (které nebyly primitivnější než u Homo sapiens) neandertálců byly oštěpy/kopí s kamennými hroty, primitivní sekery a palice. Vyráběli vlastní smolné lepidlo, aby hroty připevnili. Proces mohl být ale relativně jednoduchý. K výrobě nástrojů používali i oheň. Na území Česka je moustérien reprezentován svou regionální variantou nazývanou micoquien, jehož nejvýznamnější nálezy pocházejí z jeskyně Kůlna v Moravském krasu. Na konci středního paleolitu se v souvislosti s neandertálci setkáváme i s prvními pohřby, z nichž nejvíce proslul ten údajně „květinový“ z iráckého Šanídáru, který obsahoval kostru člověka stiženého mnoha zraněními a dokonce s amputovanou rukou. Dětské hroby byly vyzdobenější, což svědčí o silných citových vazbách. Ovšem tyto interpretace nejsou jednoznačně přijímány. U neandertálce lze ovšem také doložit kanibalismus.\n\nUmělecké sklony lze doložit již před 130 tisíci lety. Před 176 tisíci lety pravděpodobně opracovávali i stalagmity. Později lze doložit i jeskynní malířství.\n\nNeandertálci používali při komunikaci jazyk, jehož podoba je ale nedoložena. Pro existenci řeči svědčí několik nepřímých důkazů včetně života v komplexních sociálních skupinách a používání rozvinutých loveckých technik. Nalezena byla také podobná jazylka, která souvisí se schopností mluvit. Navíc extrakcí kostí byla zjištěna přítomnost genu FOXP2, který u moderních lidí zodpovídá za řeč. Inteligence neandrtálců byla stejná jako u tehdejších lidí moderního typu.\n\nK bydlení neandrtálci využívali jeskyně nebo si stavěli jednoduché přístřešky především z mamutích kostí a klů, případně ze dřeva. Jejich styl života nebyl tolik založen na migraci jako u kromaňonců. Nalezená skupina stop ukazuje, že se jednalo o skupinu více než 10 jedinců s menším zastoupením dospělých.\n\nPorod neandertálců byl komplikovaný stejně jako u dnešního člověka a proto rodičkám musel někdo pomáhat („porodní bába“).\n\nNěkteré nálezy napovídají, že neandertálci si čistili zuby. Ale tyčky na čištění zubů používají lidé (jejich předci) už pravděpodobně přes milión let.\n\nNěkteré objevy na sídlištích neandrtálců dokládají, že využívali mnohé přírodniny jako ozdoby, talismany a amulety. Mezi časté objekty tohoto druhu v době před 120 až 40 tisíci lety patří například peří, zuby šelem nebo spáry dravců.\n\nPůvodní lidské populace, obývající tropickou Afriku, se vyznačovaly štíhlou lineární konstitucí a relativně dlouhými končetinami s dlouhými distálními segmenty (předloktí, lýtka). Tato tělesná stavba relativně zvětšovala povrch těla v poměru k tělesné hmotnosti a tak umožňovala rychleji se zbavovat přebytečného tepla a vyhnout se riziku přehřátí (tzv. Allenovo ekologické pravidlo). V extrémní podobě se s ní dnes setkáváme u obyvatel afrických savan a u australských domorodců. Předkové neandertálců se však museli vyrovnat s diametrálně odlišným klimatem, které naopak vyžadovalo maximální udržení tělesného tepla a tudíž i relativní zmenšení tělesného povrchu. To vedlo k evoluční selekci podsaditých tělesných typů s krátkými končetinami a zejména s velmi krátkými distálními segmenty (předloktí, lýtka) (tzv. Bergmannovo pravidlo). Po překonání dvou krutých dob ledových se neandertálci vynořují jako značně muskulární, zhruba 165 cm vysocí hominidi s mohutným trupem a robustními kostmi, které musely vydržet riskantní lovecký styl, při němž docházelo často k přímému kontaktu s tehdejší evropskou megafaunou. Jejich postava však byla vzpřímená podobně jako u člověka moderního typu.\n\nSoučasného člověka by na neandertálcích asi nejvíce upoutal výrazný pronikavý nos, nízké, téměř ploché čelo s nadočnicovými oblouky, dlouhá, plochá lebka a neexistence brady. Rozhodně nebyli hloupí; objem jejich mozkovny se v průměru pohyboval na nejhořejší úrovni rozpětí u současných lidských populací (téměř 1500 cm). Podle studia neandertálské DNA měli tito hominidi světlou pleť a měli se mezi nimi vyskytovat i jedinci s ryšavými vlasy. Novější studie to však spíš popírá.\n\nRozdíly ve tvaru lebky od moderního člověka korelují s polohou „neandrtálskosti“ odvozenou z DNA testů moderních lidí podle jejich podílu neandrtálské DNA.\n\nPotrava neandertálců obsahovala hlavně maso velkých zvířat (velcí býložravci), ale také mořské živočichy jako jsou měkkýši, tuleni, delfíni, ryby, mořští ptáci a želvy. Nejnovější studie naznačují, že jídelníček si obohacovali vařenou rostlinnou stravou. Rostlinná strava místy tvořila podstatnou část jídelníčku. Objevuje se také kanibalismus.\n\nVe střední a středozápadní Evropě mizí neandertálci poměrně záhy po nástupu klasického aurignacienu před 36 500 lety. Poslední stopy mousteriénu a neandertálských koster nacházíme porůznu ve Španělsku a ve východní Evropě (Vindija v Donja Voća) před 28 000–30 000 lety (ale spíše před 32 až 34 tisíci lety). Vůbec poslední neandertálci přežívali v jeskynním systému kolem Gibraltaru (Gorhamova jeskyně) možná ještě před 24 000 lety (v poslední době je však toto datování zpochybňováno, neboť důkazy jsou pouze nepřímé, a uvádí se doba přibližně před 40 000 lety). Tou dobou se zvyšovala populace \"Homo sapiens\" a pouhé mísení tedy mohlo vést k potlačení neandrtálských znaků. Člověk mohl také získat převahu spoluprací při lovu s vlky, respektive z nich domestikovanými psy (jedná se nicméně o kontroverzní myšlenku, která posouvá vznik domestikace o mnoho tisíc let zpět, než je všeobecně uznáváno). Schopnost domestikace, která mohla rozšířit populaci \"Homo sapiens\", je také patrná na samotném člověku, ale nikoli na neandrtálcích. Další teorií je, že k vymření neandrtálce mohly napomoci nemoci, na které byl člověk moderního typu adaptován a přinesl je do Evropy. Ten byl v dané době na populačním vrcholu. Další možností je genetická výhoda člověka vůči produktům spalování. K vymření však nemusel být žádný zásadní důvod a mohlo jít jen o statistickou nevyhnutelnost danou malou ale neustávající migrací moderního člověka do Evropy. Mísení a demografické rozdíly mohly být dostatečným důvodem vymření. Četnost zranění neandrtálců byla podobná té u moderních lidí. Výzkum z roku 2018 opět vyzdvihuje přispění klimatických změn (silného ochlazení a sucha) pro celkové oslabení populací a nakonec i vyhynutí neandrtálců. Teorie by ale měla vysvětlovat, že v podobnou dobu vymřeli i denisované a homo floresiensis, který žil v rovníkovém klimatu.\n\nPodle antropologů je taková možnost velmi pravděpodobná, protože na kostrách nejstarších evropských sapientů nacházíme ve zvýšené míře určité typické neandertálské nebo jiné archaické znaky, které už u tehdejších afrických \"Homo sapiens\" vymizely. Známý je také příklad 24 500 let starého „hybridního“ dítěte z portugalského Abrigo de Lagar Velho, jehož kostra vykazuje sapientní i neandertálské rysy. To by naznačovalo, že moderní lidé museli při svém putování do Evropy či přímo v Evropě absorbovat určitou příměs lokálních hominidů. Ovšem k mísení prokazatelně docházelo již před 100 000 lety. Velmi zajímavé výsledky přinesla vědecká studie publikovaná v květnu roku 2010. Podle ní obsahuje DNA moderního člověka zřetelné stopy (cca 2 % v jednom člověku, ale nejméně 20 % genomu neandrtálce přežívá v celé populaci lidstva) neandrtálského genomu (DNA shodná se současným člověkem na 99,7 %). To se týká původem evropské a asijské populace, nikoli však negroidů. To jen potvrzuje teorii, že moderní lidé (\"Homo sapiens sapiens\") pocházeli z Afriky, přičemž neandrtálci se ve své klasické podobě vyvinuli v Evropě a na Blízkém východě. Nicméně pozůstatky neandrtálské DNA lze nalézt i u lovců a sběračů v Africe. Působila zde i zpětná migrace do Afriky. Tyto dvě skupiny lidí se definitivně rozešly zhruba před 400 000 lety, nicméně později se opět smísily (technicky jde tedy podle nejčastější definice druhu o tentýž druh, a tedy o „geografickou rasu“), neboť moderní lidé migrovali do Evropy a do Asie a minimálně 10 000 let s neandrtálci koexistovali. Zajímavé je, že Ötzi (z doby před 5300 lety) obsahuje neandrtálského genomu téměř 5 %. Fosilní DNA stará zhruba 40 000 let a nalezená v Peștera cu Oase dosahuje až 9 % neandrtálského genomu, přičemž dvanáctý chromozom obsahuje 50 %. Podle mtDNA je rozdíl člověka a neandrtálce ve 202 bázích ze zhruba 16 500 mitochondriální DNA (denisované v 385 a šimpanzi v 1462). Pro HVR1 oblast jsou dokonce rozdíly mezi některými lidmi větší než mezi některým člověkem a jemu nejbližším neandrtálcem.\n\n\n"}
{"id": "112267", "url": "https://cs.wikipedia.org/wiki?curid=112267", "title": "Fjodor Osipovič Šechtěl", "text": "Fjodor Osipovič Šechtěl\n\nFjodor Osipovič Šechtěl (rusky \"Фёдор Осипович Шехтель\"; 7. srpna 1859, Petrohrad – 7. července 1926, Moskva) byl ruský architekt, grafik, malíř a scénograf. Byl vůdčí osobností ruské secese a racionalistické moderny. Navrhl např. tiskárnu S. P. Rjabušinského a Jaroslavské nádraží v Moskvě.\n"}
{"id": "112270", "url": "https://cs.wikipedia.org/wiki?curid=112270", "title": "Fulda", "text": "Fulda\n\nFulda je deváté největší město v Hesensku. Městem protéká stejnojmenná řeka.\n\nSousední obce: Petersberg, Künzell, Eichenzell, Großenlüder, Hünfeld, Neuhof a Schlitz.\n\nV katolicky orientované Fuldě byla v období druhého císařství a během Výmarské republiky vedoucí stranou strana Zentrum. Po válce se zde nejsilněji etablovala strana CDU. Nejznámějším poválečným politikem Fuldy je Alfred Dregger, který byl starostou Fuldy 24 let a 26 let poslancem v Německém spolkovém sněmu.\n\nMagistrát má 11 radních, z toho připadá 7 křesel straně CDU, 3 křesla straně SPD a 1 křeslo straně Spojenectví 90/Zelení.\n\n\nFulda leží na trase vysokorychlostní trati Würzburg - Hannover a zastavují zde vlaky ICE. V blízkosti města je křižovatka dálnice A7 s dálnicí A66.\n\n\n\n"}
{"id": "112272", "url": "https://cs.wikipedia.org/wiki?curid=112272", "title": "Europa", "text": "Europa\n\nEuropa má více významů.\n\n\nPodobný název:\n"}
{"id": "112273", "url": "https://cs.wikipedia.org/wiki?curid=112273", "title": "Günter Grass", "text": "Günter Grass\n\nGünter Wilhelm Grass (16. října 1927 Danzig, dnes Gdaňsk, Polsko – 13. dubna 2015, Lübeck, Německo) byl přední německý spisovatel. V roce 1999 obdržel Nobelovu cenu za literaturu. Proslul zejména románem \"Plechový bubínek\", jenž se řadí ke klíčovým textům evropské poválečné literatury.\n\nNarodil se roku 1927 ve Svobodném městě Gdaňsku. Otec Wilhelm Grass byl etnický Němec protestantského vyznání, matka Helene, římská katolička původem z kašubského etnika. Rodiče vlastnili malý koloniál, což se také odrazilo v jejich nepříliš dramatickém životě katolicky orientované nižší střední třídy. Günter Grass studoval na gdaňském gymnáziu Conradinum; roku 1942 narukoval do pomocných sborů válečného námořnictva (Kriegsmarine), odkud o dva roky později přestoupil k Waffen SS. V únoru 1945 se účastnil bojové operace s 10. tankovou divizí SS „Frundsberg“. 20. dubna však byl zraněn a později zajat americkou armádou, rekonvalescenci podstoupil v Mariánských Lázních. Rozhodnutí vstoupit do armády ve svých pamětech popisuje jako „útěk z měšťáctví, které jej stísňovalo v domě rodičů“. Dlouhou dobu však tuto skutečnost tajil a vyjevil ji až ve svých pamětech (\"Při loupání cibule\"), které údajně zneužil pro vlastní reklamu.\nV následujících dvou letech (1946–1947) se učil kameníkem v Düsseldorfu, kde si osvojil základy práce s kamenem. Studoval sochařství a kresbu na Umělecké akademii v Düsseldorfu a později, v rozmezí let 1953–1956, na berlínské Universität der Künste. Mezitím se stal členem Skupiny 47. Často zdůrazňuje, že: „Ve výtvarném umění jsem se vyučil, v literatuře jsem pouze samouk.“ Vystavil celou řadu soch a kamenických prací, sám si pak ilustruje své knihy. Většina výše uvedeného je patrná i v jeho knihách, jež nejsou autobiografií, ale často se odehrávají v jeho rodném Gdaňsku (\"Gdaňská Trilogie\" – \"Plechový bubínek, Kočka a myš, Psí roky\").\n\nRoku 1954 se Grass oženil se švýcarskou studentkou baletu Annou Schwarzovou; zde lze vysledovat pravděpodobný původ záliby jedné z hrdinek \"Psích let\" v baletu. Léta 1954–1960 trávil se svou manželkou v Paříži, v Avenue d'Italie, kde také vznikl rukopis \"Plechového bubínku\". Tam se taky stal otcem dvojčat Franze a Raoula. Přestěhoval se do Západního Berlína, nicméně často také pobýval ve Šlesvicko-Holštýnsku. Po návratu do Německa se stal znovu otcem, a to hned třikrát: dcery Laury (1961), syna Bruna (1965) a dcery Heleny (1974). Po čtyřiadvaceti letech manželství se však rozvedl a o rok později (1979) znovu oženil, tentokrát s Ute Grunerterovou. V rozmezích let 1983–1986 zastával přední pozici v Akademie umění. Následující rok prožil v Indii, konkrétně v Kalkatě. Poté se vrátil do Německa.\n\nZemřel v dubnu roku 2015 v Lübecku na následky infekce.\n\nV dubnu 2012 vyvolal kontroverzi, když v denících \"Süddeutsche Zeitung\", \"La Repubblica\" a \"El País\" zveřejnil báseň \"Co je zapotřebí říci\", v níž obvinil Izrael, že by mohl vyhladit íránský lid, odsoudil izraelský jaderný program a německé dodávky ponorek pro Izrael. Četná německá média ji označila za „nenávistný pamflet“, který „zavání antisemitismem“, a izraelští představitelé mu zakázali vstup do země na základě zákona z roku 1952, který se vztahuje na členy nacistických organizací.\n\nObdobně proti Izraeli vystoupil vydáním své básně \"Hrdina našich dnů\" ze sbírky \"Jepice\" vydané 29. září 2012, ve které zachytil čin Mordechaje Vanunu – jeho zveřejnění jaderného programu v Dimoně, za které jej Izrael 18 let věznil.\n\nPrvním Grassovým čistě prozaickým dílem (do té doby byl znám jako básník, dramatik a autor rozhlasových her) je historicko-satirická freska poválečného Německa \"Plechový bubínek\", která Grasse předznamenává jako vypravěče bezmála epického charakteru. Text v sobě mísí popisnost naturalismu, nápaditost surrealismu, nezalekne se však ani experimentální polohy, v níž se střídají er-forma s ich-formou, dramatické i lyrické pojetí výpravy. Dílo je řazeno do magického realismu, jenž je obvyklý pro země latinské (ať už Španělsko, Kolumbie, Brazílie), avšak pro region střední Evropy je spíš výjimkou. \"Plechový bubínek\" se stává základním kamenem tzv. \"Gdaňské trilogie\", za jejíž poslední díl – \"Psí roky\" (1963) – obdržel Grass v roce 1999 Nobelovu cenu za literaturu. Grassova tvorba svým novým nečernobílým pohledem na válečné hrůzy a nacistické hnutí zásadně determinuje literární reflexi období nacistického, avšak i poválečného Německa a v jistém ohledu také přispěla k opětnému sblížení četných etnik střední Evropy. V tragicko-komickém pojetí všech jeho děl vyniká silný humanistický podtext, který nezapře politickou angažovanost, kvůli níž byl od roku 1961 ve východním bloku nežádoucím autorem (hra \"Plebejci zkoušejí povstání\", román \"Místní umrtvení\", próza \"Z deníku šneka\"). Nicméně \"Plechový bubínek\" vyšel česky v letech 1969 a 1987. Všechny Grassovy texty vynikají střízlivou ironií (v tom je zásadní odlišnost Grassova pojetí magického realismu), jíž se nebojí častovat každý z politických směrů včetně jemu vlastního sociálnědemokratického. Později však převažuje znovu epický přístup, který ovšem nevyčleňuje nic z politické reflexe.\n\nIronie hraničící s groteskou je přítomna i v románě \"Žabí lamento\" z roku 1992. Jeho dějištěm je Gdaňsk na přelomu 80. a 90. let minulého století, hlavními hrdiny jsou německý historik umění a polská restaurátorka. Ve snaze napomoci smíření mezi oběma národy založí oba nadaci, která umožňuje pohřbívání vysídlených Němců v Gdaňsku. Jejich čin však vyvolá lavinu pohřbů Němců nejen v Gdaňsku a zakladatelům nadace se úplně vymyká z rukou. V obsáhlém románu \"Širé pole\" se Grass zabýval pádem Berlínské zdi, opětným sjednocením Německa a jeho dopadem na západní i východní Němce. Román vychází z poetického realismu Theodora Fontana, na jehož dílo i život často odkazuje, a prolíná jej se současností. Roku 1999 vydal Grass souhrn krátkých textů \"Mé století\", v němž je každému jednomu roku věnována krátká kapitola. O tři roky později svým prozaickým dílem \"Jako rak\", v němž se zrcadlí nové žurnalistické odstíny, inicioval veřejnou debatu o největší lodní katastrofě všech dob – sporném potopení Wilhelma Gustloffa. Značnou kontroverzi způsobila jeho autobiografie \"Při loupání cibule\". Jako autor se Grass často vracel do svého rodného kraje, obzvlášť do multikulturního Gdaňsku.\n\nBáseň „Krmě proroků“. Text básně je zpřístupněn elektronicky v digitalizovaném archivu časopisu \"Tvar\" spravovaném Ústavem pro českou literaturu.\n\n\n\n\n\n\n"}
{"id": "112275", "url": "https://cs.wikipedia.org/wiki?curid=112275", "title": "Eilhard Mitscherlich", "text": "Eilhard Mitscherlich\n\nEilhard Mitscherlich (7. ledna 1794, Neuende, Wilhelmshaven – 28. srpna 1863, Berlín) byl německý chemik.\n\nOd roku 1822 byl profesorem v Berlíně. Objevil princip izomorfismu.\n\nStudoval v Heidelbergu a Paříži.\n\n"}
{"id": "112276", "url": "https://cs.wikipedia.org/wiki?curid=112276", "title": "Harold Garfinkel", "text": "Harold Garfinkel\n\nHarold Garfinkel (29. října 1917 Newark, New Jersey, USA – 21. dubna 2011 Los Angeles, Kalifornie, USA) byl americký sociolog, zakladatel etnometodologie a představitel fenomenologické školy v sociologii.\n\nEtnometodologie se zabývá studiem metod, kterými se lidé snaží pochopit smysl toho, co druzí dělají a zejména toho, co říkají. Zaměřuje se na široké pole společenských jevů, od sekvenční analýzy rozhovoru (konverzační analýza) přes studium praktik sociální kategorizace až po zkoumání pracovních aktivit a zvyklostí.\n\nHarold Garfinkel se narodil 29. října 1917 v rodině obchodníka s nábytkem v Newarku ve státě New Jersey. Zde prožil i celé své dětství. Během studia účetnictví na University of Newark (1935–1939) se Garfinkel začal stále více zajímat o sociologii a v roce 1939 se rozhodl studovat sociologii na University of North Carolina. Během války byl povolán do armády. Po jejím skončení zahájil v roce 1946 doktorské studium u významného sociologa Talcotta Parsonse na Harvard University, kde v roce 1952 získal titul PhD. Nejprve učil dva roky na Princeton University a poté se stal profesorem na University of California, kde se začal systematicky věnovat své myšlence etnometodologie. Po oficiálním odchodu na odpočinek v roce 1987 pracoval Harold Garfinkel i nadále jako emeritní profesor sociologie. Byl držitelem ceny \"Cooley-Mead Award\", kterou mu v roce 1995 udělila American Sociological Association, a v roce 1996 získal čestný doktorát na University of Nottingham.\n\nHarold Garfinkel byl ženatý s Arlene Steinback. Z manželství pocházejí dvě děti, Leah Hertz a Mark Garfinkel.\n\nZa svého života vydal Harold Garfinkel celou řadu odborných knih, věnoval se ale i beletrii. Jeho nejznámějším dílem je „Studies in Ethnomethodology“, které bylo poprvé publikováno v roce 1967.\n\nHarold Garfinkel zemřel 21. dubna 2011 v Los Angeles.\n\nPojem etnometodologie poprvé definoval Harold Garfinkel v roce 1967 ve svém díle „Studies in Ethnomethodology“. Vycházel přitom ze symbolického interakcionismu George Herberta Meada a fenomenologie, tedy přesného zkoumání jevů z pohledu člověka samotného. Etnometodologie představuje praktickou sociologickou metodu, která zkoumá každodenní socialní interakce mezi lidmi a komunikační procesy. Zabývá se tedy metodami, podle kterých lidé každodenně jednají a které používají k tomu, aby dokázali interpretovat jednaní a slova těch druhých. Podle Garfinkela si lidé tyto metody nevybírají náhodně, nýbrž aplikují metody, které se ve společnosti již v minulosti uplatnily. Garfinkel zastával názor, že se určité metody sociální interakce mohou či dokonce musí považovat za samozřejmé, jinak by sociální interakce nebyla vůbec možná. Tyto samozřemé metody dávají každodennímu životu lidí jistý společenský řád.\n\nV rámci výzkumu prováděl Garfinkel například tzv.„krizové experimenty“ (breaching experiments). Jeho studenti měli za úkol v rámci konverzace nutit své příbuzné nebo kamarády, aby přesně specifikovali jejich všeobecné dotazy. Např. na otázku „Jak se máš?“ zněla jejich odpověď „Jak to myslíš? Pracovně? Duševně? Zdravotně?... atd.“. Studenti tak záměrně porušovali základní pravidla běžné sociální interakce za účelem zkoumání reakce testovaných osob. Garfinkel tvrdil, že to, co se běžně považuje za nepodstatný konvenční rozhovor, je ve skutečnosti základním článkem sociálního života, a proto jeho porušení vede k selhání konverzace a vztahů mezi lidmi.\n\nHarold Garfinkel zastával názor, že k tomu, aby člověk pochopil smysl určité konverzace nebo činnosti, je nutné znát jejich sociální kontext, který ne vždy vyplývá ze samotných slov nebo jednání. Garfinkel nazval tento předpoklad pojmem indexikalita.\n\nZ prací Harolda Garfinkela vycházeli další sociologové, například Gail Jefferson, Emanuel Schegloff a Harvey Sacks, při rozvoji konverzační analýzy (Conversation Analysis).\n\n\n\n"}
{"id": "112278", "url": "https://cs.wikipedia.org/wiki?curid=112278", "title": "Georges de Mestral", "text": "Georges de Mestral\n\nGeorges de Mestral (19. června 1907 Colombier, Vaud, Švýcarsko - 8. února 1990, Commugny, Švýcarsko) byl inženýr a vynálezce suchého zipu.\n\nImpulsem pro vynález suchého zipu byly hlavičky rostlin, které se mu zachytávaly na kabát a také na srst jeho psa. Po důkladném rozboru odstraněných rostlin pod mikroskopem se rozhodl pokusit se vyrobit obdobné háčky synteticky.\n\n"}
{"id": "112280", "url": "https://cs.wikipedia.org/wiki?curid=112280", "title": "Moskva (řeka)", "text": "Moskva (řeka)\n\nMoskva ( ) je řeka, která protéká stejnojmennou ruskou metropolí, Moskevskou a částečně také Smolenskou oblastí v Rusku. Je dlouhá 502 km. Plocha povodí měří 17 600 km². Název řeky, podle něhož je pojmenováno také město, má neruský původ; spekuluje se o tom, zdali není finský (v tomto případě by šlo o temnou řeku), komiský (kraví řeka) nebo mordvinský (medvědí řeka).\n\nPramení ve Starkovské bažině na Moskevské vysočině, během své pouti překonává převýšení 155 m. Ústí zleva do Oky (povodí Volhy).\n\n\nZdrojem vody jsou sněhové srážky (61%), podzemní prameny (27%) a dešťové srážky (12%). Průměrný roční průtok vody činí přibližně 109 m³/s. Zamrzá na přelomu listopadu a prosince a rozmrzá opět v březnu až v dubnu, ale v důsledku přítoku teplé vody na území Moskvy je ledová pokrývka nestálá.\n\nMoskva je využívána jako zdroj vody pro svojí jmenovkyni hlavní město, ale tato voda není moc kvalitní. Moskevský průplav přivádí do řeky z Volžské přehrady ročně 1,8 km³ vody. Řeku spojuje s Volhou a tedy s Kaspickým a přes další kanály s Černým, Baltským a Bílým mořem. Řeka je regulována přehradami (Možajská, Ruzská, Ozernipská, Istrinská), hrázemi (u Petrovo-Dalněgo a Rybljova) a Vazuzskou vodní soustavou. Významnými městy, kterými protéká, jsou kromě metropole Moskvy také Zvenigorod, Voskresensk, Kolomna, Žukovskij, Bronnicy a Možajsk. Vodní doprava je možná v délce 210 km. V Moskvě byly vybudovány jezy Karamyševský a Perervinský a níže jsou další jezy se zdymadly (jez imeni Trudovoj komuny, Andrejevský jez, Sofyšský jez, Faustovský jez a Severský jez).\n\n"}
{"id": "112282", "url": "https://cs.wikipedia.org/wiki?curid=112282", "title": "SDS", "text": "SDS\n\nZkratka SDS může znamenat:\n"}
{"id": "112284", "url": "https://cs.wikipedia.org/wiki?curid=112284", "title": "Libčice", "text": "Libčice\n\nJméno Libčice nese více sídel:\n"}
{"id": "112288", "url": "https://cs.wikipedia.org/wiki?curid=112288", "title": "Filtrace", "text": "Filtrace\n\nFiltrace je způsob oddělení pevné látky od kapaliny či plynu na porézní přepážce - filtru. Jako filtr slouží v laboratorní chemii nejčastěji filtrační papír, ale v určitých situacích lze jako filtr použít i látku nebo písek (např. v čističce odpadních vod). Tekutina suspenze filtrem proteče, zatímco pevné částice filtr zachytí. Obdobný mechanismus používají i některé živé organismy k získávání drobné potravy z vody.\n\n\nTermín filtrace se používá i v biologii. Je to druh potravní strategie - získávání malé pevné potravy (planktonu) z vody. Organismus, který se živí pomocí filtrace, se nazývá filtrátor. Příkladem jsou např. nálevníci, drobní korýši, někteří mlži, ale i mnozí obratlovci, např. někteří žraloci nebo kytovci.\n\n\n"}
{"id": "112289", "url": "https://cs.wikipedia.org/wiki?curid=112289", "title": "Gothic", "text": "Gothic\n\nGothic je singleplayerová počítačová hra z žánru RPG, kterou vydala německá společnost Piranha Bytes. První vydání bylo 15. března 2001, po kterém následovalo severoamerické vydaní o deset měsíců později 23. listopadu 2001 a nakonec polské vydání 28. března 2002. V sérii celkem vyšly čtyři díly a dva datadisky.\n\nHra dostávala kladné hodnocení od kritiků (průměrně 80 %); 81/100 na Game Rankings a Metacritic. Kritici hru chválili za příběh, interakci s živoucím herním prostředím a grafiku. Hra byla ale kritizována za obtížné ovládání a v té době vysoké systémové požadavky.\n\nBezejmenný hlavní hrdina vržený do kolonie plní úkoly a získává zkušenosti, za které si může zlepšovat své vlastnosti, jako je například síla či obratnost.\nHra je unikátní tím, že není jasně dán hlavní cíl hry, na který však bystrý hráč brzy sám přijde. Dále hra obsahuje spoustu vedlejších (nepovinných) úkolů, které dělají dohrání hry výrazně delší a zajímavější.\n\nV Piranha Bytes pracovali více než čtyři roky na vývoji technologii ke hře Gothic. Engine, který je ve hře použit, byl vytvořen kompletně in-house (v Piranha Bytes) a jeho modifikovaná verze byla použita ve hře Gothic II. Pouze tyto dvě hry používají tento engine. Tento engine má jméno ZenGin, protože technologie je založená na souborech s příponou *.zen.\n\nGothic byl poprvé vydán 15. března 2001 v Německu, Rakousku a Švýcarsku. Tato verze byla vydávána firmou Egmont Interactive. Severoamerické vydání vydalo Xicat Interactive, Inc. a následovalo tak po více než půl roce 23. listopadu 2001. V únoru 2006 bylo oznámeno mezinárodní znovu-vydání jako příprava na Gothic 3. V kurzu znovu-vydání se objevila anglická demoverze a je dostupné na oficiálních stránkách. Demo obsahuje část první kapitoly. V Německu a některých ostatních zemích je také dostupné ve sběratelské edici, spolu s Gothic II, Gothic II – The Night of The Raven a Gothic – Fan Edition, navíc obsahující oficiální mapu kolonie, stejně jako řadu bonusů.\n\nPříběh je zasazen do trestanecké kolonie na ostrově Khorinis, jenž je součástí země Myrtana. Hlavní město ostrova se jmenuje rovněž Khorinis. Na tomto ostrově se také nachází 5 farem, které jsou podrobené králi Rhobarovi II. až na jednu jedinou, kterou okupují žoldáci a sice Onarovu farmu. V centru ostrova se také nachází klášter, ve kterém sídlí mágové ohně. Hlavní rozcestí do všech koutů ostrova je krčma „U Mrtvé harpyje“. Celé území je obehnáno magickou bariérou, jež brání komukoliv odejít. Vězni se rozdělili do tří táborů.\n\nV \"Bažinném táboře\" se vězni modlí za Spáče, což je jejich uctívaný bůh. Tento tábor má ve hře důležitou úlohu, protože je s ním spojena spousta hlavních úkolů a leží v blízkosti skřetího hřbitova. Nejnižší skupinou v táboře jsou novici, kteří plní úkoly pro Guru, jež jsou duchovními vůdci tábora. Všichni jsou chráněni templáři. Nejvyšší představitelé mají titul „Cor“. Nemají svůj vlastní důl a magickou rudu získávají prodejem trávy z bažin.\n\n\"Starý tábor\", původně jediný v kolonii, je řízen rudobarony, kteří prodávají rudu králi. Král ji od nich musí kupovat, pomáhá mu totiž ve válce proti skřetům a díky tomu jsou rudobaroni velice bohatí. Hlavním rudobaronem je Gomez. Starý tábor má svůj důl, jež se jmenuje Starý důl. Ten je největším a nejstarším dolem v kolonii. Centrem tábora je hrad, kde sídlí rudobaroni. Nejnižší kastou tábora jsou kopáči pracující ve starém dole. Stíny a stráže brání tábor. V hradu je rovněž skupina Ohnivých mágů modlících se k Innosovi.\n\n\"Nový tábor\" byl utvořen vězni, kteří byli nespokojeni s rudobarony. Někteří z nich se stali žoldáky, někteří bandity a ostatní obstarávají táboru obživu pěstováním rýže nebo kopají ve Svobodném dole. V Novém táboře je skupina vodních mágů, jež se modlí k Adanosovi. Hledají způsob, jak se dostat z bariéry a doufají, že k prolomení bariéry bude stačit odpálení obrovské hromady magické rudy, která se získává ve Svobodném dole.\n\n\"Skřetí vesnice\" leží v jižní části kolonie. Vesnici obývají skřeti a jejich šamani, kteří se modlí ke Krushakovi (skřetí jméno pro Spáče). Ve vesnici je také vstup do Spáčova chrámu.\n\n\"Spáčův chrám\", do něhož se dostanete až na samém konci hry, leží pod skřetí vesnicí. Ve chrámu naleznete spoustu nemrtvých bestií, které vytvořil Krushak poté, co byla stavba chrámu dokončena. Je zde také pět nemrtvých skřetích šamanů, kteří Kruhaka vyvolali z jiné dimenze a věnovali mu svá srdce, z nichž nyní čerpá svoji moc.\n\nMyrtana je fiktivní lidské království hrající klíčovou roli v příběhu série RPG her Gothic.\n\nPříběh prvního dílu se odehrává v části ostrova Khorinis patřícímu ke království Myrtany. Království bylo sjednoceno králem Rhobarem II. Ten podle úvodního videa prvního dílu série Gothic dokázal porazit všechny nepřátele Myrtanského království vyjma orků - robustních humanoidů sloužících temným silám. Válka proti orkům byla dlouhá a krvavá, vyžadující zvláštní zbroj vojáků. Ostrov Khorinis byl pro Myrtanu klíčovým proto, že se na jeho území nachází doly na magickou rudu, z níž se vyrábí runy (užívané mágy a paladiny ke kouzlení) a hlavně zbraně. Ostrov Khorinis byl během války rozdělen na 2 části. Jedna byla trestanecká kolonie, kde vězňové uvnitř magické bariéry dolovali rudu a druhou částí bylo město Khorinis, z jehož přístavu byla ruda odesílána na pevninu pro královskou armádu, a přilehlé okolí. Magická bariéra původně měla mít menší rozměry než kterých nabyla při stvoření, to zavinil démon Beliara (temného boha), Spáč. Tuto bariéru na konci prvního dílu hlavní hrdina (hráč) zničí teleportací tohoto démona do jiné dimenze.\n\nZničením magické bariéry se ostrov Khorinis opět sjednotil ale část bývalé trestanecké kolonie je zpustošena dalším náporem sil temného boha Beliara. Doly jsou téměř vytěženy a ostrov začíná být terčem skřetí armády, jejíž část sem připlula z kontinentu (z Myrtany). Král na ostrov vyšle (na jediné plavbyschopné lodi království) expedici 100 paladinů s úkolem přivést z ostrova magickou rudu. V bývalé Kolonii (svět Gothic 1) se probudí prastaří draci a celou oblast spolu se skřety zpustoší. Velitel expedice obsadí město a vyšle do bývalé Kolonie posádku pro vytěžení rudy, což skončí fiaskem poté, co skřeti oblehnou hrad, kde se posádka usadila. Do tohoto zmatku se probouzí oslabený hrdina z Gothic 1. Po všelijakých potížích získán mocný amulet, se kterým porazí všechny draky a následně s několika přáteli odplujek v Beliarově svatyni na odlehlém ostově, kde zabije hlavního nepřítele - Nemrtvého draka. Poté s posádkou zamíří na kontinent do Myrtany, čímž začíná Gothic 3.\n\nKrálovství zdánlivě definitivně (hráč může totiž království osvobodit) prohrává válku proti orkům. Všechny osady v zemi jsou obsazeny orky a hlavní město je chráněné malou magickou bariérou, podobnou někdejší bariéře nad trestaneckou kolonií. V třetím díle se také objevují bližší detaily ohledně pevniny, na které se Myrtanské království nachází. Leží uprostřed známého světa a sousedí na jiho-západě s pouštní zemí, Varant, a na severo-východě s horskou zamrzlou zemí, Nordmar. Celá známá pevnina je ohraničena na východě mořem a na západě horami. Krajina jak ostrova Khorinis tak samotné Myrtanské pevniny je podobná krajině střední Evropy se středověkými hrady a osadami. Na území království žijí různí fiktivní živočichové od dravých až po mrchožroutské. Hráč plněním úkolů získává reputaci u různých skupin (odboj, skřeti, nomádi, jižané aj.), může zabít samotného krále, zničit skřety a nakonec se může rozhodnout pro jeden ze tří různých konců.\n\nTento samostatně hratelný datadisk navazuje na jeden z konců Gothic 3, kde hrdina spolu s tajemným mágem Xardasem zapudil bohy ze světa. Po 2 letech se do Myrtany vrací, aby urovnal vzrůstající nepokoje. Myrtana je rozdělena na 4 sféry vlivu. Hráč zde rozpráší poslední zbytky skřetí armády, sjednotí ostatní frakce a na konci je korunován na nového krále myrtany: Rhobara III.\n\nHra se odehrává na jižních ostrovech a Myrtana se zde již nevyskytuje. Hlavní hrdina (jiný než v předchozích hrách) na svých cestách ale potká myrtanskou armádu i krále Rhobara III.\n\nHlavním městem je Khorinis, který pojmenován po stejnojmenném ostrově. Na tomto ostrově se také nachází 5 farem, které jsou podrobené králi Rhobarovi II. až na jednu jedinou, kterou okupují žoldáci a sice Onarovu farmu. V centru ostrova se také nachází klášter, ve kterém sídlí mágové ohně. Hlavní rozcestí do všech koutů ostrova je krčma \"U Mrtvé harpyje\".\n\nKrálovství Myrtana vede zoufalou válku se skřety. Jediná zbraň, kterou proti skřetům má, je magická ruda, jež je těžena na ostrově Khorinis. Aby se získalo více rudy, byli do dolů posílání zločinci včetně těch, co spáchali menší zločiny. Král Rhobar II. povolal nejmocnější mágy říše (6 z Kruhu Ohně, 6 z Kruhu Vody a jednoho, který usměrňoval a řídil jejich síly, byl to Xardas), aby údolí, kde se nacházely doly, ohradili magickou bariérou, čímž znemožnili trestancům uprchnout. Něco však narušilo jejich magický rituál a bariéra se rozrostla více než měla, dokonce pohltila i samotné mágy. Trestanci potom zabili své stráže, jež byli chyceni bariérou také. Někteří z nich pokračovali v práci pro krále, ti založili Starý tábor a byli vedeni Gomezem. Vězeň jménem Lee založil Nový tábor a hledal možnost, jak prolomit bariéru s pomocí vodních mágů. Ostatní se připojili k Bažinatému táboru a modlili se k bohu, jehož nazývali Spáč, aby je osvobodil. Jejich vůdcem byl Y'Berion.\n\nHlavní hrdina je přiveden v poutech k okraji bariery a strážní ho chtějí hodit dolů, avšak nejprve mu nejvyšší mág Ohně Pyrokar (kterého hráči ve hře potkají až v Gothic II) předá zprávu, poté je vržen do bariéry a začíná gameplay.\n\nPo úvodní animaci, ve které je hrdina svržen do skrz bariéry do Kolonie, se ho ujme stín Diego a doporučí mu přidat se ke Starému táboru. Poté, co mu hrdina vysvětlí, že má dopis pro mágy Ohně, mu Diego oznámí, že k nim se může dostat až poté, co se přidá k jednomu ze tří táborů. Může se přidat ke Starému, Novému nebo k Bratrstvu. Jako člen nějakého tábora se dostane k mágům Ohně a předá jim zprávu. Zpráva ale byla určena pro bývalého nejvyššího mága Kruhu Ohně, pro Xardase. Dopis byl předán, ale hlavní linie pokračuje jinudy. Hrdina se dozví o velkém plánu Bratrstva, které se bude pokoušet spojit se svým bohem Spáčem a hrdina jim bude muset pomoci získat silnější výměšek z důlních červů.\n\nNyní se hrdina musí dostat do Starého dolu, protože tam žijí důlní červi. Dozví se, že v zavřené šachtě by mělo být jejich hlavní hnízdo. Poté, co přesvědčí osazenstvo dolu, aby šachtu otevřelo, se hrdina probije až na samý konec, kde zabije Královnu důlních červů a posbírá všechna vajíčka, která obsahují onen výměšek, který Bratrstvo potřebuje. Poté se vrátí do Tábora v bažinách a tamnímu alchymistovi Cor Kalomovi předá vajíčka. Nyní je ještě třeba sehnat magické Ohnisko, které mágové použili při tvorbě Bariéry. Potřebují ho ke spojení svých sil, až se uskuteční velké vzývání Spáče. Poté, co hrdina přinese Ohnisko, musí přinést i Almanach, ve kterém je napsáno, jak se Ohnisko používá. Jeden novic z tábora byl vyslán, aby knihu přinesl, ale byl přepaden a hrdina musí knihu za každou cenu sehnat. Po té co ji sežene, má již Bratrstvo všechny potřebné věci pohromadě a vzývání může začít.\n\nPři vzývání upadne představený Bratrstva Y'Berion do bezvědomí a samotné vzývání nepřineslo žádné odpovědi, spíše více otázek. Hrdina je tedy vyslán na skřetí hřbitov, abys pomohl Guru a templářům, kteří se tam vydali před ním. Když dorazí, templáři už jsou mrtví a jediný přeživší je Guru Baal Lukor. S ním projdete celý hřbitov, ale když Baal Lukor nic nenajde, zešílí z toho a napadne hrdinu. Hrdina ho zabije a vrátí se do Tábora v bažinách. Y'Berion je stále v bezvědomí a tak velitel templářů Cor Angar vyšle hrdinu pro léčivé rostliny. Ani to nepomůže a Y'Berion umírá. Cor Angar hrdinovi ale řekne, že Y'Berion na chvíli procitl a řekl pár slov. Spáč prý není dobrý bůh, je to zlý arcidémon a další pokus o jeho vzývání by prý mohl dopadnout hůře. Také poslední naděje upínal k mágům Vody a jejich plánu útěku. Plán mágů Vody spočívá v odpálení rudné haldy, kterou si střádali dlouhá léta. Odpálení haldy vytvoří velkou vlnu energie, která by měla Bariéru zničit. K tomu ale potřebují všech pět ohnisek, která se použila k vytváření Bariéry, proto jim hrdina musí všechny přinést. Mágové Vody ale na zničení haldy nestačí, Bariéru vytvářelo 12 mágů a proto je třeba požádat o pomoc i mágy Ohně, kteří žijí ve Starém táboře. Když dorazíte do tábora, zjistíte, že mágové Ohně jsou mrtví. Gomez je nechal zavraždit kvůli tomu, že se postavili jeho plánu na invazi do Svobodného dolu, který patří Novému táboru. Starý důl byl zatopen a Gomez potřeboval nový zdroj rudy, aby si udržel svou pozici a mohl dále obchodovat s králem. Když tohle hrdina sdělí Nejvyššímu mágovi Vody Saturasovi, pošle hrdinu najít Xardase, abys ho požádal o pomoc při odpálení rudné haldy.\n\nXardas býval ohnivým mágem, pak ale vstoupil do služeb boha Beliara a odstěhoval se ze Starého tábora. Vyvolal hrozivé stvůry a ty mu postavily věž kdesi ve skřetí zemi. Hrdina se musí ke Xardasovi probojovat. U věže narazí na Kamenného, Ledového a Ohnivého golema. Všechny zabije a vstoupí do věže. Zde je Ohnivý démon, který s hrdinou promluví a vymění s ním srdce odebrané golemům za teleportační runu ke Xardasovi. Od Xardase se dozví, že odpálení rudné haldy není řešení a poví hrdinovi kousek příběhu o Spáčovi. Pak hrdinu pošle za vyhoštěným skřetím šamanem Ur-Shakem, který se skrývá ve Staré citadele. Šamanovi zachrání život před skřetími bojovníky a on za odměnu poví zbytek příběhu o Spáčovi a nazve hrdinu svým přítelem. Nyní se hrdina potřebuje dostat do Spáčova chrámu, který leží ve skřetí vesnici. Aby se vesnicí nemusel probojovat, potřebuje Ulu-Mulu, posvátnou zbraň přátelství. Tu vyrobí Ur-Shakův přítel, který je otrokem ve Svobodném dole. Nejdříve ale hrdina musí důl osvobodit, protože ho obsadili Gomezovi lidé. Skřetovi přinese lék a on hrdinovi řekne, že k výrobě Ulu-Mulu potřebuje jisté ingredience a hrdina mu je musí sehnat. Poté zbraň vyrobí a hrdina se může vydat do Spáčova chrámu.\n\nS Ulu-Mulu nyní může hrdina nerušeně projít skřetí vesnici, kde naleznete teleportační svitek do Spáčova chrámu. V chrámu nalezne spoustu nemrtvých bestií, přes které se musí probojovat. Také tu na něj čekají nemrtví šamani, kteří kdysi vyvolali Krushaka (Spáče). Postupně zabije čtyři z nich. U jednoho nalezne podivný meč. Posledního, pátého šamana ale zabít nedokážete. Proto se vrátí ke Xardasovi, který řekne víc o podivném meči. Meč se jmenuje Uriziel a je to mocná stará zbraň. Bohužel přišla o svou energii, takže je potřeba ji dobít. Xardas k tomu přislíbí vytvořit zaklínadlo, ale ještě je k tomu potřeba zdroj energie. V Novém táboře mají velkou rudnou haldu, ta jako zdroj nabití postačí. Mezitím než Xardas zhotoví zaklínadlo, hrdina se vydá do Xardasovy staré věže pro lepší vybavení. Naleznete tam starobylou rudnou zbroj a také teleportační runu do Starého tábora. Když Xardas zaklínadlo vyrobí, je zapotřebí ještě mága, který ho přečte. Mágové Vody to nejsou ochotni udělat, takže hrdinovi pomůže mág Ohně Milten, který při vyvražďování nebyl přítomen ve Starém táboře. Při obřadu dobíjení Urizielu hrdinu uvidí mágové Vody a od teď se k nim hrdina nesmí přiblížit.\n\nS Urizielem je možné porazit posledního nemrtvého skřetího šamana. Když hrdina postoupí dále, setká se s Xardasem, který ještě vysvětlí pár věcí a poté omdlí, protože ho vysílí náročná teleportace do Spáčova chrámu. Nyní se již hrdina dostává do místnosti se Spáčem, Cor Kalomem (uprchl z Tábora z bažin, protože chtěl hledat vlastní cestu ke Spáčovi) a Kalomovy pomatené novice. Až to s ním hrdina vyřídí, musí probodnout všech pět srdcí nemrtvých šamanů, které jsou v sloupcích hned u Spáče. Po probodení posledního srdce se spustí animace, ve které Spáč zmizí do dimenze, ze které byl vyvolán.\n\n"}
{"id": "112291", "url": "https://cs.wikipedia.org/wiki?curid=112291", "title": "Přívozy na Vltavě", "text": "Přívozy na Vltavě\n\nPřívozy na Vltavě byly odedávna, postupně byla většina z nich zrušena buď po nahrazení mostem, nebo bez náhrady. Od středověku bylo právo přívozu předmětem privilegií. Od poloviny 19. století byly přívozy provozovány obcemi nebo soukromníky.\n\nV okolí Prahy začátkem 20. století přívozy provozovaly obce Modřany, Hodkovičky, Podolí, Praha a Bohnice. Některé přívozy provozovaly jiné subjekty, například \"Knížecí hospodářské ředitelství na Zbraslavi\" a \"Zemský výbor pro Království české\". Po roce 1949 provozování většiny pražských přívozů převzal komunální podnik \"Lázeňská a rekreační služba\", od roku 1959 \"Kadeřnické a lázeňské služby hl. m. Prahy\", od roku 1965 \"Pražské lázně\". S povolením obvodního národního výboru provozovali některé přívozy soukromníci i v době socialismu.\n\nSeznamy obsahují zjištěné říční přívozy na řece Vltavě. Je podle možností řazen po směru toku.\n\n\n\n\n"}
{"id": "112298", "url": "https://cs.wikipedia.org/wiki?curid=112298", "title": "Seznam labských přívozů v Čechách", "text": "Seznam labských přívozů v Čechách\n\nSeznam přívozů na české části Labe obsahuje zjištěné říční přívozy provozované zejména v 20. a 21. století na řece Labi. Je podle možností řazen po směru toku.\n\n\n\n\n\nNa přívozu nedaleko Ústí došlo 8. září 1732 k nejvážnější nehodě v historii českého převoznictví i české lodní dopravy. Utopilo se 52 cestujících, vesměs poutníků do Bohosudova.\n\n\n"}
{"id": "112299", "url": "https://cs.wikipedia.org/wiki?curid=112299", "title": "Pneumatické kladivo", "text": "Pneumatické kladivo\n\nPneumatické kladivo, lidově zvané sbíječka, patří mezi mechanická strojní kladiva. Jedná se zpravidla o ruční nářadí určené k vrtání otvorů do betonu, železobetonu či kamene. Dále také slouží k rozbíjení a mechanickému rozrušování pevných předmětů a tuhých těles vyrobených z betonu, asfaltu, kovů apod. Ve stavebnictví slouží k demolicím zdiva či likvidaci asfaltových koberců (kupř.na chodnících a na silnicích), používá se běžně k narušování hornin v dolech a lomech, hodí se též velmi dobře k mechanickému oklepávaní odlitků a výpalků v těžkém resp. hutním průmyslu.\n\nVelká pneumatická kladiva bývají téměř vždy poháněna stlačeným vzduchem z externího kompresoru (v průmyslu a v hornictví se při centrálním rozvodu vzduchu může jednat o velmi vzdálený kompresor poháněný asynchronním elektromotorem, ve stavebnictví se obvykle používá převozný kompresor nejčastěji poháněný vznětovým spalovacím motorem). Sbíječky se používají zejména ve stavebnictví, zde zejména k demolicím staveb, v hornictví pak k těžbě nerostů a dále také v těžkém průmyslu - nejčastěji v hutnictví a dalších horkých provozech. I velká pneumatická kladiva mohou být poháněna vlastním motorem, v převážné většině se jedná o pneumatická kladiva poháněná malým benzinovým spalovacím motorem (dvoutaktní zážehový motor). Takové zařízení bývá nejen mimořádně těžké, ale může být i velice hlučné, značně vibruje, práce s ním bývá velice namáhavá a těžká. Velmi nezdravé jsou i spaliny pocházející od motoru, které pracovníkovi kouří doslova pod nos. Speciální typy těchto kladiv se občas používají v pozemním stavitelství - například pro zpevňování povrchu chodníků (udusávání hlíny a písku apod.). Tak jako je tomu i u malých pneumatických kladiv, i v tomto případě se musí jednat o pohon pracovního nástroje stlačeným vzduchem (popřípadě i tlakem plynu z vlastních motorových spalin vedených od poháněcího spalovacího motoru stroje).\n\n"}
{"id": "112301", "url": "https://cs.wikipedia.org/wiki?curid=112301", "title": "Pelham Grenville Wodehouse", "text": "Pelham Grenville Wodehouse\n\nSir Pelham Grenville Wodehouse (15. října 1881, Guildford – 14. února 1975, New York) byl britský spisovatel.\n\nJeden z nejoblíbenějších anglických humoristů, mistr jazykové komiky a situačních gagů. Za svůj dlouhý život napsal více než devadesát knih. Je navíc spoluautorem dvaceti filmových scénářů a zhruba třiceti her a muzikálů.\n\nVystudoval Dulwich College v Londýně. Po absolvování pracoval nejprve jako úředník v bance, ale pak se stále více zaměřoval na novinařinu. Roku 1902 byl zaměstnán v londýnském listu \"Globe\" jako sloupkař. V průběhu života žil a pracoval v Anglii, Francii a posléze hlavně v USA, kde v roce 1955 získal státní občanství. Těsně před svou smrtí byl ve své původní vlasti, v roce 1975, povýšen do šlechtického stavu.\n\nSir Pelham Grenville Wodehouse zemřel 14. února 1975 v Southamptonu, stát New York.\n\n"}
