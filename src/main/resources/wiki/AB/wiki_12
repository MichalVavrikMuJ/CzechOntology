{"id": "94891", "url": "https://cs.wikipedia.org/wiki?curid=94891", "title": "Aljašský malamut", "text": "Aljašský malamut\n\nAljašský malamut (anglicky: \"Alaskan Malamute\") je americké psí plemeno, původně chované především severskými domorodými kmeny: Inuity. Je podobné sibiřskému huskymu, avšak patronát nad tímto plemenem nepřevzaly Spojené státy, nýbrž Rusko. Dalšími plemeny podobného typu jsou kanadští eskymáčtí psi, grónští psi nebo samojedi. Tito houževnatí, odolní, přátelští, ale také tvrdohlaví psi se hodí pro aktivní lidi, kteří nehledají psa na výcvik, ale spíše společenského psa.\n\nAljašský malamut patří k nejstarším ze severských loveckých psů a navíc bývá považován i za nejsilnějšího. Bývá též uváděn jako nejstarší psí plemeno Severní Ameriky. Jak starý je aljašský malamut přesně není známo, avšak první zmínky o podobných psech se objevují v 18. století, kdy je popisují obchodníci, kteří zavítali mezi Inuity. Malamut byl až do 19. století jediným psím plemenem chovaným na Aljašce, kde mimo jiné vzniklo o jméno tohoto psa a to ze slov Mahlemut anebo také Mahlamiut či Mahlemiut, které označuje Inuity. Malamuti Inuitům zajišťovali především prostředek k převážení věcí. V zimě tahali sáně, v době beze sněhu nesli vaky.\n\nBěhem propuknutí zlaté horečky na Aljašce byla poptávka po silných tažných psech větší než nabídka, záhy ale přišlo zklamání z neúspěchu a zbylí zlatokopové se rozhodli začít závodit se psími spřeženími. První velký závod se konal již roku 1908 a jeho celková délka byla 653 km.\n\nMalamuti byli velice populární už nejen mezi Inuity, na přelomu 19. a 20. století dokonce pracovali pro Kanadskou královskou policii. Mezi lety 1909 až 1918 ale plemeno silně upadlo, nikoliv ale kvůli válce, ale proto, že se objevilo jiné, lepší, plemeno: sibiřský husky. Huskyové byli a jsou lehčí, menší i rychlejší, i když ne tolik vytrvalí. Lidé mezi sebou začali huskye a malamuty volně křížit, bez ohledu na plemeno a původní typ malamuta téměř vymizel. Situace se zlepšila až roku 1926, kdy začali být malamuti kříženi na základě čistokrevného chovu.\n\nChov aljašských malamutů se běžně rozděluje na dvě linie: Kotzebue a M’loot (někdy je ale uváděna i třetí, méně známá, linie Hinman, která sice odchovala jen pár psů, kteří ale významně přispěli do chovu). Linie Kotzebue byla založena především na psech Artura Waldena, kteří následně přešli do vlastnictví Miltona a Evy Seeleyových. Šlo o čistě vlkošedé psy s bílými znaky. Právě tito psi jsou považováni za první moderní aljašské malamuty. Jedinci z linie M’loot jsou větší, s různými barevnými variacemi, jako je červená nebo kaštanová. Roku 1935 American Kennel Club (AKC) uznal aljašského malamuta jako plnohodnotné plemeno a schválil i standard.\n\nBěhem druhé světové války byli upotřebeni i aljašští malamuti a to především americkou armádou. Ta je využívala pro přepravu munice do špatné schůdného terénu a jako záchranářští psi. Po jejím skončení byli využíváni během expedic v Antarktidě, především pro tažení saní.\n\nRoku 2010 se aljašský malamut stal oficiálním národním plemenem Aljašky.\n\nPrvní aljašský malamut byl do Česka dovezen roku 1980 Hanou Petrusovou a jednalo se hned o dvě feny. Rok nato, v červnu 1981, se narodil první vrh. O čtyři roky později, roku 1984 vznikl Klub severských psů a jezdců se psím spřežením (později přejmenován na Klub severských psů), který začal malamuty sdružovat. Roku 1997 vznikl samostatný klub Alaskan Malamute klub Česká republika. Oba dva kluby stále aljašské malamuty sdružují. Podle podmínek Klubu severských psů mohou psi krýt bez omezení na věku, feny jen do dovršení osmi let. Psi i feny musí absolvovat bonitaci, zdraví kyčlí doložit rentgenem a mít negativní výsledky u testů na oční choroby.\n\nAljašští malamuti jsou celkově mohutní psi s hlubokým hrudníkem a dobře osvaleným tělem. Pohyb by měl být plynulý, vyvážený. Krycí srst je tvrdá, naopak nesmí být dlouhá nebo měkká. Podsada hustá, vlnitá a mírně delší než krycí srst. V letních měsících je srst kratší a nepůsobí tak hustým dojmem jako v zimě, kdy se po línání srst mění na delší. Zastřihování je na výstavách nepřípustné: povolené jen zastřihávání srsti mezi polštářky na tlapách. Aljašští malamuti disponují širokou škálou různých zbarvení, přičemž ale většina se odvíjí od světle šedého základu s bílými znaky. Bílé znaky zahrnují bílou náprsenku, nohy, masku na obličeji a dolní stranu ocasu. Též břicho bývá zbarveno bíle. Standard též uznává jednolitě bílé jedince. Mimo bílých znaků můžou být aljašští malamuti červení, tmavě šedí, světle šedí, černí, hnědí... Ideální kohoutková výška dle standardu je u psů 25 palců (= 63,5 cm), u fen 23 palců (=58,4 cm). Váha se pohybuje okolo 37 kg. Při posuzování aljašských malamutů se klade velký důraz i na pracovní stránku psa: výdrž, stavbu těla...\n\nHlava je široká a hluboká, harmonických tvarů, stop mírně vyznačený. Uši aljašských malamutů jsou středně velké, avšak vůči hlavě mohou působit jako malé. Mají trojúhelníkovitý tvar se zaoblenými konci. Oči jsou šikmo posazené, oválného tvaru a s hnědou duhovkou. Výraz přátelský. Pysky musí přiléhat, zuby pod nimi by měly být silné a velké; nůžkového skusu. Krk je silný, mírně klenutý a harmonicky navazující na dlouhý a široký hřbet. Ten směrem k zádi může mírně klesat. Bedra pevná, dobře osvalená. Ocas aljašských malamutů je typický pro většinu plemen špiců a pro všechny severské psy. Je hustě osrstěný, ke špičce se zužující a především ho pes nosí nad hřbetem. Nohy jsou silné a mohutné, tlapky kulaté hluboké a s pevnými polštářky. Drápy by pes měl mít krátké a silné, pigmentace není standardem udávána.\n\nAljašskému malamutovi se silně podobá jeho příbuzný sibiřský husky, ten ale bývá lehčí, nižší a obecně drobnější. Sibiřský husky je také obecně považován za mladší plemeno a nebyl stavěn pro tahání těžkých nákladů, ale na rychlost. Hokkaido-Ken je japonské psí plemeno podobných proporcí, nicméně, tito psi mají kratší srst a především jsou zbarveni vždy jednolitě, tím pádem je jedinou barvou, ve které se shodují s aljašskými malamuty, bílá. Též grónský pes je malamutovi podobný, dokonce je podobně vysoký i těžký. U grónských psů je povoleno jakékoliv zbarvení, tedy i vlkošedé s bílou apod., nicméně, toto plemeno je poměrně vzácné a v Česku se s ním nelze setkat.\n\nAljašský malamut je samostatný, aktivní a temperamentní plemeno psa, které se ale nehodí pro každého, už proto, že potřebuje, aby se mu jeho majitel hodně věnoval, především co se týče pohybu, ale také pouze dělání společnosti. Ve štěněcím období je pro aljašské malamuty velice důležitá socializace, během níž si zvykají na nové podněty, jako jsou jiní psi, lidé, dopravní prostředky... Při nedostatečné socializaci je možné, že v dospělosti budou bojácně nebo naopak agresivně reagovat na nové podněty. Jsou to hrdí a dominantní psi, kteří jsou zvyklí dělat si věci po svém a také se sami rozhodovat při řešení problémů. Jde o typického smečkového psa, kterému se lépe žije ve větší skupině, než osamotě. Aljašský malamut má silné lovecké pudy a je těžké, odvolat ho od potenciální kořisti. Jedná se hlavně o lesní zvěř. Pokud se štěně naučí v mládí vycházet například s kočkou, která byla v rodině před ním, pravděpodobně ji bude akceptovat i v dospělosti, avšak vůči jiným jedincům stejného druhu může být útočný.\n\nMalamuti jsou sice tvrdohlaví a samostatní psi, ale vůči majitelům jsou velice oddaní a loajální a není těžké je cvičit. Vhodné je především cvičit za pomocí pamlsků, spíše než „tvrdou rukou“, kdy se navíc většinou ničí vztah mezi psem a člověkem. S dětmi vychází dobře, avšak neúmyslně jej mohou zranit rychlým pohybem atd. Není to dobrý hlídač.\n\nTito aktivní psi potřebují dostatek pohybu a vyžití. Jsou plní energie, kterou je třeba vybít, což je možné například při mushingu, pulce, bikejöringu (tažení psem na běžkách), canicrossu... V jiných zemích světa se tito psi využívají i v agility a dogdancingu, v Česku se ale jedná spíše o výjimky.\n\nAljašský malamut se skutečně hodí pro aktivního člověka, který mu poskytne dostatek pohybu. Co se mushingu týče, tak aljašský malamut je stavěný nikoliv na rychlost, ale na výdrž. I proto malamuti v mushingu ustoupili lehčím plemenům, především pak sibiřskému huskymu, který je lehčí a rychlejší. Jako „alaskani“ jsou označováni jedinci vzniklí křížením severských a jiných plemen psů, kteří bývají šlechtěni právě pro lepší výsledky v mushingu.\n\nAljašský malamut je venkovní pes, vyšlechtěn byl do silných mrazů a středoevropská zima mu nedělá problémy. Naopak vytápěný byt je pro tyto psy téměř extrém, kterému je lepší se vyhnout. Celkově jde o psa, kterému se bude lépe dařit na venkově, než ve městech a rušných předměstích. Na zahradě by se ale člověk měl svému psa věnovat, protože aljašští malamuti jsou, mimo jiné, známi i pro svoji zálibu v hrabání a ničení rostlin obecně. Navíc se jedná o útěkáře, takže je nutné dostatečně připravit oplocení zahrady, které pes nepřekoná (tzv. nepřeskočí ani nepodhrabe).\n\nAljašský malamut je pes s podsadou, tudíž líná 2x ročně (na začátku jara a na začátku zimy), kdy je nutné srsti věnovat zvýšenou pozornost v podobně každodenního vyčesávání. Mimo toto období stačí párkrát za týden pročesat a odstranit tak odumřelé chlupy. Nedoporučuje se časté mytí šamponem.\n\nPo zdravotní stránce se jedná o zdravé a houževnaté plemeno, u nějž se ale může vyskytnout, podobně jako u mnoha velkých plemen psů, dysplazie kyčelního kloubu (DKK). Stejně tak se objevuje i dysplazie loketního kloubu (DLK) a nebo torze žaludku. Z očních chorob se může vyskytnou i progresivní retinální atrofie (PRA).\n\n"}
{"id": "94893", "url": "https://cs.wikipedia.org/wiki?curid=94893", "title": "Vratislav Lokvenc", "text": "Vratislav Lokvenc\n\nVratislav Lokvenc (* 27. září 1973, Náchod) je bývalý český fotbalový útočník, který naposledy působil v německém klubu FC Ingolstadt 04. Vzhledem ke své výšce (196 cm) byl dobrým hlavičkářem. V sezóně 1999/00 se stal s 22 brankami nejlepším střelcem 1. české fotbalové ligy.\n\nV současnosti působí jako skaut svého bývalého klubu FC Basilej, v roce 2013 plánoval studovat trenérskou licenci UEFA, ale neprošel sítem přijímaček. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nProfesionální kariéru začal v roce 1992 v SK Hradec Králové, odkud v roce 1994 přestoupil do Sparty Praha, se kterou získal 5 ligových titulů a v sezóně 1999/00 se s 22 góly umístil na první příčce mezi ligovými střelci. Na jaře 2000 dal v dresu Sparty v zápase proti Českým Budějovicím 4 branky a zařídil tak výhru na soupeřově hřišti 4:1. Stal se třetím čtyřgólovým střelcem v historii samostatné české ligy (po Josefu Obajdinovi a Robertu Vágnerovi).\n\nV roce 2000 odešel do německé Bundesligy, kde hrál čtyři sezóny v 1. FC Kaiserslautern a jednu sezónu ve VfL Bochum. Od roku 2005 byl hráčem klubu FC Red Bull Salzburg v rakouské Bundeslize. V jarní části sezóny 2007/08 hostoval ve švýcarském celku FC Basilej, se kterým získal ligový titul.\n\nProfesionální kariéru ukončil v létě 2009, kdy byl hráčem německého druholigového klubu FC Ingolstadt 04.\n\nV české fotbalové reprezentaci do 21 let debutoval Vratislav Lokvenc na turnaji ve Francii 9. června 1993 v utkání s Anglií, které skončilo nerozhodně 1:1.\n\nCelkem odehrál za mládežnický výběr do 21 let 13 utkání (6 výher, 4 remízy, 3 prohry) a vstřelil 7 gólů.\n\n6. září 1995 debutoval Vratislav Lokvenc v A-mužstvu české fotbalové reprezentace v domácím kvalifikačním utkání o Mistrovství Evropy ve fotbale 1996 proti Norsku, když v 81. minutě vystřídal na hřišti Tomáše Skuhravého. Zápas skončil výhrou České republiky 2:0.\n\nSvůj první gól zaznamenal v přátelském utkání na Olympijském stadionu v Soulu proti domácí reprezentaci Jižní Koreje, Lokvenc ve 32. minutě zvyšoval na průběžných 2:0, domácí tým stihl do konce srovnat stav na konečných 2:2.\n\nLokvenc nehrál pravidelně v základní sestavě, zapojoval se často do hry až v průběhu utkání jako střídající hráč.\n\nVratislav Lokvenc se zúčastnil těchto vrcholových turnajů:\n\nCelkem si připsal za A-mužstvo ČR 74 startů s bilancí 51 výher, 10 remíz a 13 proher, vstřelil 14 gólů.\n\nČeská republika se zúčastnila Konfederačního poháru FIFA v roce 1997 v saúdskoarabském Rijádu, kam se kvalifikovala jako finalista Mistrovství Evropy z roku 1996, neboť vítězné Německo se odmítlo zúčastnit. V základní skupině B se český tým postupně střetl s Jihoafrickou republikou, Uruguayí a Spojenými arabskými emiráty.\n\nDo prvního utkání 13. prosince 1997 proti Jihoafrické republice (remíza 2:2) Lokvenc nezasáhl, ani ve druhém zápase 15. prosince 1997 proti Uruguayi (prohra ČR 1:2) nenastoupil.\n\nV posledním utkání základní skupiny českého týmu proti Spojeným arabským emirátům 17. prosince 1997 střídal v 81. minutě Horsta Siegla, ČR vyhrála vysoko 6:1. Česká reprezentace obsadila se 4 body druhé místo ve skupině za 9-bodovou Uruguayí a v semifinále se střetla 19. prosince 1997 s Brazílií (Lokvenc nehrál, ČR podlehla jihoamerickému soupeři 0:2).\n\nV zápase o třetí místo 21. prosince 1997 se ČR utkala se svým sokem ze základní skupiny Uruguayí, kterého tentokrát porazila 1:0 gólem Edvarda Lasoty a získala bronzové medaile. Vratislav Lokvenc nastoupil v základní sestavě a odehrál 88 minut, poté je vystřídal Michal Horňák.\n\nČeský tým se na Euro 2000 kvalifikoval deseti výhrami a v žebříčku FIFA se nacházel na druhém místě za Brazílií, přesto nepatřil k favoritům turnaje, byl totiž nalosován do tzv. skupiny smrti, kde se utkal s favorizovanými mužstvy Francie a Nizozemí a nevyzpytatelným Dánskem. V prvním zápase 11. června 2000 proti Nizozemsku střídal Vratislav Lokvenc Pavla Nedvěda v 89. minutě krátce poté, co Frank de Boer proměnil pokutový kop nařízený italským rozhodčím Pierluigim Collinou. Český tým nestihl srovnat skóre a prohrál 0:1.\n\nV dalším utkání 16. června s Francií střídal Lokvenc ve 49. minutě Radka Bejbla. V 60. minutě vstřelil vítězný gól Francie na 2:1 Youri Djorkaeff a rozhodl tak o tom, že český tým nepostoupí do čtvrtfinále.\n\nPoslední utkání 21. června 2011 s Dánskem bylo střetnutím dvou týmů, které již neměly šanci postoupit, lépe je zvládl český celek, když vyhrál 2:0. Lokvenc střídal v 79. minutě Vladimíra Šmicra.\n\nNa evropském šampionátu 2004 v Portugalsku byl český tým nalosován do poměrně těžké skupiny D s Německem, Nizozemskem a Lotyšskem. Vratislav Lokvenc se představil pouze v posledním vystoupení českého celku v základní skupině proti Německu. Trenér Karel Brückner si mohl dovolit 9 změn v sestavě, národní tým už měl po výhrách 2:1 proti Lotyšsku a 3:2 proti Nizozemsku jistý postup do čtvrtfinále z prvního místa skupiny.\n\nLokvenc nastoupil v základní sestavě a hrál do 59. minuty, kdy byl za stavu 1:1 vystřídán Milanem Barošem. Český tým porazil Německo 2:1 a vyhrál skupinu s plným počtem bodů (9), ve čtvrtfinále přešel přes Dánsko (výhra 3:0) a v semifinále podlehl pozdějším mistrům Evropy Řekům 0:1 po prodloužení, rozhodl stříbrný gól Traianose Dellase.\n\nNa MS 2006 v Německu se střetla česká reprezentace v základní skupině E postupně s USA, Ghanou a Itálií. V prvním utkání 12. června 2006 proti USA nastoupil Lokvenc od začátku druhého poločasu, když vystřídal střelce úvodního gólu Jana Kollera. Zápas skončil vítězstvím českého týmu 3:0.\n\n17. června 2006 musela reprezentace strávit prohru 0:2 s Ghanou, Vratislav Lokvenc odehrál kompletní zápas a ve 49. minutě dostal žlutou kartu. Zároveň to bylo jeho poslední utkání v reprezentačním dresu, do posledního zápasu českého mužstva na šampionátu s Itálií (prohra ČR 0:2) už nezasáhl kvůli dvěma žlutým kartám. ČR obsadila nepostupové třetí místo se 3 body za Itálií a Ghanou.\n\nSeznam všech 14 gólů Vratislava Lokvence v A-mužstvu české reprezentace:\n\n"}
{"id": "94894", "url": "https://cs.wikipedia.org/wiki?curid=94894", "title": "Pevnost Eben-Emael", "text": "Pevnost Eben-Emael\n\nPevnost Eben-Emael byla belgická pevnost mezi městy Lutych a Maastricht na hraně zářezu Albertova kanálu. Pevnost byla vybudována v letech 1931–1935 a byla považována za nedobytnou. Umístění pevnosti bylo zvoleno na belgicko-holandské hranici, ale účelem pevnosti byla obrana proti německé invazi. Sloužilo zde 2000 vojáků.\n\nPevnost Eben-Emael byla vybudována v letech 1932 - 1938 k zastavení invazního postupu německé armády za 2. světové války a současně mohla dělostřeleckým postřelováním ze 7 silných dělostřeleckých baterilí krýt mosty, které byly vybudovány přes řeku Mázu.\n\nPro útočící Německo tak vznikl strategický problém, jak zajistit přechod tanků a vojenské techniky přes mosty na Máze, které byly kryty dělostřeleckou palbou právě z této pevnosti a taktéž byly samostatně jištěny destrukčními náložemi, které měly v případě ohrožení odpálit mostní hlídky.\n\nZabrání mostů a obsazení pevnosti měli mít na starosti nejprve tzv. brandenburští (založeni Canarisem), pro které to však byl úkol velmi obtížný, až nemožný, vzhledem k silným obranným postavením belgické strany.\n\nHitler požádal Kurta Studenta, velitele 7. letecké divize, aby obsadil pevnost Eben-Emael a několik blízkých mostů přes Albertův kanál a řeku Mázu. Úkol byl velmi obtížný, protože do okolí pevnosti nebylo možno dopravit útočné jednotky k provedení operace a ani nebylo možné přistát letadly kvůli malému prostoru. Hitler navrhl použití nových, přísně utajovaných, nákladních kluzáků DFS 230 (z něm. Deutsche Forschungsanstalt für Segelflug) tažených za třímotorovými letouny Junkers Ju 52. Kluzák DFS 230 dokázal pojmout kromě pilota 8 mužů s proviantem. Student došel k závěru, že horní část pevnosti je právě dost velká na to, aby na ni mohlo přistát 10 upravených kluzáků, ovšem pouze ve dne. Samotný německý průzkum velmi usnadnila okolnost, že pevnost byla obehnána systémem z výšky velmi dobře viditelných příkopů, navíc si posádka udělala na vrcholu pevnosti fotbalové hřiště. S největší pravděpodobností byla pro obeznání pevnosti použita dopravní letadla, když právě přes pevnost vedl od roku 1926 dopravní koridor Kolín nad Rýnem - Paříž. Z existence fotbalového hřiště bylo jasné, že areál pevnosti není zaminován, takže je pro přistání kluzáků použitelný.\n\nVelitelem operace byl jmenován kapitán Walter Koch. Jeho 500 výsadkářů bylo rozděleno do 4 úderných skupin. Odborník na výbušniny Rudolf Witzig vedl skupinu 85 mužů pod názvem „ŽULA“ z nichž většina byli ženisté. Jejich hlavním úkolem bylo proniknout do pevnosti.\n\nWitzigovi muži měli 9 primárních cílů: uprostřed pevnosti pancéřová kopule se 120 mm kanony, na S a J další dvě se 75 mm kanony, všechny s pancířem o síle 30 cm) + další 4 střelecká stanoviště, kde na každém byly umístěny 3 kanony o 75 mm, z kterých se dalo pálit na mosty na severu a na zbylé přes Mázu.\n\nK proniknutí skrz tak tvrdý pancíř byla použita nová zbraň - kumulativní nálož. Jednalo se o nálož tvarovanou tak, aby tlak spalin vyvinul maximální sílu pouze v jednom směru. Vývoj této nálože se Německu podařilo utajit mimo jiné i tím, že výsadkáři při výcviku v rámci utajení nosili stejně těžké kameny). 3 další skupiny s krycími názvy: „OCEL“, „BETON“ a „ŽELEZO“ měly přistát nedaleko mostů a obsadit je. Skupině „ŽULA“ bylo zdůrazňováno v závěrečném výcviku, že musí zničit cíle co nejdříve. V opačném případě hrozí, že děla mosty zničí dříve, než přes ně přejedou německé tanky.\n\n10. května 1940 o půl 4 ráno odstartovalo 40 transportních letounů Junkers Ju 52 ze 2 letišť poblíž Kolína nad Rýnem, které za sebou táhly kluzáky.\nKdyž ale letouny doletěly k řece Rýn a k hranici s Francií, prasklo tažné lano jednoho z kluzáků, na jehož palubě byl velitel skupiny žula Witzig. Kluzák musel přistát, takže skupina pokračovala v letu bez svého velitele. Kluzáky byly vypuštěny nad německým územím 10 km od pevnosti. Za úsvitu je zpozorovali belgičtí vojáci, nerozpoznali však, zdali jsou letouny přátelské či ne, a tak je nechali letět dál.\n\nKluzáky se snášely ke svému cíli. Ve 4:25 se zastavil první kluzák na vršku Eben Emael, ostatní u mostů. 1. oddíl měl za úkol útok na kopule a zničení prvních kanonů. 2. oddíl útočí na další střelecká stanoviště, útočí granáty. Witzigův tým útočí na ústřední kopule, němečtí výsadkáři nevěděli, že v kopuli nefunguje nábojový pás. Další skupina útočí na ocelová vrata a po proražení zabijí osádku. Jeden z kluzáků přistál přímo do ostnatých drátů, praporčík Mensl se svými muži umlčel severní stanoviště a zjistil, že jižní je prázdné. Teprve teď si němečtí výsadkáři uvědomili, že chybí velitel, ale díky výcviku se dá říci, že nebyl potřeba. Výsadkářům trvalo necelých 20 minut k obsazení pevnosti.\nSkupiny, které obsazovaly mosty, zabraly dva naprosto neporušené, jeden ostražitý belgický voják nálože odpálil u města Canna, a tím zničil most.\n\nCelá operace slavila velký úspěch, ztraceno bylo 24 mužů, převážně u města Canna. Nebyl to však konec. Belgičané se stále ještě bránili, nyní se vrátil Witzig v náhradním kluzáku a nařídil útok na 2 neporušené kopule (120 mm), které zbyly. Nálože s trhavinou neprorazily kopuli, ale ta se již neotáčela. Němci útočí na jižní kopuli, půlmetráková nálož nezmohla zhola nic. Belgičané zahájili o půl 11 palbu na postupující Němce, toto byla Němců největší obava. Belgičanům se podařilo zničit most přes Mázu. Tento čin způsobil, že se Němci na 24 hodin zastavili (pro dostání se na druhý břeh bylo potřeba postavit pontonový most).\n\nKapitán Koch zavolal na pomoc střemhlavé bombardéry Stuka; mezitím ostatní Belgické pevnosti v okolí zahájily palbu na pevnost Eben-Emael, aby německé výsadkáře vypudily. Do prostoru padlo na 1 200 granátů, mnoho mužů skrývajících se v troskách bylo zraněno. Příchodem noci morálka Belgičanů opadala. Zničením ocelových vrat protitankovými zbraněmi a použitím bojových člunů na přepravu posil německým \"151. pěším plukem\" přes Albertův kanál pod pevností o den později, dosáhli útočníci převahy, což vedlo k tomu, že belgický velitel pevnost vzdal v 13:30 hodin 11. května. Do zajetí padlo 1200 belgických vojáků a to znamenalo konec bitvy. Během 18 dní kapitulovala celá Belgie.\n\nByl to velký úspěch pro Němce a Hitler vyznamenal německé výsadkáře železnými kříži.\n\n"}
{"id": "94902", "url": "https://cs.wikipedia.org/wiki?curid=94902", "title": "Zálší (okres Tábor)", "text": "Zálší (okres Tábor)\n\nZálší () je obec v jižní části okresu Tábor. Je součástí oblasti Soběslavská Blata, v těsné blízkosti se nachází významná přírodní chráněná lokalita Borkovická Blata. Žije zde obyvatel.\n\nPrvní zmínka o obci se v historických pramenech objevuje v první polovině 14. století.\n\nSeverně a západně od vesnice zasahuje do katastrálního území přírodní památka Veselská blata.\n\n\nJak v obci Zálší, tak i v Klečatech tvoří střed obce náves se starou zástavbou, kde se nacházejí převážně památkově chráněné objekty v tzv. selském baroku - Zálší bylo vyhlášeno vesnickou památkovou rezervací. Chloubou obce je kostel Navštívení panny Marie, fara, kaplička sv. Jana Nepomuckého v Zálší a kaplička Nejsvětější Trojice v Klečatech.\n\nPodle evidence obyvatel má Zálší celkem 228 obyvatel (Zálší 183 a Klečaty 55). Obec je typicky vesnického charakteru bez místního průmyslu. Pracovní příležitosti poskytuje 12 km vzdálené město Veselí nad Lužnicí a Soběslav, ale i vzdálenější jako je Tábor a České Budějovice. Převážná část ekonomicky aktivních obyvatel za prací dojíždí. V poslední době se v obci rozšířilo i soukromé podnikání, převážné ve stavebním oboru.\n\nVýznamnou součástí života obce je bohatý spolkový život. Velmi aktivní jsou zejména OS Blatka, které v krajském kole „Soutěže vesnice roku 2005“ získalo čestné uznání za svou činnost, dále pak JK Dolli a mladí hasiči. Pozadu nezůstávají ani další spolky jako myslivci, rybáři a včelaři.\n\nSama obec pořádá každoročně obecní ples, setkání se seniory, účastní se festivalu „Blata se baví“ a ve spolupráci s místní školou vítá i nové občánky. V květnu 2006 pořádala obec II. setkání rodáků obcí Zálší a Klečaty, společně s oslavami 150. výročí založení místní školy. Nad touto akcí převzal Krajský úřad Jihočeského kraje záštitu a pan hejtman Jihočeského kraje Jan Zahradník slavnostně zasadil na návsi pamětní lípu, která bude připomínat tyto památné dny.\n\nObčanské sdružení Blatka ve svém celoročním programu zahrnuje akce nejen pro děti, ale i mládež a další věkové kategorie. Zaměřují se převážně na obnovu a udržení tradic, jako je stavění májky, masopust, adventní posezení s ukázkou tradičních řemesel, mikulášskou nadílku. Nezapomínají ani na sportovní vyžití při dětských dnech, fichtlsprintu, cyklokrosu a velmi oblíbenou a v okolí známou akcí Hry bez hranic - zábavné odpoledne, kde se v různých disciplínách utkají družstva místní i z okolních obcí.\n\nČlenové OS Blatka pomáhají s přípravami a realizací Setkání rodáků a vzali si na starost i podzimní a jarní brigády na návsi obce a péči o kaštany. Spolu s obcí každoročně o vánočních svátcích navštěvují občany v důchodovém věku s vánočním blahopřáním a malým dárkem. OS je členem OS Praha Vídeň-Grenwais - Nadace Partnerství.\n\nJezdecký klub Dolli se celoročně zabývá agroturistikou. Dále pořádá již každoroční akce jako např. Den koní, Jezdecký ples, dětský letní tábor s výukou jízdy a ošetřování koní a na zakončení sezóny „Hubertovu jízdu“. V průběhu roku se také účastní některých jezdeckých závodů v okolí.\nV roce 2005, jako jediní zástupci Jihočeského kraje, reprezentovali naší obec na mistrovství ČR ve formanské jízdě v Hradci nad Moravicí, kde získali 2 první místa, 1 třetí, 1 čtvrté a 1 osmé. JK Dolli velmi úzce spolupracuje nejen s OÚ, ale i s OS Blatka. Je členem OS Praha Vídeň-Greenways - Nadace Partnerství.\n\nJK Dolli obdržel cenu roku 2005 „Spokojený zákazník Jihočeského kraje“ od sdružení českých spotřebitelů. Statek manželů Líkařových, kde má jezdecký klub sídlo, byl nominován v krajském kole „Soutěže jihočeská vesnice roku 2005“ na prestižní cenu hejtmana Jihočeského kraje.\n\nSbory dobrovolných hasičů (v Zálší i v Klečatech) patří k nejužitečnějším našim spolkům. Nejenže reprezentují obec v soutěžích, ale i zastávají péči o vzhled obce při různých brigádách a hlavně jsou velkou oporou při krizových situacích.\n\nV obci Zálší je řádně vedená kronika obce. V budově školy se nachází místní lidová knihovna, která má v obci Klečaty pobočku. Obec je členem Mikroregionu Veselsko, Svazku obcí TDO Lužnice, SMOT Tábor a SMO ČR.\n\nObec byla do roku 2009 zřizovatelem jednotřídní Základní školy, která úzce spolupracovala s obcí. Děti vystupovaly na všech kulturních akcích pořádaných obcí. O vánočních svátcích byla pořádána vystoupení v místním kostele. Několik roků probíhal program \"Děti seznamte se se školou\" pod vedením paní ředitelky, kdy navštěvovali školu předškoláci a formou hry se připravili na vstup do 1. ročníku. Tento projekt měl dobrý ohlas nejen mezi rodiči, ale především mezi dětmi. Od září 2009 místní děti dojíždějí do škol zejména ve Veselí nad Lužnicí.\n\nObec se snaží v rámci finančních možností opravit stávající objekty ve svém vlastnictví a udržovat běžný chod obce. Pro místní občany získala obec půjčku od Státního fondu rozvoje bydlení na rekonstrukci a modernizaci domů.\n\n"}
{"id": "94903", "url": "https://cs.wikipedia.org/wiki?curid=94903", "title": "Zálší", "text": "Zálší\n\nNázev Zálší nese několik sídel: \n"}
{"id": "94904", "url": "https://cs.wikipedia.org/wiki?curid=94904", "title": "Jiří Stromšík", "text": "Jiří Stromšík\n\nJiří Stromšík (* 1. dubna 1939 Krhová) je český germanista, který se specializuje na dějiny novější literatury německy mluvících zemí, vysokoškolský pedagog a překladatel.\n\nV letech 1969–1974 byl odborným asistentem na Filozofické fakultě Univerzity Karlovy. V roce 1974 byl nucen fakultu opustit z důvodů politické neprověřenosti. Od roku 1990 znovu působí v Ústavu germánských studií FF UK.\n\nV roce 2008 byl vyznamenán Státní cenou za překladatelské dílo.\n\n\n\n"}
{"id": "94905", "url": "https://cs.wikipedia.org/wiki?curid=94905", "title": "Argus As 10", "text": "Argus As 10\n\nArgus As 10 byl německý pístový letecký motor používaný v menších německých letounech během a krátce po druhé světové válce. Mezi typy letounů, které jím byly poháněny, patřily např. cvičné Arado Ar 66 a Focke-Wulf Fw 56 Stösser, pozorovací a spojovací Fieseler Fi 156 Storch nebo spojovací Messerschmitt Bf 108.\n\nPrvní exemplář byl vyroben v roce 1928.\n\n\n\n\n"}
{"id": "94906", "url": "https://cs.wikipedia.org/wiki?curid=94906", "title": "Toronto", "text": "Toronto\n\nToronto je se svými 2,6 miliony obyvatel nejlidnatějším městem Kanady a zároveň hlavním městem provincie Ontario. Je situováno v jižní části provincie, na severozápadním břehu stejnojmenného jezera. Vlastní město tvoří od roku 1998 šest městských částí (East York, Etobicoke, North York, Old Toronto, Scarborough a York). Přilehlá sídelní aglomerace (Velké Toronto), již Toronto formuje mj. společně s městy Mississauga, Brampton, Vaughan, Pickerin a Markham, čítá přes 6,3 milionu obyvatel a Toronto leží v jejím srdci. Je součástí ontarijské aglomerace známé jako Zlatá podkova, která je domovem pro 8,7 milionů obyvatel, tzn. přibližně 28 % veškerého kanadského obyvatelstva.\n\nJako ekonomicky nejsilnější z kanadských měst je Toronto pokládáno za středisko globálního významu. Torontská burza je sedmou nejvýznamnější burzou na světě. Vedle finančnictví zaujímá výraznou pozici rovněž např. filmová či softwarová produkce. V Torontu se nachází ústředí většiny kanadských společností.\n\nToronto lze označit za jedno z nejkosmopolitnějších měst na světě. Právě sem směřuje většina imigrantů přijíždějících do Kanady. Kolem 49 % obyvatel Toronta uvádí, že se narodili mimo hranice Kanady. Přítomnost různorodých etnických skupin s osobitými zvyky, kulturou a kuchyní se neopominutelně podepisuje na městském životě.\n\nDíky nízké kriminalitě, čistému prostředí, vysoké životní úrovni a otevřenosti obyvatel města jiným kulturám je Toronto hodnoceno jako jedno z měst, které disponují nejlepšími podmínkami k životu (podle Economist Intelligence Unit a průzkumu Mercer Quality of Living). Přestože se město vyznačuje rozsáhlou zástavbou výškových budov, je zde překvapivě mnoho zeleně, o čemž ostatně svědčí jedno z rozšířených přízvisek Toronta „město v parku“. V západní části města se nachází High Park, který má rozlohu 160 ha a na jehož území se rozkládá malá zoologická zahrada. Na torontských ostrovech, ležících poblíž centra města, najdeme turistické stezky, rybníky, menší letiště, zahrady, pláže, zábavní park Centreville a místa vhodná k piknikování.\n\nNavzdory všem jmenovaným pozitivům bylo Toronto v roce 2006 ohodnoceno jako nejdražší kanadské město.\n\nV centru města se nachází někdejší nejvyšší samostatně stojící stavba světa, CN Tower, o výšce 553 metrů (rekord byl překonán v roce 2007 stavbou Burj Khalifa). Je zde mnoho dalších turistických a kulturních atrakcí, jako je Royal Ontario Museum, Ontarijská umělecká galerie, Baťa Shoe Museum, Gardiner Museum, Casa Loma, National Ballet of Canada, Ontario Science Centre, Ontario Place, Hockey Hall of Fame (Hokejová Síň slávy), Black Creek Pioneer Village, Riverdale Farm a Museum of Innuit Art. Torontské zoo je s více než 5 tisíci zvířat jednou z největších zoologických zahrad na světě.\n\nMezi zajímavé části města také patří Toronto Islands (Torontské ostrovy), Distillery District, St. Lawrence Market, Beaches, Harbourfront, Scarborough Bluffs Park, Young - Dundas Square, Financial District s mnoha mrakodrapy, P.A.T.H. (největší podzemní obchodní středisko na světě, 27 km dlouhé, s více než 1200 obchody) a Exhibition Place kde se konají každoroční výstavy na CNE (The Ex).\n\nAsi 25 km severně od centra města se rozkládá zábavní park Canada's Wonderland (1,3 km²) s více než 200 atrakcemi. Během letní sezóny (květen-říjen) jej navštíví přes 3,5 milionu lidí.\n\nZ Toronta pochází řada věhlasných sportovních týmů, jež se pravidelně umisťují na předních příčkách žebříčků; jde zejména o Toronto Raptors (NBA), Toronto Maple Leafs (NHL), Toronto Blue Jays (MLB) a Toronto Argonauts (CFL).\n\n\n\n"}
{"id": "94908", "url": "https://cs.wikipedia.org/wiki?curid=94908", "title": "Čech", "text": "Čech\n\nČech je slovo s několika významy:\n\n\n\n\n\n\n"}
{"id": "94911", "url": "https://cs.wikipedia.org/wiki?curid=94911", "title": "Iguaçu (vodopády)", "text": "Iguaçu (vodopády)\n\nVodopády Iguaçu ( , ) představují největší systém vodopádů na Zemi. Leží na řece Iguaçu na hranicích mezi Argentinou a Brazílií na 25°41' jižní šířky a 54°26' západní délky. Voda se zde v přepadu dlouhém asi 2,7 km řítí přes okraj lávové plošiny do hloubky asi 70 metrů. V období dešťů je zde průtok asi 6500 m³/s vody a asi 270 samostatných vodopádů, v období sucha klesá průtok na 300 m³/s a vodopádů je asi 150. Největším vodopádem jsou \"Ďáblova ústa (Ďáblův chřtán)\".\n\nOba státy, na jejichž hranicích vodopády leží, okolo nich vytyčily rozsáhlé národní parky (Parque Nacional Iguazú na argentinské straně a Parque Nacional do Iguaçu na brazilské straně) chránící jak vodopády, tak okolí tvořené z velké části zachovaným pralesem.\n\nVodopády jsou hojně navštěvovány turisty, pro něž byly pod vodopády zbudovány speciální lávky a pozorovatelny. Vodopády a oba přilehlé parky byly zařazeny na seznam světového dědictví UNESCO.\n\nLepší pohled na vodopády je z brazilské strany, odkud jsou vidět v celé šíři.\n\nPoměrně blízko vodopádů jsou tři větší města, každé v jiném státě. V Brazílii to je Foz do Iguaçu, kam přilétají návštěvníci vodopádů z celého světa, obvykle přes jiné brazilské letiště. Ve městě se nachází rozsáhlá průmyslová zóna.\nPo krátké jízdě od vodopádů lze dorazit do Puerto Argentino, které je známé většími nákupními možnostmi.\n\nTotéž lze uvést i o paraguayském městě Ciudad del Este, po desetiletí známém jako Puerto Stroessner, které leží na druhém břehu řeky Paraná. Jede se do něho přes most z Brazílie. Své jméno mělo město dle diktátora Alfredo Stroessnera, který vládl Paraguayi 35 let, nakonec však skončil ve vyhnanství ve státě Paraná v Brazílii.\n\nNedaleko odtud se nachází obrovská přehradní nádrž Itaipú na řece Paraná, donedávna největší přehrada a vodní elektrárna na světě. Má 18 turbín po 700 MW, celkový její výkon je tedy 12600 MW. Jde o společný brazilsko-paraguayský projekt. Elektrický proud je do Brazílie rozváděn vedením o napětí 1500 kV, překvapivě stejnosměrným.\n\n"}
{"id": "94914", "url": "https://cs.wikipedia.org/wiki?curid=94914", "title": "Kartotéka čarodějnic", "text": "Kartotéka čarodějnic\n\nKartotéka čarodějnic (v originále Hexenkartothek) byl projekt doby nacismu, jehož cílem byl výzkum pronásledování čarodějnic. Jeho iniciátorem byl Heinrich Himmler, pro něhož to bylo oblíbené téma, pravděpodobně proto, že v jeho rodině kolovalo tvrzení, že některá z jeho předků byla upálena jako čarodějnice. Dalším důvodem (důvody nejsou zcela jasné) projektu mohla být snaha nalézt v záznamech stopy po germánském pohanském náboženství a možnost využít získaný materiál v propagandě proti katolické církvi\n\nV průběhu projektu bylo sesbíráno velké množství materiálu, skutečně přínosné vědecké výsledky však projekt neměl, zajímavá je pouze statistika obětí čarodějnických procesů. \n\nUrčitý význam má rovněž skutečnost, že díky projektu zůstaly zachovány informace převzaté z pramenů, jež se mezitím ztratily.\n\n\n"}
{"id": "94917", "url": "https://cs.wikipedia.org/wiki?curid=94917", "title": "Letecká fotografie z modelů", "text": "Letecká fotografie z modelů\n\nLetecká fotografie z modelů je alternativní metoda pro pořízení leteckých snímků. Jedná se o fotografování z dálkově řízeného modelu letadla či vrtulníku. Současná moderní RC (Remote Control) modelářská technika snadno umožňuje snímkování z přízemních hladin.\n\nModel letadla nebo vrtulníku je vybaven digitálním (případně klasickým) fotoaparátem, speciálními přijímači a vysílačem video-obrazu z paluby modelu. Pomocí dálkového ovládání je ze země model pilotem naveden do požadovaného místa. Fotograf pak samostatným dálkovým řízením ovládá fotoaparát, úhel pohledu (nahoru/dolu, doprava/doleva), ohnisko (přiblížení/vzdálení) a parametry expozice. Vysílač videoobrazu přenáší obraz na zem, kde ho fotograf sleduje na monitoru. Po přistání modelu jsou digitální snímky přeneseny do počítače.\n\nPodobně jako lze z modelu fotografovat, lze z modelu letadla (nebo vrtulníku) pořizovat i videozáběry, letecké video a výškové video. V praxi je běžná dvojí obsluha: pilot a kameraman. Díky tomuto řešení se může pilot plně věnovat řízení a kameraman snímat díky nezávislému držáku a přímému přenosu videa nejlepší záběry.\n\nMísto klasického modelu vrtulníku nebo letadla se dnes již používají i speciální létající fotografické platformy dálkově řízené počítačem, určené přímo pro profesionální letecké fotografování a videozáznam. Technické parametry takovýchto zařízení umožní nasazení velice kvalitního fotografického vybavení, navigační senzory a elektronika poskytuje možnost fixace přístroje přesně k požadovaným GPS souřadnicím a výšce, případně lze i programovat dráhu letu.\n\nOvšem i toto snímkování má své omezení, a to především dosažitelnou vzdálenost (cca 1 km) a především krátkou dobu ve vzduchu. S kvalitní foto anebo videotechnikou se doba visu ve vzduchu pohybuje mezi 10 až 20 minutami, následně je třeba přistát a baterie vyměnit.\n\n\n"}
{"id": "94918", "url": "https://cs.wikipedia.org/wiki?curid=94918", "title": "Umělý horizont", "text": "Umělý horizont\n\nUmělý horizont je letecký přístroj, který zobrazuje skutečnou vodorovnou rovinu bez ohledu na dynamické síly, působící na letadlo.\n\nFungování mechanického umělého horizontu je založeno na principu setrvačníku. Uvnitř koule, zobrazující umělý horizont, je setrvačník s osou kolmou k zemskému povrchu. Koule samotná je umístěna v závěsech, které umožňují její otáčení do všech stran a napájení elektrickým proudem. Po zapnutí se setrvačník roztočí a udržuje přístroj ve stále stejné poloze vůči zemskému povrchu.\n\nNejčastějším provedením přístroje je konstrukce, zobrazující v symbolické podobě linii horizontu a barevně odlišené segmenty pozitivního (modré či světlé) a negativního (tmavé) sklonu. Kalibrace a zobrazení obvykle odpovídá pohledu z letounu na zemský povrch, poloha dělicí roviny vůči stupnici pak umožňuje odečítání číselných hodnot. V závislosti na konstrukci gyroskopického mechanismu přístroj tímto způsobem indikuje celý rozsah sklonů a náklonů nebo se při překročení mezního sklonu otevírá pomocná číselná stupnice, na kterou je výchylka přenášena. Hodnota náklonů bývá odečítána proti jezdci na stupnici, umístěné po obvodu měřidla a lepší přístroje bývají doplněny i vestavěným zatáčkoměrem.\n\nStabilizace přístroje je prováděna průběžně obvykle na pneumatickém principu. Předpokládá se, že dlouhodobý průměr sil, způsobujících zrychlení letadla, má směr gravitační síly. Obvykle proto setrvačník působí zároveň jako malý ventilátorek. Vzniklý proud vzduchu pomocí systému vzduchových trysek a klapek ovládaných závažíčky dorovnává velice pomalu osu setrvačníku do svislé polohy. Konkrétní způsoby provedení této stabilizace jsou předmětem patentů různých firem. Takový stabilizační systém reaguje dostatečně pomalu, aby nebyl citlivý na okamžité manévry letadla v řádu minut, ale zároveň dost pružně na to, aby vyrovnal chyby způsobené manévry, třením mechanismu, jeho nepřesnostmi, nebo změnou kolmého směru, způsobeného otáčením Země nebo změnou kolmého směru při letech na velké vzdálenosti.\n\nOd druhé poloviny 20. století probíhají pokusy o vytvoření umělého horizontu, pracujícího na jiných fyzikálních principech, ale žádný zatím nedosáhl významnějšího rozšíření.\n"}
{"id": "94924", "url": "https://cs.wikipedia.org/wiki?curid=94924", "title": "Letecká fotografie", "text": "Letecká fotografie\n\nLetecká fotografie je metoda pořizování fotografických snímků z ptačí perspektivy z letících objektů. Může označovat také pořizování snímků letadel v letu nebo na zemi. Podobně jako jiné specializace, vyžaduje letecká fotografie znalosti zvláštních fotografických technik a letadel. Existuje více druhů letecké fotografie, například vzduch-vzduch, země-vzduch, tzv. ground-static a ovládaná na dálku.\n\nLetoun je vybaven speciálním fotoaparátem, často s různými objektivy a rozsáhlými filmovými zásobníky. Fotoaparáty bývají usazeny na protivibračních montážích letadel. Používají se na rozsáhlé krajinné průzkumy pro kartografii, studium růstu velkých měst kvůli plánování jejich rozvoje, pátrání po stopách zanechaných dávnými civilizacemi a pozorování využití krajiny a rozdělení fauny a flóry.\n\nV březnu 1912 italský kapitán Carlo Piazza pořídil historicky první fotografie z letounu. Jednalo se o pozice tureckých vojsk během italsko-tureckého konfliktu. Během druhé světové války se v letecké fotografii používal například letecký fotoaparát Fairchild K-20 od firmy Fairchild pana Shermana Millse Fairchilda.\n\nVýznamné využití letecké fotografie praktikovaly průzkumné letouny.\n\n\n\n"}
{"id": "94925", "url": "https://cs.wikipedia.org/wiki?curid=94925", "title": "Práče (okres Znojmo)", "text": "Práče (okres Znojmo)\n\nPráče (také Pračice, něm. \"Pratsch\") jsou obec v okrese Znojmo, kraj Jihomoravský. Vesnice se rozkládá v mělkém širokém údolí na březích Únanovského potoka. Jméno obce pochází ze staročeského osobního jména Práč. Žije zde obyvatel.\n\nPrvní zmínka o obci je z 25. října 1190, kdy kníže Konrád Ota daroval louckému klášteru lán v Pračicích. Od počátku 14. století je zmiňován vladycký rod (\"1310 Vítek z Pračic…\"). Středověk pak, podobně jako u ostatních obcí, byl ve znamení častých změn vlastníků. Práčští např. odmítali odvádět desátek prosiměřickému faráři, spor byl vyřešen až rozsudkem soudu dne 8. února 1373. O necelé století později (rok 1464) měli zase s prokazováním svého vlastnictví v Práčích problémy augustiniáni z Brna. Soud musel roku 1481 řešit i spor kolem velkých škod způsobených nevhodným zvětšením zdejšího rybníka a zatopením mlýna. 1. července 1699 koupila obce Práče, Bohunice a Vršavy Eleonora Markéta z Lichtenštejna, která správu majetku svěřila bohunickému velkostatku.\n\nPostupně narůstal počet obyvatel, roku 1772 se uvádí 314 obyvatel, 1834 již v 59 domech 359 obyvatel, 1890 v 81 domech 432 obyvatel, roku 1900 464 obyvatel. Škola byla založena jako jednotřídní roku 1790 a v roce 1901 se uvádí 85 školních dětí.\n\n\n\n"}
{"id": "94926", "url": "https://cs.wikipedia.org/wiki?curid=94926", "title": "Suchdol", "text": "Suchdol\n\nNázev Suchdol nese více obcí:\n\n\n… nebo částí obcí:\n\nSlovo Suchdol je také součástí názvů obcí:\n\nPodobný název má \n"}
{"id": "94928", "url": "https://cs.wikipedia.org/wiki?curid=94928", "title": "Jozef Škultéty", "text": "Jozef Škultéty\n\nJozef Škultéty (25. listopadu 1853 Potok – 19. ledna 1948 Martin) byl slovenský literární kritik, historik, jazykovědec, publicista a překladatel.\n\nV letech 1881 – 1919 redigoval Slovenské pohľady, od roku 1919 sa (spolu s Jaroslavem Vlčkem) stal doživotním správcem Matice slovenské. Psal o významných osobnostech slovenské literatury, pro maďarskou veřejnost vydal stručné \"Dejiny slovenskej literatúry\". Literaturu pokládal za hlavní projev národního života (\"Stodvadsaťpäť rokov zo slovenského života, O Slovákoch\"). Překládal z ruské literatury.\n\nBěhem druhé světové války se jménem Škultéty označovala druhá divize slovenské armádní skupiny „Bernolák“. Vedl ji brigádní generál A. Čunderlík a divize se účastnila například útoku Německa na Polsko v září 1939.\n\nLiterární historie:\n\nVědecké dílo:\n\nJazykovědné práce:\n\nEdiční práce – spisy:\n\nJiné:\n\nPřeklady:\n\nVýběry:\n\n"}
{"id": "94930", "url": "https://cs.wikipedia.org/wiki?curid=94930", "title": "Tolstoj", "text": "Tolstoj\n\nRuské příjmení Tolstoj nesou tyto osobnosti:\n\n\n"}
{"id": "94932", "url": "https://cs.wikipedia.org/wiki?curid=94932", "title": "Čechoslovakismus", "text": "Čechoslovakismus\n\nČechoslovakismus znamená politickou či kulturněpolitickou koncepci, která vychází z představy o existenci československého národa a československého jazyka. Důvodem vzniku byly obranné mechanismy před nacionálními sjednocovacími proudy v Německu a Itálii, které vrcholily koncem 19. století, nacionalismus Maďarů atd. Podobné snahy jako byl čechoslovakismus (vytváření nacionálních států na základě národnostních kritérií) vznikaly souběžně také mezi Jihoslovany (Království SHS-později Jugoslávie), dále v Řecku a v Rumunsku.\n\nČechoslovakismus se objevil již v 19. století a během první světové války byl základem národního osvobození Čechů a Slováků a základem pro vytvoření společného československého státu. Koncepce čechoslovakismu byla nejúspěšnější koncepcí osvobození Čechů v českých zemích a Slováků na Slovensku z nerovného postavení v Rakousko-Uherské monarchii na základě Kollárovy a Palackého myšlenky jednoty Čechů a Slováků. Kromě československé myšlenky existovaly i koncepce obnovení českého království v rámci autonomie nebo jiné dohody s Vídní (v minulosti ji zastupoval Havlíček, Palacký, Riegr, Masaryk či Kramář) či slovenská cesta k samostatnosti (navrhl některé její rysy Bernolák, Štúr, Hurban aj.). Tyto koncepty ale byly v průběhu první světové války postupně opouštěny jako politicky nereálné, přesto byly částečně zahrnuty do myšlenky Československa jako kupř: obnovení české státnosti v historických hranicích Českého království, obrana Slovenska před politikou jeho znovučlenění do Uherska, kdy István Bethlen dokázal politicky propojit poválečné Maďarsko s fašistickou a zosnoval snahy o obnovu předválečného Uherska atd. Čechoslovakismus se ale nemůže definovat jen jako pojem vzniku československého národa či kmene z obranných a nacionálních tendencí, myšlenka měla vyšší nadnárodní obsah, který měl překonávat provincionalismus prostředí a myšlení, chtěl změnit přílišnou uzavřenost a skromnost české či slovenské politiky, nahradit ji ideou evropskou, slovanskou a demokratickou. V rámci Společnosti národů to měl být i rozměr světový.\n\nZa hlavní představitele jsou považováni tehdejší prezident Tomáš Garrigue Masaryk, Milan Rastislav Štefánik, Edvard Beneš a Vavro Šrobár.\n\nVerze Martinské deklarace, vzniklá svévolnou následnou úpravou dokumentu Milanem Hodžou, obsahuje čistě čechoslovakistickou terminologii. Verze přijatá na zakládajícím shromáždění Slovenské národní rady (SNR) 30. října 1918 v Martině se nedochovala, podle signatářů byly Hodžou z dokumentu vypuštěny i požadavky na slovenské národní sebeurčení.\n\nEdvard Beneš i Masaryk rezolutně odmítali pokusy o autonomii Slovenska či jiné projevy slovenského separatismu jako kupř: heslo „Slovensko Slovákom“. Tyto snahy označovali za projevy provinčního myšlení, nepochopení evropské politiky, která je plná politických proudů, kdy se sjednocují příbuzné národy (Švýcarsko, Německo, Itálie, Velká Británie, Francie atd.) a nastává velmi těžká situace pro malé národnostní státy, jako byla Litva, Estonsko atd. Hlavní argument proti autonomii byly lepší podmínky pro uplatnění slovenské inteligence ve větším jednotném státu. Další hlavní přínos jednotného státu pro Slováky Beneš zdůrazňoval rovný přístup k úřadům (i když v praxi nebyl i podle jeho slov vždy ideální) pro Slováky v západoevropské kultuře, kterou reprezentovali hospodářsky vyspělejší Češi, pro Čechy zase v lidovější kultuře Slovenska. Argument natality: zvýšení porodnosti na Slovensku v letech 1920 až 1930, ukázalo přírůstek v porodnosti Slováků o 11 %, Čechů o 7 %, podle E. Beneše to jen potvrzovalo fakt, že by hornaté Slovensko v budoucnosti nedokázalo narůstající slovenskou populaci uživit a Slováci budou muset stejně během 30 až 40 let expandovat na české území.\n\nPo vzniku ČSR se stal čechoslovakismus státní doktrínou, která byla zakotvena v ústavě z roku 1920. (Ta např. hovoří o jazyku československém, nikoliv o češtině a slovenštině.) Z politického a národnostního hlediska bylo uzákonění jednoho (československého) národa nutností, neboť na území Československa byly jiné početné národností menšiny; německá menšina byla dokonce silnější než menšina slovenská. Pro slovenskou menšinu spojení vytvářelo prostor pro emancipaci slovenského národa, kterému ještě před válkou hrozila úplná maďarizace. Postupně se však stalo překážkou pro dovršení slovenské národní seberealizace. Bez čechoslovakismu by tak neexistoval výrazný většinový národ.\n\nOdpůrci čechoslovakismu byli především komunistická strana a slovenští autonomisté. Proces odmítání čechoslovakismu byl završen v roce 1968 ústavním zákonem o československé federaci dvou národních republik – české a slovenské socialistické republiky, tvořících spolu ČSSR.\n\nK československé národnosti se stále hlásí někteří exulanti z Československa. V posledním sčítání lidu v Kanadě (proběhlo v roce 2001) se k československé národnosti přihlásilo celkem 39 760 osob.\n\nPo zániku ČSSR byla v České republice ve sčítáních lidu možnost uvést Československou národnost. V roce 2011 ji však využilo jen 6 624 osob.\n\n\n"}
{"id": "94936", "url": "https://cs.wikipedia.org/wiki?curid=94936", "title": "Japonská fotbalová reprezentace", "text": "Japonská fotbalová reprezentace\n\nJaponská fotbalová reprezentace reprezentuje Japonsko na mezinárodních fotbalových akcích, jako je mistrovství světa nebo Mistrovství Asie ve fotbale. Japonsko patří mezi nejúspěšnější týmy Asie ve fotbale, třikrát vyhráli Mistrovství Asie a postoupili na poslední čtyři mistrovství světa po sobě.\n\nSeznam zápasů japonské fotbalové reprezentace na MS\n"}
{"id": "94941", "url": "https://cs.wikipedia.org/wiki?curid=94941", "title": "Petr Ginz", "text": "Petr Ginz\n\nPetr Ginz (1. února 1928 Praha – 28. září 1944 Auschwitz-Birkenau) byl chlapec částečně židovského původu, autor a kreslíř, který byl v roce 1942 internován v Terezínském ghettu, kde se proslavil tvorbou časopisu Vedem.\n\nPetr byl synem Oty Ginze, úředníka a významného esperantisty žijícího v Praze, a Marie Ginzové, rozené Dolanské, české ženy s nežidovskými předky, se kterou se Ota Ginz seznámil na jednom z esperantských kongresů. Podle tehdejších protižidovských zákonů a nařízení děti ze smíšených manželství, tj. žid/árijka nebo naopak, musely být umístěny do ghetta nebo pracovních táborů (jako Bystřice u Benešova či Postoloprty) již ve 14 letech, zatímco jejich rodiče zůstávali paradoxně \"na svobodě\".\n\nJiž od nízkého věku byl Petr velmi aktivní a kultivovaný chlapec. Např. ještě v době německé okupace než byl deportován (ve věku 12–13 let) napsal vlastní román (\"Návštěva z pravěku\") ve stylu Julese Verna, který si sám ilustroval. Zajímal se o umění i vědu – horlivě se snažil studovat i v terezínských podmínkách. Od narození používal kromě češtiny jako rodnou řeč i esperanto.\n\nDo Terezína byl transportován 22. října 1942. V terezínském ghettu se dostal na Domov č. 1 („Jednička“, budova L417), kam byli (zásluhou vychovatele Waltra Eisingera aj.) umisťováni nejnadanější chlapci z ghetta. Stal se jednou z nejvýraznějších postav tohoto Domova. Založil a redigoval ten nejlepší z dětských časopisů ve vznikajícím v ghettu – \"Vedem\".\n\nZ textů, které zůstaly po Petrovi Ginzovi zachovány, i z výpovědí jeho přeživších kamarádů si lze učinit představu o šíři jeho zájmů, schopnostech i povaze. Zajímal se o literaturu, historii, malířství, zeměpis, filozofii, sociologii, ale také o technické obory.\nMěl smysl pro humor, a přitom odpovědnost, byl šikovný a obětavý. Jeho kamarád (a spolutvůrce \"Vedem\") Kurt Kotouč vzpomínal po letech, jak usilovně na časopise pracoval, jak od nespolehlivých mladých přispěvatelů mnohdy těžce vymáhal články (hádal se, apeloval na jejich svědomí, někdy prý dokonce vyměňoval budoucí příspěvek za obsah balíčku, které dostával z domova od rodičů) a občas popsal celé číslo sám pod různými šiframi, aby zachránil situaci. Jen díky němu vycházel \"Vedem\" každý pátek celé dva roky.\n\nPetr Ginz jel po nemoci na podzim 1944 jedním z posledních transportů do Osvětimi-Březinky. Tam byl podle očitého svědectví na osvětimské rampě přidělen ke skupině určené do plynových komor.\n\nPřed přesunem do Terezína, v letech 1941–1942 si vedl deník, později vydaný knižně jeho sestrou Evou (vdanou Chavou Pressburger) jako „Deník mého bratra“.\nDne 16. 1. 2003 vylétl do vesmíru na palubě amerického raketoplánu Columbia první izraelský kosmonaut Ilan Ramon. Vzal s sebou do kosmu kopii Petrovy kresby \"Měsíční krajina\" z r. 1942. Raketoplán při zpáteční cestě na Zemi shořel v atmosféře. Tragédie, kterou žádný člen posádky nepřežil, se odehrála 1. února 2003 – v den Petrových narozenin.\n\nV roce 2011 natočili američtí dokumentaristé Sandra Dickson a Churchill Roberts film Poslední let Petra Ginze, který byl uveden také v českých kinech. Evropská premiéra proběhla 21. března 2012 v rámci akce \"Lucerna proti rasismu\", distribuční premiéru měl film 10. května 2012.\n\nV roce 2014 vyšla první monografie o Petru Ginzovi – Princ se žlutou hvězdou, jejíž autorem je český pedagog a spisovatel František Tichý. Kniha získala v roce vydání cenu Zlatá stuha, která je udělována nejlepších českým knihám pro děti a mládež.\n\nV roce 2018 opět vylétla reprodukce kresby \"Měsíční krajina\" do vesmíru, tentokrát na Mezinárodní kosmickou stanici díky astronautovi Andrewu Feustelovi v Expedici 55.\n\nČasopis byl založen krátce po jeho příjezdu do Terezína v roce 1942. Mimo Ginze se na něm podílelo více chlapců z „Domova č. 1“, v němž se vychovateli Valtru Eisingerovi podařilo soustředit jakousi elitu terezínských chlapců-vězňů (Domov si zřídil dokonce vlastní samosprávu: „Republika ŠKID“).\n\nPetr Ginz se stal šéfredaktorem \"Vedem\" a také hlavním přispěvatelem. Považoval vydávání časopisu za otázku prestiže, takže každý týden v pátek vycházelo jedno číslo. Všechny příspěvky přepisoval Petr Ginz sám (někdy pomáhal Kurt Kotouč).\nPetr Ginz do \"Vedem\" přispíval nejčastěji pod šifrou „nz“ nebo označením \"Akademie\" (jako \"Akademie\" se ale podepisovalo několik chlapců), někdy si ale vymýšlel další šifry a pseudonymy.\n\nVětšinu svých zápisků a kreseb předal před transportem do Osvětimi své o dva roky mladší sestře Evě (nyní Chava Pressburgerová), díky níž se většina dochovala do současnosti.\n\nJménem „Petr Ginz“ byl v jízdním řádu 2016/2017 nazván jeden pár rychlíků č. 684/685, jedoucích v odpoledních hodinách v trase Praha Masarykovo nádraží – Děčín hlavní nádraží a zpět. Podle jízdního řádu 2017/2018 jezdí rychlík v trase Praha hlavní nádraží/Praha-Holešovice – Děčín hlavní nádraží a zpět. Podle jízdního řádu 2018/2019 jezdí na trase Kadaň-Prunéřov/Praha hl. n.\n\n\n"}
{"id": "94952", "url": "https://cs.wikipedia.org/wiki?curid=94952", "title": ".je", "text": ".je\n\n.je je internetová národní doména nejvyššího řádu pro Jersey.\n\nV češtině je možné vytvářet atraktivní doménová jména, například coto.je apod.\n\n"}
{"id": "94954", "url": "https://cs.wikipedia.org/wiki?curid=94954", "title": ".gd", "text": ".gd\n\n.gd je internetová národní doména nejvyššího řádu pro Grenadu (podle ). Stejně jako domény .gy, .kn a .pr ji spravuje University of Puerto Rico.\n\n"}
{"id": "94960", "url": "https://cs.wikipedia.org/wiki?curid=94960", "title": "Tobias Regner", "text": "Tobias Regner\n\nTobias Regner (* 5. srpna 1982 Teisendorf, Bavorsko) je německý zpěvák.\n\nProslavil se jako vítěz třetí řady soutěže \"Deutschland sucht den Superstar\" (Německo hledá SuperStar), kterou vysílala od listopadu 2005 do března 2006 německá televizní stanice RTL.\n\n\n"}
{"id": "94966", "url": "https://cs.wikipedia.org/wiki?curid=94966", "title": "Lokomotiva 781", "text": "Lokomotiva 781\n\nLokomotiva řady 781 je dieselová lokomotiva s elektrickým přenosem výkonu. Zkonstruoval ji lokomotivní závod v Luhansku na Ukrajině (od 1970 Vorošilovgrad) v letech 1962 - 1964. Stroje dodané pro MÁV (maďarské železnice) i jiné železniční správy nesly označení M62. První lokomotivy přišly k ČSD v roce 1966 a byly označeny řadou T 679.1 nebo T 679.5 - lokomotivy pro široký rozchod 1524 mm na trati Haniska - Užhorod. Později, při změně v systému označování lokomotiv, se původní, Kryšpínovo označení, změnilo na \"řadu 781\", stroje na širokém rozchodu pak byly přeznačeny na \"781.8\". \n\nČSD již v této době sice měly k dispozici těžké dieselové lokomotivy tuzemské provenience - řady T 678.0 a T 679.0, ale podle výrobních směrnic RVHP byla výroba těžkých dieselových lokomotiv v zemích východního bloku přidělena Sovětskému svazu.\n\nPrvní dodávku tvořila padesátikusová série lokomotiv. Polovina z nich byla určena pro široký rozchod. Celkem bylo do ČSSR dodáno 601 kusů lokomotiv (599 ks pro ČSD, lokomotivy T 679.5026 pro VSŽ Košice a T 679.5027 pro Elektrárnu Vojany). Stroje měly evidenční čísla 001 - 353, dále 355 - 374 a 400 - 600. Čísla 375 až 399 byla rezervována pro stroje dodané na rozchod 1524 mm (T 679.5001 - 5025). Nová evidenční čísla obdržely lokomotivy po změně na normální rozchod (1435 mm), č. 354 však nikdy nebylo obsazeno.\n\nLokomotivy měly dvoudobý vznětový motor typového označení 14 D 40. Jedná se o přeplňovaný dvoudobý dvanáctiválec se stojatými, vidlicově uspořádanými válci (dvě řady válců uspořádané ve tvaru písmene \"V\"). V pracovní cyklu motoru probíhá tzv. souproudý výplach válce.\n\nPrvní dodané lokomotivy nebyly vybaveny dostatečným tlumičem výfuku. Hluk spalovacího motoru (SM) bylo slyšet až několik kilometrů od trati. Nový tlumič byl dosazen až od 113. vyrobeného kusu a výkon motoru tak poklesl až o 15 procent (z 2000 k na 1700 k). SM je přeplňován třemi dmychadly, z toho dvě postranní jsou poháněná výfukovými plyny (turbodmychadla). Prostřední, poháněné mechanickým převodem od SM je Rootsova typu („piškotové“) a slouží pro vytvoření přetlaku v karteru při startu SM. Vrtání válců je 230 mm, zdvih pístů 300 mm. Vstřik paliva je přímý, chlazení SM je vodní a zčásti také vzduchové - plnícím vzduchem. Pomaluběžný motor má při zdvihovém objemu 150,6 l jmenovitý výkon 1470 kW (2000 k) při 750 ot./min. Přenos výkonu je elektrický stejnosměrný a při volnoběžných otáčkách ukazuje ručka otáčkoměru (je umístěn ve strojovně přímo na motoru) hodnotu 400 ot./min. Motor je hlučný a vykazuje vysokou kouřivost. Stanoviště strojvedoucího bylo ale velmi dobře odhlučněno a vibrace na stanovišti byly minimální. Spotřeba nafty je při porovnání se čtyřdobým SM vyšší. Lokomotiva má nádrž na 3900 l nafty, spotřeba v provozu dosahuje až 340 l/100 km. \n\nLokomotiva je vybavena ruční brzdou, která slouží k zajištění odstaveného stroje a působí na dvě dvojkolí přilehlého podvozku, dále pak samočinnou tlakovzdušnou brzdou (tzv. \"průběžná\" nebo \"vlaková\" brzda, která slouží k ovládání brzd všech vozidel vlakové soupravy, zapojených na průběžné vzduchové potrubí). Je ovládána brzdičem typu ŠKODA N/O (nebo později pak DAKO BS2) z řídícího stanoviště, a přímočinnou brzdou (tzv. \"přídavná\" brzda ovládaná třípolohovým kohoutem, později pak brzdičem DAKO BP). Tato brzda působí jen na dvojkolí lokomotivy) Všechny nápravy jsou brzděny oboustranně špalíkovou brzdou.\n\nKaždý ze dvou podvozků má tři stejnosměrné čtyřpólové tlapové motory typu ED 107. Ty jsou napájeny stejnosměrným trakčním generátorem GP 312, který zajišťuje i spouštění spalovacího motoru.\nVolantový řídicí kontrolér slouží k řazení 15 jízdních stupňů. Regulaci buzení trakčního generátoru zajišťoval amplistat (magnetický zesilovač), který kombinoval následující čtyři vinutí:\n\n\nStřídavý proud pro amplistat dodával synchronní budič přes rozdělovací transformátor. Ten zároveň sloužil pro napájení obou transduktorů snímačů proudu a napětí generátoru.\n\nLokomotivy nejsou vybaveny zařízením pro vytápění vlakové soupravy; pokud se tyto lokomotivy používaly v osobní dopravě, byly v zimním období řazeny do souprav vytápěcí vozy.\n\nTěžké, výkonné lokomotivy byly v provozu velmi oblíbené, zvlášť pro svoji spolehlivost. Vysloužily přezdívku Sergej, v NDR \"Taigatrommel\" (bubny tajgy). Jejich SM byl sice hlučný, vykazoval vysokou kouřivost, vyšší spotřebu paliva a výrazně vyšší spotřebu motorového oleje (ta je dána konstrukcí motoru s dvoudobým pracovním cyklem), ale stanoviště lokomotivní čety bylo velmi dobře odhlučněno a to i z hlediska vibrací. Problémy se vyskytovaly s účinky stroje na trať (kolejnice a traťový svršek). Souvisí to s uspořádáním pojezdu a týká se to do jisté míry všech lokomotiv s třínápravovými podvozky. U \"Sergejů\" se specifický problém projevil na přelomu sedmdesátých a osmdesátých let. Početná lokomotivní řada se rozšířila v provozu na všechny tratě ČSD, kde to dovolila \"skupina přechodnosti\" hnacího vozidla (HV). HV byla rozdělena do několika skupin přechodnosti podle toho, jaké silové účinky měl jejich provoz na železniční trať - kolejnice, pražce, štěrkové lože tj. \"železniční svršek\" a také na \"železniční spodek\" - podloží a stavby v tělese trati - např. mostní konstrukce. Lokomotiva řady 781 má třínápravové podvozky s poměrně velkým rozvorem krajních náprav a nápravy mají klasické rozsochové vedení. S ohledem na vlastnosti pojezdu byl Sergej zařazen do skupiny HV se zvýšenými účinky příčných sil na traťový svršek. Při provozu lokomotivy se projevilo zvýšené opotřebení (obrus, otěr) na hlavách kolejnic v pojížděných obloucích a s tím přímo souviselo i opotřebení obručí kol lokomotiv. Jízdní plocha obruče musí z důvodu bezpečnosti přesně zachovat předepsaný geometrický profil. Ten se po překročení přípustné tolerance upravuje soustružením. (Využíval se tzv. podúrovňový soustruh - vše probíhalo bez demontáže dvojkolí z podvozku, k obrábění se využívala hnací síla trakčního elektromotoru lokomotivy. Výpadek stroje v provozu se tak zkrátil na minimum, v praxi často méně než 24 hodin. Vyvazovací oprava s demontáží nápravy z podvozku byla vždy násobně delší. V té době se u lokomotiv začal zvýšenou měrou projevovat problém - vyšinutí vodícího dvojkolí (první dvojkolí stroje ve směru jízdy) v oblouku. Problém byl dlouhodobě sledován, ale vliv popsané technologie na nehody v provozu se neprokázal (podezření, domněnka: podúrovňový soustruh-nevyhovující povrchová úprava/drsnost jízdní plochy po soustružení - kolo/jeho zvýšená vnitřní hrana/ \"nákolek\" v oblouku stoupá po hraně kolejnice, až dojde k vyšinutí). \n\nDlouhodobé sledování pak odhalilo příčinu. Sousedící nápravy v podvozku jsou navzájem provahadlovány pro rovnoměrné rozložení hmotnosti na dvojkolí. Docházelo k zadírání v uložení vahadla. Vahadlo spočívalo na \"hříbečku\" na horní straně ložiskového domku nápravového ložiska. Chybějící mazání způsobilo zadírání vahadla v kyvném uložení, tím byla narušena jeho funce přenášení sil, a tak docházelo k nebezpečnému odlehčení vodícího dvojkolí. Kolo první nápravy na vnější straně pojížděného oblouku je navíc odlehčeno také vlivem převýšení kolejnice na vnější straně oblouku. Při pomalém průjezdu, kdy na vozidla působí menší odstředivá síla, se těžiště vozidla posune směrem k vnitřnímu kolejnicovému pásu a tam pak spočívá větší část hmotnosti - hmotnost není rovnoměrně rozložena na levé a pravé kolo nápravy.\n\nZatímco v Česku a na Slovensku byly lokomotivy (až na jednotlivé kusy) zrušeny, MÁV v Maďarsku dal své M62 modernizovat. Byl vyměněn původní motor za modernější Caterpillar, osazen moderní řídící pult ve stylu Siemens, elektronické řízení a automatická regulace rychlosti (ARR). Stanoviště jsou vybavena i klimatizací. Lokomotivy se nadále používají ve vozbě nákladních vlaků. Nové motory Caterpillar jsou však problémové, došlo i ke zlomení pístových tyčí, které následně probodly blok motoru. Podle vyjádření strojvedoucích, české 755 s podobným motorem Caterpillar, takový problém neměly.\n\n\n\n"}
{"id": "94967", "url": "https://cs.wikipedia.org/wiki?curid=94967", "title": "Herbert Grönemeyer", "text": "Herbert Grönemeyer\n\nHerbert Arthur Wiglev Clamor Grönemeyer (* 12. dubna 1956 Göttingen) je německý zpěvák, hudebník a herec, velice oblíbený v Německu, Rakousku a Švýcarsku.\n\nJeho páté album, \"4630 Bochum\" z roku 1984, je třetím nejprodávanějším německým hudebním albem všech dob. Album \"Mensch\", které bylo silně ovlivněno smrtí Grönemayerovy manželky Anny a bratra Wilhelma během jednoho týdne v roce 1998, se stalo dokonce nejprodávanějším německým albem.\n\n\n"}
{"id": "94973", "url": "https://cs.wikipedia.org/wiki?curid=94973", "title": "Trimr", "text": "Trimr\n\nTrimr je pasivní elektrotechnická součástka, jejíž elektrické parametry lze nastavit, ale obvykle není přístupná uživateli zařízení, v němž je vestavěna. Obvykle se tak označuje nastavitelný rezistor, ale existuje i kapacitní trimr.\n\nKonstrukčně je odporový trimr řešen jako izolační destička (keramika, pertinax, …), na které je do kruhu nanesena odporová vrstvička (uhlíková nebo cermetová), po které se posouvá kovový jezdec. Odporová dráha je přerušena. Konce dráhy a jezdec jsou připojeny na vývody. Pro větší ztrátové výkony na trimru jsou používány drátové trimry, kde odporová dráha je tvořena navinutým odporovým drátem.\n\nNastavení trimru je prováděno při oživování, nastavování a cejchování zařízení (obvodu), a proto trimry nejsou obvykle přístupné uživateli zařízení, v němž jsou vestavěny, a nastavení probíhá nástrojem (např. jemným šroubovákem).\n\nOdporový trimr je obvykle zapojován jako napěťový dělič (odporový dělič se třemi vývody) nebo tzv. reostat – proměnný rezistor (běžec je spojen s krajním vývodem nebo druhý krajní vývod není zapojen).\n\nPrincipiálně shodná součástka, která slouží k provozní (časté) změně hodnoty, je označována jako potenciometr (u kapacitního trimru pak proměnný kondenzátor). Trimr mívá oproti potenciometru jednodušší mechanickou stavbu, menší rozměry a podstatně menší mechanickou životnost. Elektrické vlastnosti mohou být shodné.\n"}
{"id": "94975", "url": "https://cs.wikipedia.org/wiki?curid=94975", "title": ".ge", "text": ".ge\n\n.ge je internetová národní doména nejvyššího řádu pro Gruzii (podle ).\n\nDomény 2. řádu mohou registrovat pouze občané a podniky z Gruzie, na jméno třetího řádu platí několik omezení záležejících na příslušné doméně 2. úrovně.\n\nNěkteré domény druhé úrovně jsou určeny k registraci subdomén třetí úrovně:\n\n"}
{"id": "94980", "url": "https://cs.wikipedia.org/wiki?curid=94980", "title": "Plzeň 5-Křimice", "text": "Plzeň 5-Křimice\n\nPlzeň 5-Křimice je městský obvod na západě statutárního města Plzně. Městský obvod tvoří téměř celé katastrální území historické obce Křimice a nepatrný jihozápadní výběžek katastru historické obce Radčice u Plzně. Obvodem protéká řeka Mže.\n\nPrvní písemná zmínka o Křimicích pochází z roku 1251. Od roku 1448 do bitvy na Bílé hoře zde panuje rod Točníků. Poté patří pánům z Vrtby. V roce 1973 byly Křimice připojeny k Plzni. V obci zanikl Místní národní výbor a až do roku 1991 byly Křimice součástí městského obvodu Plzeň 3. Dnes mají Křimice stále charakter spíše vesnický. Ke stavebnímu splynutí se souvislou plzeňskou zástavbou dosud ještě nedošlo.\n\nVýchodně od obce, směrem k centru Plzně \"(na Chebské ulici)\" najdeme významnou rozvodnu Západočeské energetiky (součást ČEZ) a blíže k Plzni se nachází obchodně-průmyslová zóna.\n\nKřimice leží na silnici II/605, která byla až do otevření dálnice D5 v roce 1997 hlavní silnicí z Plzně na hraniční přechod Rozvadov. Po otevření dálnice se doprava v obci výrazně odlehčila. Křimicemi prochází také hlavní železniční trať č. 170 Praha–Plzeň–Cheb, která má v obci stanici. Městskou hromadnou dopravu do centra zajišťují autobusové linky 35 a 41, z čehož linka 35 jede přes Radčice a linka 41 přímo do centra.\n\nNejvýznamnější památkou obvodu je křimický zámek vystavěný na místě původní tvrze v roce 1732. Objekt je nyní zpět v majetku rodiny Lobkowiczů, ale je ve značně dezolátním stavu. Zámecký park je přístupný veřejnosti a pravidelně se v něm pořádají Zámecké slavnosti. Jako kulturní památka České republiky evidovaná v Ústředním seznamu kulturních památek České republiky pod rejstříkovým číslem 50551/4-5218 se dochovala budova bednárny pro zámecký pivovar.\n\nZ hlediska občanské vybavenosti je v Křimicích základní škola \"(pouze první stupeň)\" a mateřská škola. Střední školství reprezentuje Střední dopravní škola a odborné učiliště a v budově bývalé základní školy se dnes nachází Soukromá umělecká škola Zámeček. Je zde také pošta, místní knihovna a několik restaurací a penzionů.\n\nPůsobí zde fotbalový klub TJ Sokol Křimice, který v sezóně 2011–2012 spadl po dlouhé době z 1. A třídy, jelikož skončil na posledním místě. Následující sezónu tedy 2012–2013 svěřenci Ladislava Grena hrající 1. B třídu postupně vyhráli většinu důležitých utkání a z druhého místa postoupili zpět do 1. A třídy.\n"}
{"id": "94982", "url": "https://cs.wikipedia.org/wiki?curid=94982", "title": "Kunštát", "text": "Kunštát\n\nKunštát (německy \"Kunstadt\") je město v okrese Blansko v Jihomoravském kraji, 18 km severozápadně od Blanska v Hornosvratecké vrchovině. Žije zde obyvatel.\n\nPísemná zmínka o městě pochází z roku 1279 jako přídomek Kuny, jehož jméno je variantou germánského jména Konrád. V roce 1281 se zmiňuje jako \"Chuno de Chuonstat\". Zakladateli města byli páni z Kunštátu. Hrad se písemně dokládá v roce 1360. V roce 1448 se stal majitelem zdejšího panství Jiří z Kunštátu a Poděbrad známý spíše jako Jiří z Poděbrad, který nechal i přebudovat hrad. V držení této rodiny byl Kunštát až do roku 1502. V roce 1529 přešel Kunštát od Vojtěcha z Pernštejna k Janu Černčickému z Kácova.\n\nRoku 1674 bylo v městečku 50 domů, z toho 9 pustých. Roku 1755 zde bylo 72 domů. V roce 1834 šlo o 148 domů a 877 obyvatel. Roku 1900 v Kunštátě žilo 1188 obyvatel.\n\n\n\nSamotné město leží uvnitř přírodního parku Halasovo Kunštátsko, v jeho okolí se dále nachází Přírodní park Lysicko a Přírodní park Svratecká hornatina.\n\nNa území bývalé zámecké obory se rozkládá přírodní památka Kunštátská obora.\n\nMěstem protéká Kunštátský potok, který je částečně sveden do potrubí. Blízko náměstí vodou zásobuje rybník. V západní části města u hranic s místní částí Sychotín se Kunštátský potok vlévá do říčky Petrůvka.\n\nVýchodně od města pramení Újezdský potok.\n\nMěstem prochází modrá turistická značka na trase Letovice, Kunštát, Tišnov, Veverská Bítýška, Velká Bíteš, Ořechov, Třebíč.\n\nNa náměstí začíná červená turistická trasa, která dále pokračuje jižně směrem Hluboké u Kunštátu, Tasovice, Hodonín, Skorotice.\n\nVe městě je vyznačená naučná stezka, která vede kolem zámku a skrze přírodní památku Kunštátská obora.\n\nDlouho historii má ve městě hrnčířství, které se začalo provozovat již nedlouho po vzniku města. Roku 1620 byl schválen vznik cechu, kdy se dohromady spojilo deset místních hrčířů. Svého vrcholu dosáhlo řemeslo ve městě v 19. století, kdy se vyváželo do zahraničí. Od roku 1990 bylo na tradici navázáno vznikem drobných dílen a od roku 1993 se ve městě pořádají tradiční hrnčířský jarmark.\n\nVe městě působí několik sportovních celků a spolkových sdružení: Divadelní ochotnický soubor LMD, Fotbalový klub FK Kunštát, Hokejový klub HC Kunštát, Hokejový klub HK Kunštát, Jezdecký klub, Klub malé kopané Újezd, Klub stolního tenisu, Motokrosový klub Kunštát, Motosport CZ, Orel Kunštát, SKI Club Kunštát, Sportovní klub malé kopané HRK Rudka, Tenisový klub Kunštát a Šachový klub.\n\nK dispozici jim je Městská sportovní hala.\n\n\n\n"}
{"id": "94989", "url": "https://cs.wikipedia.org/wiki?curid=94989", "title": ".an", "text": ".an\n\n.an byla internetová národní doména nejvyššího řádu pro Nizozemské Antily (podle ).\n\nPoté co Nizozemské Antily přestaly v roce 2010 formálně existovat jako stát, začala být i doména postupně likvidována. S vymazáním ISO 3166-2:AN z registru ISO 3166-1 alpha-2, byly stanoveny ISO kódy (CW) pro Curaçao, (SX) pro Svatý Martin a (BQ) pro Bonaire, Svatý Eustach a Sabu, domény .cw, .sx a .bq. Nicméně k 28. únoru 2011 nebyly ještě v používání.\n\n31. října 2013 začala být doména vymazávána z databáze a systémů. Definitivní vymazání z DNS root serveru bylo naplánováno na 31. října 2014.\n\n"}
{"id": "94991", "url": "https://cs.wikipedia.org/wiki?curid=94991", "title": "Věra Linhartová", "text": "Věra Linhartová\n\nVěra Linhartová (* 22. března 1938, Brno) je česká spisovatelka, zakladatelka české experimentální prózy, historička umění, básnířka, překladatelka, editorka a výtvarná teoretička žijící ve Francii.\n\nVěra Linhartová se narodila roku 1938 v Brně coby dcera právníka, referenta nemocenské pojišťovny. Matka byla v domácnosti, byla duševně nemocná a svůj život ukončila sebevraždou. Rodina bydlela v Botanické ulici. Po absolvování brněnské jedenáctileté střední školy nastoupila v roce 1955 na Filozofickou fakultu Masarykovy univerzity, kde vystudovala dějiny umění. Úspěšně absolvovala v roce 1960, jako téma diplomové práce si zvolila barokní architekturu na Moravě. Externě také vystudovala estetiku na FF UK.\n\nRoku 1957, kdy přechodně pracovala jako průvodkyně na hradě Bítov a začínala psát své první texty, se přidala k uskupení umělců, kteří si říkali „šestařicátníci“ (podle roku narození většiny z nich). Členy této skupiny byli např. Jiří Paukert, Václav Havel, Josef Topol, Viola Fischerová, Pavel Švanda, Jan Zábrana, a další.\n\nV první polovině 60. let pracovala nejprve na Krajském středisku památkové péče v Brně (1959–1960) a v Pardubicích (1960–1962), poté jako kurátorka v Alšově jihočeské galerii (1962–1966). Během jejího působení se z regionální galerie za pár let stala instituce, která kvalitou svých sbírek i výstavní politikou konkurovala galeriím v hlavním městě. Díky Věře Linhartové se galerijní fond rozšířil o české moderní umění. Jejím přičiněním se začala vystavovat díla do té doby tabuizovaná, jako abstraktní umění, imaginativní malba nebo nefigurativní tvorba. Za svého působení zde uspořádala např. výstavu Imaginativního malířství let 1930-1950, která vyvolala bouřlivé ohlasy, a to jak negativní, tak i pozitivní. Bohužel její snahy narazily na bariéru nepochopení u stranických orgánů KSČ. Byly označeny za „útok proti linii strany v ideologické a kulturní oblasti“. Tyto události její působení v Alšově jihočeské galerii ukončily.\n\nPosléze uspořádala v Brně a Praze retrospektivní výstavy Jindřicha Štyrského  a Toyen.\nOd roku 1966 se Věra Linhartová začala soustavněji věnovat literární činnosti. Její tvorba je považována za experimentální a jazykově vyčerpávající.\nJejí prózy vydané v letech 1964-1968 se okamžitě setkaly s velkým ohlasem, i když ona sama své knihy nikdy veřejně nekomentovala. Dávala tak najevo, že se názory čtenářů a kritiků nehodlá zabývat. V roce 1965 získala Cenu nakladatelství Mladá fronta.\n\nPřátelila se např. s Violou Fischerovou, Blankou Švandovou, či s Miloslavem Topinkou, který byl jejím tvůrčím souputníkem. Zajímala se také o dílo Richarda Weinera, který ji v šedesátých letech přivedl na stopu francouzské skupiny Vysoká hra (Le grand Jeu) (stejně tak se o Vysokou hru zajímal Josef Šíma, se kterým se blíže seznámila ve Francii a poté o něm napsala knihu). Její zájem o surrealismus ji také přivedl ke skupině surrealistických umělců v Praze, mezi které patřil např. Vratislav Effenberger nebo Zbyněk Havlíček. Jako členka této skupiny se v letech 1963-1964 podílela na vzniku magnetofonových antologií Fragmenty.\n\nPři studiu na gymnáziu se začala zajímat o francouzštinu. Dopisovala si s pařížskou redakcí deníku L´Humanité a už v polovině padesátých let byla rozhodnutá, pokud to půjde, do Francie odejít. Málokoho v té době napadlo, že právě Věra Linhartová úplně vymění své město, svou zemi i svůj jazyk za jiné. Ona však chtěla přímo ke zdroji, do země, která byla opravdovým centrem kultury.\n\nV roce 1968 emigrovala do Francie a od této doby také píše výhradně francouzsky. Vzdala se veškerých kontaktů s českým prostředím, českými umělci a dokonce i českým, tedy rodným, jazykem. Český jazyk jakoby pro ni s odchodem do Francie přestal existovat. Usadila se v Paříži, kde řadu let pracovala v knihovně Mezinárodní rady muzeí při UNESCO (1970–1989).\n\nSvůj odchod do Francie sama Linharová nepovažuje za útěk před okolnostmi tehdejší situace v ČSSR, ale za svou svobodnou volbu. Francouzštině se věnovala mnoho let a dodnes ji považuje za nevyčerpanou, nabízející mnoho možností. Linhartová se jakoby zřekla „ češství“. Žije ve Francii, mluví a píše francouzsky a o návratu k rodnému jazyku nebo zemi neuvažuje. Žije dle své volby, ne dle očekávání a předsudků. Od českého světa se Linhartová distancovala zcela svobodně a záměrně, nestýkala se prakticky ani s exilovými autory, jako je např. Pavel Tigrid. Hlavním důvodem byla, dle jejích vlastních slov, jazyková rozdílnost a chtěla-li se věnovat francouzštině naplno, nezbývalo, než se češtiny zcela zbavit.\n\nVěnovala se též studiu japonštiny, do které později překládala, čínštiny a umění Dálného východu. V letech 1978 až 1985 vystudovala japanistiku v Národním institutu orientálních jazyků a civilizací v Paříži a během doktorandského studia absolvovala roční pobyt na univerzitě Waseda v Tokiu (1989–1990). Rigorózní zkoušku složila v roce 1993 a jako téma doktorské práce si zvolila japonské texty věnované malířství od 9. do 19. století. Od roku 1990 pracovala v muzeu orientálního umění Guimet a zabývala se především japonským a čínským malířstvím. V roce 2011 byla oceněna cenou Artis Bohemiae Amicis. Věra Linhartová je v současnosti v důchodu a stále žije v Paříži.\n\nV souvislosti s jejím životem ve Francii se nabízí otázka, zda ji lze ještě vůbec považovat za českou autorku, píše-li výhradně francouzsky. Sama Linhartová se jednou přiznala, že sympatizuje s nomády a docela možná se v těch sympatiích skrývá vědomí sdíleného osudu s umělci jako Chopin, Stravinskij, Nabokov, kteří strávili valnou část svého života bez stabilního domova. V tomto aspektu má osud Věry Linhartové také blízko k osudu prozaika Milana Kundery. Ostatně sama autorka je přesvědčena, že umělec má být především svobodný, což lze považovat za jednu z příčin její emigrace z tehdejšího, nesvobodného Československa a její současnou nechuť se vrátit zpět.\n\nDílo Věry Linhartové bývá často spjato s hippies a poněkud nekonformními názory, za což bylo mnoho jiných autorů, zpěváků a dalších mediálně známých osobností, jakož i filmových a hudebních děl obdivováno (John Lennon, film Hair).\n\nNikoliv však Věra Linhartová. Právě pro svou nekonformnost se stala předmětem četné kritiky, byť na tehdejší dobu poměrně opatrné a nepřímé. Václav Černý, český literární vědec (1979) doslova označil Věru Linhartovou za zbabělou právě proto, že nebyla ochotna jednat a smýšlet v evropských normách.\n\nAle například Pavel Kosatík (2006) o ní vyjadřuje jako o  „bytosti žijící v protikladu k okolí, „přírodním úkazu“, ženě, která se neřídí konvencemi, naopak tyto konvence dílem, na němž pracuje, nově tvoří.“\n\nAž tedy v novodobých kritikách (2007) se Linhartová dočkává uznání. Za co byla v osmdesátých letech kritizována, je nyní vyzdvihováno a chápáno jako statečné, oslavující přátelství a porozumění, jako jiné, východní (myšleno ve smyslu Dálného východu).\n\nLinhartová sama byla zastáncem tvrzení, že je zcela nezbytné mít záměr, nicméně člověk by měl dát možnost i možnému nepředvídatelnému a ne pouze strojově záměr splnit. Tento přístup uplatňovala jak ve svém životě, tak i ve své tvorbě. Právě tento přístup byl ve dvacátém století předmětem kritiky. Ve století jednadvacátém je naopak předmětem uznání a obdivu. Obdivu odvahy jít proti proudu a ukázat světu jiný pohled, navzdory přísně konformnímu a normovanému prostředí, jaké panovalo v ČSSR v šedesátých letech dvacátého století.\n\nJejí první texty její přátele a ostatní okolí šokovaly. Byly na její věk „hotové“ a dovedené k dokonalosti. Prozrazovaly obrovskou literární a uměleckou poučenost, avšak nikoho a nic nepřipomínaly. Šly proti pravidlům psaní tím, že zakládaly pravidla nová. Její práce se podobaly máločemu v moderní světové literatuře. I Pavel Švanda, který byl v jejích začátcích jejím mentorem brzy pochopil, že žák předstihl učitele.\n\nPodle Linhartové se možnosti literatury ve dvacátém století vyčerpaly a vyprávění příběhu už nenabízí nic nového, nic, v čem by se dalo vývojově pokračovat. Vyprávění ji v podstatě nudilo. Soustředila se hlavně na „autorský jazyk“.\nPřistupovala k psaní jako k procesu, který nemůže být vlastně nikdy ukončen a pojala své texty jako skici. S odmítnutím vnějších znaků, jako formalizující autorskou výpověď. Při psaní pro ni ztratilo smysl i žánrové zařazení.\n\nV jejích textech je příběh prostoupen řetězci prolínajících se úvah, citací, parafrází a odboček, aby se postupně zcela ztratil a byl nahrazen racionální úvahou nebo proudem básnických obrazů a to s vědomím, že básnický obraz může být stejně pravdivý jako každodenní skutečnost. Linhartová hledá ve svých dílech nový, proměněný prostor, často dochází i ke změně mluvčího jejích textu. Často také přechází z jednoho jazyku do druhého nebo se pohybuje mezi mužským a ženským rodem.\n\nAle právě kvůli schopnosti uhnout, odklonit se od tématu, bývá Linhartová označována za nesrozumitelnou. Přesto měla, zejména právě v šedesátých letech, řadu fanoušků a některá díla byla prakticky vyprodána.\n\nLinhartová nabízela svým čtenářům jiný způsob čtení knih, jiný styl psaní, než klasické příběhy, což mnozí kvitovali. Její schopnost proniknout do smýšlení mnoha lidí, její odvaha napsat otevřeně své myšlenky a místy i poněkud groteskně reagovat na aktuální dění je zcela v rozporu s rigidním přístupem plným předsudků, jak bylo v té době typické. Za zmínku pak určitě stojí i fakt, že velkou část jejích čtenářů tvoří právě umělci (výtvarníci, hudebníci, filmaři). I přes výše řečené se kritika i po dalších deseti letech obrací stále k témuž a to je „neděj“ v jejích prózách. Trávníček (in Typlt, 2008) ji dokonce označuje za domácího škůdce a tvrdí, že omluvit její styl lze snad pouze rozkladnou atmosférou šedesátých let. Trávníček tvrdí, že dokud autorka nenalezne „vypravěčsko-příběhový klíč“, neměla by snad ani raději psát. S Trávníčkem polemizující Typlt (2008) dodává: \"Stačí už jen domyslet, kam taková logika neodvratně směřuje: občanskou povinností autora, který se žádného „\"vypravěčsko-příběhového klíče\"“ zatím nedočkal nebo ve své pošetilosti snad dokonce ani dočkat nechtěl, by mělo být mlčení.“ Zajímavé jsou ale reakce nynějších čtenářů Linhartové (tamtéž), kteří její texty, navzdory kritice, obdivují, čtou s potěšením a co víc, místy je i považují za vtipné.\n\nLinhartová psala vždy pouze o tom, co se jí osobně dotýkalo a to nejen ve skutečnosti, ale i ve vlastním světě iluzí. Nikdy se ve svém díle nezabývala aktuálním politickým či sociálním děním. Svým stylem psaní bourala přirozeně ustálené bariéry mezi poezií a prózou a proto je její tvorba v tomto směru označována za experimentální, antiiluzivní a je jakýmsi vzorem pro další autorky, ženy, jakými byly například Sylvie Richterová (básnířka, prozaička a literární teoretička) či Daniela Hodrová (česká literární teoretička a spisovatelka).\nNeměla však vliv pouze na ženy autorky ale např. i na malíře Mikuláše Medka nebo historika umění Františka Šmejkala.\n\n“…Linhartové však nejde o formální experimenty, intelektuální hříčky či exhibice, nýbrž o vnímání a myšlení skrze řeč, o psaní s oním kategorickým požadavkem opravdovosti, s plným osobním rizikem, jímž Linhartová následuje projekt „vysoké hry“ tvůrců stejnojmenné meziválečné francouzské skupiny. Pokouší se rozbít stěnu, za níž jako by byla uzavřena skutečnost. Snaží se překročit hranice těla, prostoru, řeči, vnímání. Zajímá ji trhlina, která se rozevírá mezi dvěma nebo i více jazyky, trhlina v řeči, v prostoru, průnik do prázdna nabitého energií. V takto motivované tvorbě je pak logická starost nejen o obsah sděleného, ale i o samotný prostor, architekturu literárního textu. Odtud vědomá a pečlivá práce např. s interpunkcí, s mezerami v textu, v případě poezie i s různými typy písma a figurami, jako je akrostich a další. Výrazný je rovněž její zájem o zrcadlení jako princip dvojlomného vidění, reflexe a zároveň sebereflexe. Zrcadlo je pro Linhartovou průhledem do jiné skutečnosti, průchodem do jiného prostoru…” (Portál české literatury).\n\n\"…V charakteristice její poezie, se ještě často užívá přídomků meditativní, hermeneutická, přesahující kategorie. Málokdy nalezneme tvrzení, že by její poezie byla ryze ženská. Lze ji ale také charakterizovat jako nonkonformní a to právě proto, že se vzpírá jakýmkoli formálním pravidlům a omezením. Možná v té touze po svobodě, lze nalézt cosi bytostně ženského. Linhartová sebe samu však vnímá jako umělkyni, pro kterou se zejména jazyk stává nástrojem lidské emancipace a v té lze spatřovat nejvyšší projev svobody…\" (Milan Kundera).\n\n\n\n\n\n\n\nČesky psané dílo Věry Linhartové vzniklo na přelomu padesátých a šedesátých let, po odchodu do Paříže už psala výhradně francouzsky. Ve svých prózách zkoumala jazyk a, jak sama udává, v češtině došla k naprostému konci, k jejímu rozbití. Ve francouzštině tvoří stále a vyčerpání se neobává. Při studiu francouzštiny, jako svého nerodného jazyka, se o ní dozvěděla tolik, že to vyčerpat nelze.\nDebutovala v roce 1964 prózami \"Prostor k rozlišení\" a \"Meziprůzkum nejblíž uplynulého\". Pro ty je charakteristické prolínání časových pásem, splývání dějů, osob, mísení fikce a reality a hra se slovy.\nOdborné práce o výtvarném umění a literatuře publikovala v tuzemských i zahraničních časopisech Výtvarném umění, Výtvarné práci, Tváři umění, Akzente (Mnichov), Arts asiatiques (Paříž), Atelier du roman (Paříž), Cahiers du Musée national d´art moderne (Paříž), Change (Paříž) aj.\nUkázky z její tvorby vyšly například i v časopisech Die schwarze Botin (Berlín), Grosseteste Review (Lincoln).\nFrancouzsky psané texty vyšly např. v Argile (Paříž), Pleine merge (Paříž), Notes (Malakoff). Publikuje i japonsky – např. v Gendaishi techō (Tokyo), Subaru (Tokyo).\nEseje a kunsthistorické studie publikovala i v polistopadových časopisech, např. v Analogon, List pro literaturu, Labyrint revue, Logos, Světová literatura, Literární noviny, Souvislosti, Tvar aj.\n\n\n“Modrozračno” (1986)\n\n\n\n\n\n\n\n– autorský výběr esejí o českém moderním umění a literatuře, evropském moderním umění a literatuře, a o japonském myšlení a kultuře. Francouzské texty zde obsažené (v šedesátých letech psala česky, po emigraci v roce 1968 francouzsky) vychází v rámci Soustředných kruhů v českém překladu vůbec poprvé. Díky autorčině širokému rozhledu kniha překračuje hranice evropského smýšlení, navíc každou kapitolu autorka uvádí originálním úvodním textem.\n\n\n\n\n\n\n\n\n"}
{"id": "95000", "url": "https://cs.wikipedia.org/wiki?curid=95000", "title": "Josef Dubský (hispanista)", "text": "Josef Dubský (hispanista)\n\nJosef Dubský (7. února 1917 – 1996) byl český hispanista, autor učebnic španělštiny a \"Velkého španělsko-českého slovníku\". Vyučoval na FF UK a na Universitě 17. listopadu.\n\n\n"}
{"id": "95003", "url": "https://cs.wikipedia.org/wiki?curid=95003", "title": "Josef Strnadel", "text": "Josef Strnadel\n\nJosef Strnadel (23. února 1912 Trojanovice – 4. března 1986 Praha) byl český spisovatel a literární teoretik. Psal pod různými pseudonymy. Knižně debutoval románem \"Rok pod horami\" (1945). \n\n\n"}
{"id": "95006", "url": "https://cs.wikipedia.org/wiki?curid=95006", "title": "Vládní obvod", "text": "Vládní obvod\n\nVládní obvod \"(německy Regierungsbezirk)\" je v některých větších spolkových zemích Německa územněsprávní jednotka stojící mezi spolkovou zemí (na jedné straně) a zemskými a městskými okresy (na straně druhé). Vládní obvody existovaly už v dobách Pruska jako správní celky v rámci jeho provincií. Později byly tyto správní celky zavedeny i v Bavorsku (kde existují dodnes) a jiných částech Německa. Některé menší spolkové země své vládní obvody zrušily, např. Porýní-Falc.\n\nVládní obvody jsou poměrně rozsáhlá území a mají mnohdy více než jeden milion obyvatel. Nemají volené orgány, nýbrž jejich vedoucí, tzv. vládní prezidenti (\"Regierungspräsidenten\", plurál) jsou dosazováni zemskými vládami. Těmito vysokými úředníky vedené úřady mají značné úkoly a kompetence. Tyto úřady se jmenují rozdílně podle spolkových zemí:\n\n\nVládní obvody se dále člení na okresy, které jsou buď zemské nebo městské. Zemské okresy se v některých spolkových zemích (Braniborsko, Meklenbursko-Přední Pomořansko a Šlesvicko-Holštýnsko) dále člení na sdružení obcí (Amt). Obce jsou podle toho součástí okresu nebo součástí sdružení obcí.\n"}
{"id": "95008", "url": "https://cs.wikipedia.org/wiki?curid=95008", "title": "Lexikografie", "text": "Lexikografie\n\nLexikografie (z řeckého \"lexikon\" slovník a \"graphein\" psát), česky také slovníkářství, je disciplína jazykovědy, která se zabývá teorií a praxí zpracování slovní zásoby jazyka ve slovnících.\n\nPřehled významných českých lexikografů v abecedním pořadí:\n\n\n\n"}
{"id": "95011", "url": "https://cs.wikipedia.org/wiki?curid=95011", "title": "Alžběta Kumánka", "text": "Alžběta Kumánka\n\nAlžběta Kumánka či Alžběta Uherská (snad 1255 – 1313) byla dcera uherského krále Štěpána V. a jeho kumánské choti Alžběty a třetí manželka Záviše z Falkenštejna.\n\nAlžběta v letech 1259–1260, ještě jako dívka vstoupila do dominikánského kláštera Panny Marie na Zaječím ostrově. \n\nPo smrti Kunhuty Uherské si Alžbětu za manželku vybral otčím českého krále Záviš z Falkenštejna. V případě smrti Ladislava Kumána by ostatně synové jeho sester měli naději na uherský trůn. Ladislav se svatbou souhlasil. Do Uher si Záviš údajně měl pro nevěstu jet s velkou pompou (bohatstvím zděděným po Kunhutě), ovšem po cestě jej přepadl Hynek z Lichtenburka a Alžběta svatební dary dostala až na jaře 1288. 4. května 1288 se Alžběta po odchodu z kláštera a se souhlasem královského bratra se stala paní z Falkenštejna.\n\nPo svatbě se novomanželé uchýlili na Falkenštejnův hrad Svojanov, kde se jim někdy v prosinci 1288 narodil syn. Na křtiny chtěl Záviš pozvat nejen nevlastního syna Václava, ale také svého švagra uherského krále Ladislava. Udělal ovšem na vrcholu moci hrubou chybu už novým sňatkem a za měsíce své absence u dvora zřejmě ztratil důvěru svého krále. Václav si dle kronikáře vymínil, že mu otčím přijede naproti a pak společně pojedou na Svojanov na křtiny. Záviš nic zlého netuše byl na pražském královském dvoře přesilou zajat a uvězněn. Po Falkenštejnově uvěznění Alžběta i se synem opustila Svojanov a uchýlila se na královský dvůr své sestry Marie v Neapoli, kde je doložena v červenci roku 1300.\n\nFalkenštejn byl 24. srpna 1290 sťat pod hradem Hluboká a Alžběta putovala zpět do kláštera.\n\nAlžběta později při návštěve své sestry, královny Kateřiny, v Srbsku začala milostný poměr se srbským princem Štěpánem. Štěpán se rozvedl se svou první manželkou Helenou a oženil se s Alžbětou, to však bylo v rozporu s církevními nařízeními. Nemohli být manželé, protože Alžbětina sestra Kateřina byla vdaná za Štěpánova bratra, jímž byl Štěpán Uroš II. Milutin. Podle pravidel srbské pravoslavné církve mezi Kateřinou a princem Štěpánem nemohlo dojít k manželskému spojení, protože manželské spojení již existovalo mezi jejich sourozenci. Druhé Alžbětino manželství nevydrželo dlouho. Jako důsledek zvyšujícího se tlaku církve byl Štěpán donucen manželství zrušit. \n\nAlžběta zemřela v roce 1313.\n"}
{"id": "95017", "url": "https://cs.wikipedia.org/wiki?curid=95017", "title": "Plzeň 6-Litice", "text": "Plzeň 6-Litice\n\nPlzeň 6-Litice jsou městský obvod rozkládající se na jižním okraji statutárního města Plzně při řece Radbuze a vodní nádrži České údolí. Obvod je tvořen celým katastrálním územím Litice u Plzně. Dříve samostatná obec Litice, nyní část města zasahující i do obvodu Plzeň 3, patří mezi nejstarší v okolí Plzně.\n\nNa území obce bylo prokázáno pravěké osídlení, v 8. století bylo osídleno Slovany. První zmínka o vlastní obci pochází z roku 1212, kdy byl zároveň poprvé zmiňován Litický hrad. Už kolem roku 1467 byl uváděn jako pustý, ale jeho zříceniny se nacházejí v obci dodnes. Původně bylo součástí k. ú. Litice také k. ú. Valcha. Po Mnichovské dohodě v roce 1938 byla většina katastru Litic připojena k Německé říši, zatímco severozápadní část, zhruba odpovídající západní polovině moderního k. ú. Valcha (zahrnující osadu Valcha), zůstala nadále v Československu a 1. května 1942 se stala součástí Plzně. Po osvobození byla osada Valcha od Plzně zase odloučena a navrácena Liticím. Poprvé pak byly celé Litice (tehdy ještě zahrnující i k. ú. Valcha) připojeny k Plzni v roce 1949, ale již v roce 1964 byly od Plzně opět odtrženy k okresu Plzeň-jih \"(byly sloučeny se Šlovicemi)\". Po 6 letech, v roce 1970, byly ale k Plzni znovu a již natrvalo připojeny. Důvodem byla výstavba přehrady České údolí. Zpočátku byly Litice součástí MO Plzeň 3, ale v roce 1991 pro sebe získaly vlastní samostatný městský obvod a v městské části Plzeň 3 zůstalo jen dnešních 10 ulic.\n\nDnes mají Litice stále spíše vesnický charakter, ač již zemědělství v obci nemá tak významnou úlohu jako dříve. Leží na silnici I/27, která až donedávna vedla přímo středem obce, což mělo kvůli její vysoké frekventovanosti negativní vliv na životní prostředí. Tento problém byl vyřešen v roce 2003, když byla dostavěna čtyřproudová komunikace (součást městského obchvatu), která tranzitní dopravu odvedla. Dnes je v Liticích pošta, základní škola a knihovna.\n\nNa území obce je provozován rozsáhlý kamenolom. Na jaře 2011 byla těžba v lomu pozastavena, protože v těžených spilitech měření prokázala aktinolit, což je forma amfibolového azbestu.\n\n"}
{"id": "95018", "url": "https://cs.wikipedia.org/wiki?curid=95018", "title": "Sídelní kaše", "text": "Sídelní kaše\n\nSídelní kaše ( ) je urbanistický termín, který popisuje rozrůstání měst a obcí do okolní krajiny. Nové obytné celky, které jsou složené z rodinných či řadových domků, většinou vznikají v sousedství předměstských vesnic.\n\nTermín označuje způsob zástavby, kdy neexistuje (nebo není respektován) zastavovací plán a jednotlivé budovy jsou rozmísťovány bez ohledu na další stavby. Malý nebo žádný důraz není kladen na veřejná prostranství, často vznikají monofunkční rozsáhlé oblasti bez potřebné občanské vybavenosti (obchody, školky, školy). Průvodními projevy sídelní kaše je mizení zemědělské půdy a zvýšená dopravní zátěž kvůli dojíždění za prací. Činitelem ovlivňujícím vznik sídelní kaše je levná energie umožňující dojíždění.\n\nV severoamerické a západoevropské krajině jde o jev dlouhodobý, v České republice jej lze pozorovat až od konce devadesátých let 20. století, kdy dochází k rozšiřování obcí v okolí velkých měst (vznikají tzv. satelitní města). V okolí Bratislavy dochází k velikému rozvoji okolních obcí i v Rakousku, kam se stěhují někteří Slováci.\n\nV odborné i populární literatuře má sídelní kaše většinou negativní podtext, kritizoval jej například Václav Havel. Často bývá pejorativně označován jako „paneláky naležato“.\n\nS urbanistickým pojmem \"sídelní kaše\" je ve středoevropském prostoru spojován architektonický styl podnikatelské baroko.\n\n"}
{"id": "95021", "url": "https://cs.wikipedia.org/wiki?curid=95021", "title": "Schloss Gripsholm", "text": "Schloss Gripsholm\n\nSchloß Gripsholm je západoněmecká romantická komedie, natočená v roce 1963 podle stejnojmenného románu Kurta Tucholskyho z roku 1929. V Československu byl film promítán pod českým názvem Zámek Gripsholm. V hlavní ženské roli se objevila česká herečka Jana Brejchová. Jejího milence si zahrál Walter Giller. \n\nKdyž spatří mladý spisovatel Kurt (Walter Giller) z okna svého nakladatele krásnou mladou sekretářku Lydii (Jana Brejchová) neváhá ani okamžik: vtrhne do její kanceláře a pozve ji na večeři. Oba od té doby s ní tráví každou volnou chvilku a jednoho dne se mladí milenci rozhodnou pro společnou dovolenou ve Švédsku, což má být splněním jejich životního snu.\n\nUž na lodi plující z Hamburku do Stockholmu jsou oba učarováni krásami moře. Švédskou metropoli však brzy opustí a své hnízdečko lásky naleznou v malebném zámku Gripsholm u jezera Mälaren. Zde si může mladý pár dosyta užít procházek, plavání, smíchu a lásky.\n\nPoté se ohlásí Kurtův přítel Karlchen (Hanns Lothar), veselý, vtipný mladý muž, jenž je Kurtovou milou naprosto nadšem. Nikdy by však nepomyslel na to, aby jakkoliv zasahoval do jeho milostného života. Po jeho odjezdu se ale dostaví nejlepší Lydiina přítelkyně krásná Billie (Nadja Tiller). Pro Kurta je moderní Billie něčím jako zkušenější variací jeho Lydie. Lydia si Kurtova chování dobře všímá, nedá ale najevo ani kapku žárlivosti a naopak Kurta vybídne, aby se svým citům nebránil.\n\n\n\n"}
{"id": "95023", "url": "https://cs.wikipedia.org/wiki?curid=95023", "title": ".tk", "text": ".tk\n\n.tk je internetová národní doména nejvyššího řádu pro Tokelau (podle ).\n\nByl zahájen unikátní projekt, který umožňuje na stránkách registrátora zadarmo registrovat doménu druhého řádu. Pro takové domény už musí být spuštěna existující webová stránka na Internetu. Domény registrované zdarma musejí být dlouhé minimálně čtyři písmena.\n\nCílem tohoto projektu je zpopularizovat jinak málo známé Tokelau a upozornit na některé jeho problémy.\n\nNavíc je možné zaplatit registraci doménového jména. Placená jména mohou být i kratší než čtyři znaky, to je například případ domovské stránky tcl.tk programovacího jazyka Tcl/Tk.\n\nPro placené registrace jsou rezervovány ochranné známky společností Fortune 500. Tím je zabráněno spekulativním registracím.\n\n"}
{"id": "95025", "url": "https://cs.wikipedia.org/wiki?curid=95025", "title": "Květen (časopis)", "text": "Květen (časopis)\n\nKvěten byl měsíčník založený roku 1955 původně jako publikační prostor pro začínající autory. V roce 1959 byl nahrazen měsíčníkem Plamen.\n\nPo 2. sjezdu Svazu československých spisovatelů (duben 1956) se zde vymezila heslem „poezie všedního dne“ skupina básníků mladší generace. Ti chtěli nahradit rétoričnost a abstraktnost dosavadní oficiální tvorby střízlivějším pohledem na všední realitu, užívali volnější veršové formy. Sdružoval především mladší autory, kteří se pokoušeli o částečnou liberalizaci kulturního prostředí. V červnu 1959 byl časopis zakázán. Místo Května byl od roku 1959 vydáván měsíčník \"Plamen\", jež vznikl sloučením \"Května\" a časopisu \"Nový život\".\n\nDo okruhu „květňáků“ (tzv. Generace Května) patřili básníci Jiří Šotola, Miroslav Holub, Karel Šiktanc a Josef Brukner. Z prozaiků např. Karel Ptáčník, Ivan Klíma, okrajově Ludvík Vaculík a Ladislav Fuks. Program Května rozvíjeli Jaroslav Boček, Josef Vohryzek a Miroslav Červenka.\n\n"}
{"id": "95027", "url": "https://cs.wikipedia.org/wiki?curid=95027", "title": "Rockwell B-1 Lancer", "text": "Rockwell B-1 Lancer\n\nRockwell (nyní součást Boeingu) B-1 Lancer je americký nadzvukový strategický bombardér. Stroj byl vyvinut k provádění jaderných úderů v hloubi Sovětského svazu, ale po roce 2000 byl úspěšně používán též k plnění taktických úkolů. Byl nasazen v operacích Pouštní liška, Spojenecká síla, Trvalá svoboda a ve válce v Iráku. Spolu s letouny B-52 Stratofortress a B-2 Spirit dnes typ B-1B tvoří páteř bombardovacího letectva USA. Ve výzbroji se s ním počítá minimálně do roku 2040.\n\nVývoj letounu započal na prahu šedesátých let. Roku 1964 zadalo USAF požadavek na vývoj letounu označeného AMSA (\"Advanced Manned Strategic Aircraft\") — tedy bombardér letící rychlostí 2 M ve výšce 15 240 metrů či mírně podzvukovou rychlostí u země. Ten měl ve službě plně nahradit letouny typu B-52. Vývojem letounu byla pověřena firma North American Rockwell a roku 1969 bylo typu přiděleno označení B-1A. Jeho hlavním úkolem bylo proniknout vysokou rychlostí sovětskou protivzdušnou obranou a udeřit na Moskvu.\n\nRoku 1970 získal Rockwell objednávku na sériovou výrobu 240 kusů B-1A. Dne 23. prosince 1974 vzlétl na letišti v Palmdale první prototyp B-1A a v několika následujících letech se do zkoušek zapojily ještě tři další prototypy. Jelikož se však jednotková cena za B-1A vyšplhala z původně očekávaných 50 milionů dolarů na dvojnásobek, prezident Jimmy Carter v roce 1977 program zrušil a nechal pokračovat pouze ve zkouškách prototypů.\n\nNový prezident Ronald Reagan naopak začal intenzivně vyzbrojovat všechny složky amerických ozbrojených sil a přerušený program proto roku 1981 obnovil. Přes odpor amerického Kongresu prosadil objednávku 100 kusů zhoršené verze B-1B. První kus B-1B vzlétl 18. října 1984 a plynulé dodávky nového letounu začaly v červenci následujícího roku. Poslední stý vyrobený kus B-1B byl letectvu předán v roce 1988.\n\nB-1B je dolnoplošník s měnitelnou geometrií křídel dosahující oproti B-1A mírně nadzvukové rychlosti, ale s daleko větší nosností, než měly původní prototypy, ale s nestrategickým doletem. Toto letadlo B-1B mělo mezikontinentální dolet jen jako prázdné, jako plné muselo být 2krát doplněno palivem za letu. Konstrukce draku byla zesílena tak, aby vydržela let v malých výškách nízkou podzvukovou rychlostí. Požadovaná maximální rychlost se přitom snížila na 1,25 M. Konstrukce letounu je převážně ze slitin hliníku a titanu. U letounu je přitom využita jen malá část technologie stealth — upraveny byly například vstupy motorů a stroj dostal nátěr pohlcující radarové záření. Díky tomu je na radaru protivníka zobrazen asi jako setina letounu B-52.\n\nKřídlo letounu má pevnou vnitřní část a nastavitelné vnější části, otáčející se na titanových čepech. Je u něj možné nastavit úhly 15°, 25°, 45°, 55° či 67,5°. Letoun pohání čtyři motory General Electric F101-GE-102 s maximálním tahem 64,94 KN (136,92 s přídavným spalováním). Osm palivových nádrží pojme 112 635 litrů paliva a další přídavné nádrže po 10 996 litrech mohou být umístěny v pumovnici.\n\nTři vnitřní pumovnice pojmou až 34 020 kg výzbroje, ať už se jedná o různé druhy pum, řízených střel či min. Šestice vnějších závěsů s nosností 27 000 kg byla určena k nesení jaderných zbraní, ty ovšem byly pro výzbroj B-1B zakázány smlouvou START I.\nČtyřčlennou posádku tvoří dva piloti a dva zbraňoví specialisté sedící na vystřelovacích sedadlech (v původních B-1A všichni seděli v záchranném modulu, který se mohl celý oddělit od trupu letounu). V přídi letounu se nachází multifunkční radar Westinghouse AN/APQ-164. Nově byl pro letoun vyvinut modernizovaný elektronický obranný systém AIL ALQ-161A. Na horní straně trupu pak letoun nese výmetnice protiradiolokačních a infračervených klamných cílů. V průběhu služby byly všechny letouny postupně modernizovány a s jejich provozem se počítá minimálně do roku 2040.\n\nTypem B-1B byly postupně vybaveny čtyři bombardovací letky (96., 28., 319. a 384. Bomb Wing) a několik zkušebních a cvičných jednotek. Nestaly se však náhradou bombardérů typu B-52, které ve výzbroji strategického letectva (\"Strategic Air Command\") pouze doplnily, stejně jako doplňovalo na sovětské straně 267ks TU-22M3. Při službě v rámci strategického letectva držely bombardéry B-1B nepřetržitou pohotovost spolu s tankovacími letadly k provedení jaderného úderu (za předpokladu překonání sovětského vzdušného prostoru, který však již v době nasazení B-1B byl vybaven raketovými systémy S-300, jež zaručovaly jeho neproniknutelnost).\n\nPo skončení studené války a zrušení strategického letectva však bylo jejich využití přehodnoceno směrem k provádění globálních úderů konvenční výzbrojí, pro což byly vybaveny vylepšenými elektronickými obrannými systémy.\n\nPro úsporu prostředků se po roce 2000 různá část letounů nacházela v rezervě, což mělo pomoci uspořit prostředky na další průběžné modernizace. Úspěšné nasazení B-1B v roli rychlých taktických bombardérů nad územím Iráku a Afghánistánu, které nebylo chráněno PVO, ale zabránilo dalšímu snižování stavu operačních strojů. Pod označením FIDL (\"Fully Integrated Data Link\") je naopak připravována výrazná modernizace elektronických systémů B-1B.\n\nPrvním operačním nasazením letounu byl úspěšný nálet na cíle v Iráku dne 17. prosince 1998, který během Operace Pouštní liška provedla dvojice B-1B startujících ze základny Thumrait v Ománu. Tato operace byla čtyřdenní bombardovací kampaní Spojených států a Velká Británie proti vybraným iráckým cílům. Letouny B-1B při své první akci napadly kasárny Republikánských Gard v Al Kut a v rámci operace provedly ještě dva jiné nálety. Vždy používaly klasické železné pumy.\n\nDalším nasazením bylo bombardování Jugoslávie během Operace Spojenecká síla mezi březnem a červnem 1999. Do náletů se zapojilo šest strojů B-1B operující z anglické základny ve Faifordu. Tyto letouny svrhly při 2% operačních letů NATO 20% hmotnosti všech pum. Při náletech používaly vlečené klamné cíle, na které se zaměřovaly jugoslávské řízené střely. Samy přitom shazovaly konvenční železné pumy.\n\nB-1B jsou od roku 2001 nasazovány v rámci Operace Trvalá svoboda. Při operacích nad Afghánistánem jsou tyto letouny převážně používány v doposud neobvyklé roli taktických bombardérů, ve které se velice osvědčily. Obvykle přitom hlídkují ve vymezených oblastech a jsou ze vzduchu či země naváděny na objevené cíle. Mimo klasických pum přitom používají i přesnou naváděnou munici (například pomocí GPS). Od roku 2008 je pro navádění pum používán kontejner se zaměřovacím systémem AN/AAQ-33 Sniper XR.\n\nIntenzivní nasazení čekalo B-1B rovněž ve válce v Iráku, které se od jejího počátku v roce 2003 účastnilo hned 11 kusů operujících z Ománu.\n\nV letech 1984 až 2000 bylo osm kusů B-1B ztraceno při nehodách. První bojovou ztrátou byl B-1B, který se 12. prosince 2001 zřítil do Indického oceánu při návratu z mise na základnu Diego García.\nJeden letoun se zřítil 20. srpna 2013 v neobydlené oblasti poblíž Broadusu na jihovýchodě amerického státu Montana. Letoun vystartoval na rutinní cvičný let z mateřské základny Ellsworth v Jižní Dakotě. Členové posádky uvedli, že před havárií měli problémy při manévrování. Letoun byl ztracen, posádka stihla vyskočit.\n\n USA\n\n\n\n\n\n\n"}
{"id": "95028", "url": "https://cs.wikipedia.org/wiki?curid=95028", "title": "Expedice (edice)", "text": "Expedice (edice)\n\nStrojopisná ediční řada pro nezávislou literaturu, založená v roce 1975 Václavem Havlem. Svého času poskytla prostor mnoha dílům všelikých názorových proudů. Vyšly zde práce filozofa a teoretika výchovy Radima Palouše, filozofa Ladislava Hejdánka, Zdeňka Neubauera, literárního kritika Jana Lopatky, Václava Bělohradského, dále díla undergroundových autorů – Egon Bondy, Ivan Martin Jirous aj. V roce 1985 zde byla vydána antologie básníků nejmladší generace (uspořádal Andrej Stankovič) - např. Petr Placák a Jáchym Topol. Expedice vydala kolem tří stovek svazků.\n"}
{"id": "95030", "url": "https://cs.wikipedia.org/wiki?curid=95030", "title": ".xxx", "text": ".xxx\n\n.xxx je internetová generická doména nejvyššího řádu vyhrazená pro erotický a pornografický obsah. Byla navržena mj. pro snadnější ochranu dětí před pornografií.\n\nPo dlouhodobé veřejné diskuzi byla předběžně schválena, ale na jaře roku 2006 byla ICANN odmítnuta v poměru hlasů 9:5 a v březnu 2007 byla opět zamítnuta. Podobné akce se uskutečnily již několikrát od roku 2000, kdy se poprvé objevily hlasy pro tuto doménu. Teprve 25. června 2010 ICANN novou doménu schválila. Definitivní znění smlouvy se společností ICM Registry bylo schváleno 18. března 2011. První funkční stránka byla spuštěna na adrese \"casting.xxx\".\n"}
{"id": "95034", "url": "https://cs.wikipedia.org/wiki?curid=95034", "title": "Machairodontinae", "text": "Machairodontinae\n\nMachairodontinae je vyhynulá podčeleď kočkovitých šelem. Lidově jsou tyto šelmy označovány jako šavlozubí tygři (zastarale i šavlozubí lvi). Označení šavlozubý tygr není z vědeckého hlediska přesné, neboť tygr (\"Panthera tigris\") patří do jiné podčeledi a s členy podčeledi Machairodontinae není blízce příbuzný. Někdy se proto užívá názvu šavlozubá kočka.\n\nUkazuje se také, že \"šavlozubost\" se u dravých savců a savcovitých plazů vyvinula v průběhu jejich evoluce nezávisle nejméně sedmkrát. Pravděpodobně nejznámějším zástupcem podčeledi je rod \"Smilodon\", který žil až do konce poslední doby ledové na území Severní Ameriky. Je možné, že tyto kočkovité šelmy dokázaly vokalizovat (řvát) podobně jako dnešní lvi. To dokazuje stavba některých drobných kůstek v jejich krku. Interpretace fosilních nálezů ukazuje, že šavlozubé kočky se zraněními v ústní dutině preferovali měkčí a lépe mechanicky zpracovatelnou potravu než jejich nezranění soukmenovci.\n\nPodčeleď Machairodontinae se dělí na čtyři triby a množství rodů:\n\nTribus Homotherini\nTribus Machairodontini\n\nTribus Metailurini\nTribus Smilodontini\n\nPředek smilodona \"Machairodus\" sám vznikl z proailuria. Podle fosilních nálezů může být \"Smilodon\" zařazen mezi kočkovité šelmy, ale do jiné vývojové větve. Zahrnuje druhy velikosti rysa a tygra, většinou robustněji stavěné a při stejné velikosti těžší než současné velké kočky. \"Smilodon\" se svými až 400 kilogramy byl mezi těmito druhy největší. Tyto kočky se vyvinuly v různých částech světa nezávisle na sobě. Vyskytovaly se v Evropě, Asii, Africe a Severní Americe v rozmezí přibližně před 13–2 milióny let. Kostry především mladých jedinců smilodona byly nalezeny v Kalifornii, poblíž Los Angeles v asfaltovém jezírku Rancha La Brea. Tyto kočky postupně mizely od období pleistocénu před 1,8–1 milionem let z Ameriky a v Eurasie. Ojediněle se vyskytovaly ještě před 13 000–10 000 lety. Vyhynutí velkých šavlozubých koček výrazně proměnilo podobu megafauny ve všech lokalitách jejich předchozího výskytu.\n\nPro šavlozubé byly typické dlouhé, horní, ze stran zploštělé špičáky, s hranami ostrými jako nůž, na kraji lehce zoubkovanými, přičemž špičáky v dolní čelisti byly malé nebo zcela chyběly. Měli doširoka rozevíratelné čelisti a silné krční svaly. Délka špičáků naznačuje, že \"Smilodon\" dokázal tlamu doširoka rozevřít. Podle odhadu to byl úhel až 120 stupňů, dnes žijící lev dosáhne 65 stupňů. Tato fakta naznačují, že se zřejmě mohl odvážit i na kořist, která byla podstatně větší než on.\n\nTyto šelmy zřejmě měly odlišnou techniku lovu kořisti než dnešní kočkovité šelmy. Ty loví tak, že dlouhým skokem skočí kořisti na šíji a ostrými drápy se na ní pevně zachytí. Kořisti zaryjí zuby do šíje a pootočením hlavy jí zlámou vaz.\nNejprve se vědci domnívali, že \"Smilodon\" zasahoval kořist hlubokými bodnými ranami na měkké části krku a následným porušením artérií a uzavřením dýchacích cest zvíře usmrtil.\nPodle dnešních nálezů se ale usuzuje, že \"Smilodon\" byl mrchožrout. Silné zakřivení špičáků svědčí o tom, že zvíře nemohlo zasáhnout kořist hlubokými bodnými ranami, jenom ji těmito zuby rozpáralo nebo rozřízlo. Navíc šavlozubí nebyli vybaveni pro rychlý běh. Fosilní nálezy kostry dokazují, že měli poměrně krátké nohy a přitom robustní tělesnou stavbu, což nejsou nijak příznivé podmínky k rychlému běhu a k pronásledování kořisti. Podle dochovaných exemplářů se zahojenými zlomeninami lze usuzovat, že \"Smilodon\" zřejmě žil a lovil v rodinných skupinách. Jejich hlavní kořistí mohli být velcí tlustokožci, jejichž vymizení může souviset s vyhynutím Machairodontů.\nPodle jedné studie z roku 2008 byly některé velké šavlozubé kočky společenské a žily stejně jako dnešní lvi ve smečkách.\n\n\n"}
{"id": "95038", "url": "https://cs.wikipedia.org/wiki?curid=95038", "title": "CD-RW", "text": "CD-RW\n\nMédia CD-RW (Compact Disk ReWritable) mají všechny vlastnosti jako CD-R, navíc však umožňují smazání jejich obsahu a nahrání nového. Počet takových přepisů (rewrite) se uvádí kolem 1000. Na rozdíl od CD a CD-R má toto médium v sobě chemickou vrstvu, která může být v amorfní nebo krystalické struktuře; tyto fáze se liší odrazivostí (reflektivitou). \n\nAktivní vrstva umožňující laserový záznam digitálních informací se v dnešní době skládá především ze sloučenin:\n\nDetekce probíhá na základě rozdílné odrazivosti krystalické a amorfní vrstvy (odrazivost krystalické vrstvy je přibližně o 10 % vyšší než u amorfní vrstvy). Potřebný výkon laseru pro úspěšnou detekci se pohybuje v řádech desetin mW.\n\nZápis je realizován krátkým pulsem o vysokém výkonu (řádově desítky mW), kdy dojde k ohřátí záznamové vrstvy nad teplotu tání a následnému rychlému chladnutí záznamové vrstvy za vzniku amorfní struktury.\n\nMazání z těchto médií je realizováno delším pulsem o nižším výkonu (řádově jednotky mW) než u zápisu. Tak dochází pouze k zahřátí nad teplotu krystalizace, při níž dochází k rekrystalizaci vrstvy → smazání záznamu.\n\n"}
{"id": "95040", "url": "https://cs.wikipedia.org/wiki?curid=95040", "title": "Friedrich Kluge", "text": "Friedrich Kluge\n\nFriedrich Kluge (21. června 1856 Kolín nad Rýnem – 21. května 1926 Freiburg im Breisgau) byl německý lexikograf, mladogramatik. Specializoval na etymologii němčiny. Jeho nejvýznamnější dílo \"Etymologisches Wörterbuch der deutschen Sprache\" (Etymologický slovník německého jazyka) poprvé vyšlo v roce 1883. Dosud vyšlo už ve 25. vydáních (poslední v roce 2011), jde o standardní dílo německé etymologie.\n\nKomparativní lingvistiku a klasickou a moderní filologii vystudoval na univerzitě v Lipsku, Štrasburku a Freiburgu.\n\nByl profesorem němčiny na univerzitách v Jeně a Freiburgu.\n"}
{"id": "95041", "url": "https://cs.wikipedia.org/wiki?curid=95041", "title": ".tel", "text": ".tel\n\n.tel je internetová generická doména nejvyššího řádu vyhrazená pro převod telefonních čísel na IP adresu.\n\nNěkterými je kritizována že zbytečně konkuruje doméně .arpa, kde by mohla vzniknout doména tel.arpa, která by měla stejnou funkci (obdoba in-addr.arpa).\n\nICANN ji 10. května 2006 definitivně schválila k běžnému užívání.\n"}
{"id": "95043", "url": "https://cs.wikipedia.org/wiki?curid=95043", "title": "Svaz (matematika)", "text": "Svaz (matematika)\n\nSvaz je matematický pojem z algebry, konkrétněji z oboru teorie uspořádání, který vymezuje mezi uspořádanými množinami ty, které jsou uspořádány „rozumně“ (to znamená, že zachovávají suprema a infima).\n\nMnožinu formula_1 uspořádanou relací formula_2 nazveme svazem, pokud pro každou dvouprvkovou podmnožinu obsahuje i její supremum a infimum.\n\nJako horní polosvaz se označuje uspořádaná množina zachovávající suprema:\n\nA jako dolní polosvaz se označuje uspořádaná množina zachovávající infima:\n\nTakže jde také definovat, že uspořádaná množina je svazem právě tehdy, je-li zároveň horním i dolním polosvazem.\n\nZajímavými příklady svazu jsou řetězec a protiřetězec. Pokud formula_6 obsahuje právě jeden prvek, pak jej nazýváme triviální svaz.\n\nPotenční algebra (tj. množina všech podmnožin nějaké množiny s uspořádáním relací \"být podmnožinou\") je svaz, protože sjednocení je v tomto případě supremem a průnik infimem \n\nUvažujme o množině všech přirozených čísel a o uspořádání formula_9, pro které platí, že \nformula_10 (tj. a je menší než b, pokud a dělí b) \nOpět se jedná o svaz, protože nejmenší společný násobek je supremum a největší společný dělitel je infimum dvouprvkové množiny přirozených čísel podle tohoto uspořádání.\n\nNa svazu lze poměrně snadno definovat dvě binární operace, které označují supremum a infimum dvouprvkové množiny (můžeme si je nazvat třeba součet a součin).\n\nSvaz je pak zapisován jako formula_11, kde \nformula_12 a platí formula_13 a zároveň formula_14\n\nPokud budeme uvažovat o množině přirozených čísel a jejím běžném uspořádání podle velikosti, pak výše definovanými operacemi nejsou běžný součet a součin, ale operace \n\nPokud má svaz nejmenší prvek vzhledem k relaci formula_9, pak je tento prvek neutrální vzhledem k operaci suprema, můžeme ho tedy označit symbolem 0 a platí pro něj:\n\nPokud má svaz největší prvek vzhledem k relaci formula_9, pak je tento prvek neutrální vzhledem k operaci infima, můžeme ho tedy označit symbolem 1 a platí pro něj:\n\nPokud se vrátím k předchozímu případu, je číslo 0 neutrálním prvkem pro supremum, ale neexistuje žádný největší prvek, takže neexistuje ani neutrální prvek pro infimum – s trochou nadsázky by se dalo říct, že v našem případě „přirozené číslo 1 není symbol 1“\n\nPokud se vrátím k příkladu potenční algebry, pak jako 0 mohu označit prázdnou množinu a jako 1 celou původní množinu (ze které jsou vybírány podmnožiny).\n\nPokud existují prvek 0 a 1 (tj. nejmenší a největší prvek svazu), pak komplementem prvku \"a\" nazveme prvek (značený obvykle -\"a\"), který je k němu opačný ve smyslu svazových operací: \n\nSvaz, ve kterém má každý prvek alespoň jeden komplement, nazveme komplementárním svazem.\n\nPotenční algebra je vždy komplementární svaz, komplementem každého prvku je jeho doplněk do celé množiny.\n\nSvaz bez největšího prvku nemůže být komplementární. To znamená, že přirozená čísla nejsou ani při uspořádání podle velikosti, ani při uspořádání podle dělitelnosti (viz předchozí příklady) komplementární svazy.\n\n\n"}
{"id": "95049", "url": "https://cs.wikipedia.org/wiki?curid=95049", "title": "Neurotic Outsiders", "text": "Neurotic Outsiders\n\nNeurotic Outsiders byla americká rocková kapela založená v roce 1995. Hráli v ní Duff McKagan (ex Guns N' Roses; kytara, zpěv), Matt Sorum (ex Guns N' Roses; bicí, zpěv), Steve Jones (ex Sex Pistols; kytara, zpěv), John Taylor (ex Duran Duran; basa, zpěv). Kapela v roce 1996 vydala stejnojmenné album, obsahující skladby:\n\n"}
{"id": "95052", "url": "https://cs.wikipedia.org/wiki?curid=95052", "title": ".museum", "text": ".museum\n\n.museum je internetová generická doména nejvyššího řádu pro muzea.\n\nDo zkušebního provozu byla dána v listopadu 2001. Základní pravidla jejího používání stanovuje ICOM.\n\nV zprávě Summit Strategies International, kterou vypracovala pro ICANN, vyplývá, že registrátoři a sponzoři domény porušují nadefinovaná kritéria pro vznik domény. Proto existují stránky pod .museum, které nemají nic společného s muzei. Stejné zjištění se týká i domén .aero a .coop.\n\n"}
{"id": "95054", "url": "https://cs.wikipedia.org/wiki?curid=95054", "title": "Guantánamo (zátoka)", "text": "Guantánamo (zátoka)\n\nZátoka Guantanamo ( , ) je zátoka Karibského moře ležící ve stejnojmenné provincii na jihovýchodě Kuby. Zátoka je pojmenovaná po městě Guantánamo ležícím 12 kilometrů severně.\n\nSpojené státy americké převzaly kontrolu nad jižní částí zátoky Guantanamo na základě dohody o pronájmu z roku 1903, která upravila pronájem námořní základny. Spojené státy americké území plně ovládají, ačkoliv uznávají konečnou kubánskou svrchovanost nad územím. Současná kubánská vláda smlouvu o pronájmu neuznává a přítomnost americké armády považuje za nelegální, považuje smlouva byla vynucena silou a je tedy porušením mezinárodního práva. V roce 2002 byla na námořní základně zřízena věznice pro osoby podezřelé z terorismu.\n\n"}
{"id": "95057", "url": "https://cs.wikipedia.org/wiki?curid=95057", "title": "Loaded (hudební skupina)", "text": "Loaded (hudební skupina)\n\nLoaded je americká kapela, kterou založil bývalý baskytarista Guns N' Roses Duff McKagan. Kapela natočila 2 alba.\nPrvní se jmenuje Episode 1999: Live a bylo vydáno v roce 1999 v omezeném nákladu asi 20 000 ks. Toto živé album obsahuje některé písně z Duffova nevydaného alba \"Beautiful Disease\" a také píseň Raw Power, kterou nahráli na své poslední desce Guns N' Roses. Hudba ale nezní jako GN'R, deska je více punková.\n\nDruhé album nese název Dark Days a bylo vydáno v roce 2001 v Japonsku, v Evropě pak o rok později. Tato deska obsahuje rovněž písně z \"Beautiful Disease\", ale v celku je v klidnějším duchu než \"Episode 1999: Live\".\n\nS Duffem hrál v Loaded např. Dave Kushner (nyní Velvet Revolver).\n\n"}
{"id": "95061", "url": "https://cs.wikipedia.org/wiki?curid=95061", "title": "Symon Petljura", "text": "Symon Petljura\n\nSymon Vasyl’ovyč Petljura (; Poltava – 25. května 1926 Paříž) byl ukrajinský politik, jeden z vůdců ukrajinského boje za nezávislost a krátce i hlava Direktoriátu Ukrajinské lidové republiky.\n\nSymon Petljura se narodil v Poltavě v tradiční kozácké rodině. V roce 1900 se stal členem Ukrajinské revoluční strany, pro kterou pracoval jako novinář. Ve svých článcích se projevoval levicově a nacionalisticky, což mu vydrželo po celý jeho život. V roce 1905 byl jedním ze zakládajících členů Ukrajinské sociálně-demokratické dělnické strany.\n\nBěhem 1. světové války sloužil Petljura v carské armádě. Po únorové revoluci se stal členem Ukrajinské centrální rady, která v červnu 1917 vyhlásila ukrajinskou autonomii. V červenci téhož roku se stal Petljura ministrem vojenských záležitostí, ale krátce nato byla Ukrajina obsazena centrálními mocnostmi. V době bitvy u Bachmače v březnu 1918 žádal pro své ustupující pluky pomoc československých legionářů. \n\nV listopadu 1918, v době, kdy se z Ukrajiny stahovala německá a rakousko-uherská vojska, se stal Petljura jedním z pěti členů Direktoria Ukrajinské lidové republiky, hlavním atamanem Ukrajinské lidové republiky.\n\nV lednu 1919, když začaly boje mezi sovětským Ruskem a Ukrajinou, se stal Petljura vůdčí postavou Direktoria. V občanské válce bojoval jak proti bolševikům, tak proti Polsku, Děnikinovi, s nímž na čas spolupracoval, německým vojskům a Ukrajincům vedeným Skoropadským. Jeho vojska též páchala protižidovské pogromy, které Petljura, ačkoliv sám antisemitou nebyl, podle všeho toleroval. Jeho role v pogromech je dodnes předmětem sporů.\n\nNa konci roku 1919 uzavřel spojenectví s Polskem, které uznalo jeho vládu jako legitimní vládu Ukrajiny. V březnu 1920 podepsal v Lubimi s polskou vládou dohodu, že Polsku připadne Lvov a oblast Haliče výměnou za pomoc s dobytím zbytku země. Petljurova a polská vojska dosáhla v rámci rusko-polské války určitých úspěchů, mimo jiné i dobytí Kyjeva, ale nakonec byla nucena k ústupu. Rižský mír rozdělil Ukrajinu mezi Polsko a Rusko a Petljura se stal hlavou ukrajinské exilové vlády sídlící v Tarnówě a posléze ve Varšavě.\n\nV roce 1923, když Sovětský svaz požadoval jeho vydání, odcestoval z Polska do Budapešti, následně do Vídně a Ženevy, až se nakonec v roce 1924 usadil v Paříži.\n\nDne 25. května 1926 Petljuru zastavil na jednom z pařížských bulvárů židovský anarchista Sholom Schwartzbard, který se jej nejprve zeptal na to, zda je pan Petljura, a když se mu dostalo kladné odpovědi, vykřikl: „Braň se, bandito“. Petljuru, který se snažil bránit svou holí, třikrát střelil z revolveru. Posléze počkal na příjezd policie a nechal se zatknout.\n\nÚdajným důvodem atentátu bylo to, že řada Schwartzbardových příbuzných na Ukrajině zahynula při pogromech. Schwartzbard na tomto motivu postavil svou obhajobu a byl porotou osvobozen. Podle pozdějších odhalení byl Schwartzbard agentem Sovětského svazu.\n\nPetljura byl pohřben na hřbitově Montparnasse v Paříži. Po vyhlášení ukrajinské nezávislosti v roce 1991 bylo Petljurovi především v západoukrajinských městech postaveno několik pomníků. Odhalení jednoho z nich na kyjevské třídě Tarase Ševčenka, vyvolalo v roce 2006 určité kontroverze. Roku 2016 byl na téže třídě Petljurovi pomník znovu postaven. Stalo se tak na místě pomníku Nikolaji Ščorsovi, který byl podle zákona o dekomunizaci téhož roku odstraněn.\n\n\n"}
{"id": "95066", "url": "https://cs.wikipedia.org/wiki?curid=95066", "title": "G-14", "text": "G-14\n\nG-14 byla organizace nejbohatších evropských fotbalových klubů. Byla založena v roce 2000 14 tehdy nejbohatšími kluby, noví členové mohli být pouze přizváni. To se stalo zatím jen v srpnu 2002, kdy se počet členů zvýšil na 18.\n\nKluby organizované v G-14 jsou z 6 zemí – po třech z Anglie, Francie, Německa, Itálie a Španělska, 2 z Nizozemska a 1 z Portugalska. Členové G-14 vyhráli Ligu mistrů 46 krát z jejích 51 ročníků.\n\nFinále v roce 2004 bylo první od roku 1992, ve kterém se nestřetly dva členské týmy – FC Porto nastoupilo proti nečlenovi AS Monaco. Pouze třikrát v historii Ligy mistrů nebyl ani jeden z finalistů členem G-14.\n\nVe finále poháru UEFA se nečleni střetli zatím dvanáctkrát, finále 2005 mezi CSKA Moskva a Sportingem Lisabon bylo první takové od roku 1989.\n\nOrganizace vznikla hlavně na ochranu společných zájmů klubů, které jsou společně silnější a mohou si vydobýt lepší podmínky, od UEFY například požadují peníze za své hráče zraněné při reprezentačních utkáních.\n\nG-14 byla po dohodě s vedením UEFA zrušena v lednu 2008 a nahradila ji Asociace evropských klubů (European Club Association, ECA), v níž jsou zastoupeny všechny členské státy UEFA. \n\nZakládající (2000)\n\n\nPřijatí 2002\n\n\n"}
{"id": "95071", "url": "https://cs.wikipedia.org/wiki?curid=95071", "title": "Jurij Brězan", "text": "Jurij Brězan\n\nJurij Brězan (9. června 1916 Räckelwitz/Worklecy – 12. března 2006 Kamenec) byl nejvlivnějším lužickosrbským spisovatelem 2. poloviny 20. století. Od padesátých let svá díla publikoval pravidelně v hornolužické srbštině a němčině a položil tak základy k dvojjazyčnosti moderní lužickosrbské literatury. Se svými knihami, jmenovitě s prózou \"Christa\", s trilogií o Felixi Hanuschovi stejně jako s romány \"Krabat\" a \"Obraz otce\", získal velkou čtenářskou obec v Německu i v zahraničí. Českému čtenáři je jeho dílo k dispozici v českých a slovenských překladech. \nJurij Brězan se narodil 9. června 1916 v saské hornolužické vsi Räckelwitz/Worklecy jako první dítě lamače kamene a rolníka Georga Bresana (hornolužickosrbsky: Jurije Brězana), toho času vojáka, a Marie, roz. Bräuer (hornolužickosrbsky: Marja Piwarčkec). Třebaže oba rodiče vedle svých úředních jmen na vsi používali lužickosrbská jména, na Brězanově rodném listě je uvedeno jméno \"Georg Bresan\", které si změnil až v roce 1948 v souvislosti s přijetím Zákona pro ochranu práv srbského národa. Svého otce poznal teprve ve věku 2,5 let po té, co se v říjnu 1918 vrátil z Francie. Ve vesnici Räckelwitz/Worklecy, která leží v katolické oblasti Horní Lužice (16 km od Budyšína a 8 km od Kamence), navštěvoval malý, plavovlasý Jurij vesnickou školu s výukou v srbštině a němčině. Pro své výsledky i zjevné nadání byl doporučen ke studiu na víceletém městském gymnáziu v Budyšíně. Na toto německé gymnázium nastoupil v roce 1927, coby ministrant v Chrámu sv. Petra měl při tom nárok na ubytování v jednom z domů budyšínské kapituly. Již jako gymnazista se Brězan začal angažovat v lužickosrbské národnostní otázce: přispíval do lužického tisku články o „antislovanském smýšlení“ (kritika knihy O. E. Schmidta \"Die Wenden\"), o Bismarkově protipolské politice atp. Článek o uzdravění chřadnoucího národa z 21. prosince 1935 byl registrován tzv. Wendským oddělením (\"Wendenabteilung\"), které provádělo státní dozor nad srbským národním a kulturním hnutím. To vedlo k jeho vyloučení z gymnázia v roce 1936. Ještě roku 1937 se pokoušel v Drážďanech složit maturitu, ale podle výnosu Ministerstva pro lidové vzdělávání k ní nesměl být připuštěn. Vycestoval tedy do Prahy a do Polska, kde v Toruni na státním gymnáziu s úředním německým jazykem roku 1938 maturitu složil. Po té se snažil přejít do ilegality a angažoval se v tzv. konspiraci s „Panem Michałem“, což byla akce ilegální Domowiny, která měla za součinnosti polského agenta vytvořit podmínky k ozbrojenému odboji. V roce 1938 byl Brězan během jízdy vlakem zatčen a následně strávil jeden a půl měsíce ve zvláštní vazbě gestapa v Drážďanech, než byl propuštěn se zákazem pobytu v Lužici. V letech 1939–1941 pracoval z nařízení úřadů jako hospodářský správce ve vsi Koitzsch u Neukirchenu (12 km od Kamence, tedy mimo oblast lužickosrbského osídlení), dále ve Východním Frísku a v okolí Braunschweigu. V roce 1941 byl nucen absolvovat vojenskou přípravu a po té narukoval jako spojař wehrmachtu do polské Poznaně. S divizí „Luftgau Rostow“ byl v roce 1942 v Bělorusku svědkem masakru 20 000 Židů poblíž města Pinsk, což později komentoval takto: \"Pro mě Německo [...] zemřelo, bídně pošlo na vlastní nelidskost. To relativizovalo i Goetha, ani Beethoven už není.\" Na konci války byl Brězan přeložen na západní frontu jako desátník u Luftwaffe v Lille, Paříži a Lutychu. 13. února 1945 se pokusil telefonicky varovat své německé přátele v Drážďanech před bombardováním. V samém závěru války byl potom zajat americkou armádou a až do roku 1946 pobýval v Bavorsku.\n\nPo návratu ze zajetí se brzy stal v Budyšíně funkcionářem Domowiny, iniciátorem mládežnických brigád a v roce 1948 převzal vedení oddělení pro noviny, rozhlas a film v Srbském úřadu pro výchovu lidu (\"Serbski zarjad\"). Tuto dobu později označoval za nejlepší a nejšťastnější období svého života, do něhož spadá také sňatek s Ludmilou Hajnec (1922–1993). Ve svém volném čase nadále rozvíjel svůj literární talent a již za války rozpracované prozaické pokusy. V sovětské okupační zóně vstoupil již v roce 1946 do Sjednocené socialistické strany Německa, roku 1948 získal za svou účast v odboji status „pronásledovaného nacistickým režimem“ a zároveň byl radou budyšínského okresu označen za „bojovníka proti fašismu“. Nový domov, plat, stipendium i společenské uznání přispěly k tomu, že Brězan získal příznivé podmínky pro svou plodnou literární tvorbu. V té době již měl za sebou svou první povídku, své básně publikoval už před válkou, mimo jiné v \"Lužickosrbském věstníku\" pod pseudonymem J. B. Worklečanski. V poválečných letech vytvořil básnické sbírky, dramata pro Serbské ludowe dźiwadło a románový debut \"Moja žona Madelena\". Od roku 1949 si již mohl dovolit žít jako svobodný spisovatel. V roce 1951 vydal Brězan, jenž do té doby publikoval výhradně v hornolužické srbštině, svou první německojazyčnou knihu \"Auf dem Rain wächst Korn : Sorbische Erzählungen und Gedichte\", která vyšla během jednoho roku ve třech vydáních celkem ve 30 000 exemplářích. Po lužickosrbské novele \"Stara Jančowa\" a politicko-didaktické próze \"Hochzeitsreise in die Heimat\", vyšla v roce 1957 v obou jazycích kniha \"Christa\", která se dočkala i chorvatského, běloruského, ruského, srbského a českého překladu.\n\nPostavení Lužického Srba ve východoněmecké literatuře mělo svá neopominutelná specifika. Základní institucionální rámec poskytovala organizace Koło serbskich spisowaćelow a publikační orgán Domowiny VEB Domowina-Verlag (\"Ludowe nakładnistwo Domowina\"). Brězan, který byl od roku 1950 členem Východoněmeckého svazu spisovatelů, byl v témže roce pozván coby zástupce Srbů na II. Kongres svazu v Berlíně, tedy v době, kdy ještě v němčině nic nepublikoval. Jako člen této organizace se podílel na kampaních a politických rozhodnutích, což vedlo např. k situaci, kdy se musel distancovat od kroužku mladých lužickosrbských spisovatelů (\"Kružk\") a v následné sebekritice je označit za nemarxistické autory, kteří straně škodí. Východoněmecký svaz spisovatelů byl nedílnou součástí systému a Brězan to jako pozdější viceprezident svazu (1969–1989), člen východoněmeckého PEN-klubu (1964) a východoněmecké Akademie umění (1950), který mohl podnikat i cesty na Západ, respektoval, neboť se až do 80. let s „cíli strany“ ztotožňoval. Nicméně byl jediným z pěti viceprezidentů svazu, který nebyl nikdy registrován jako spolupracovník Stasi. Jako jiní lužickosrbští spisovatelé byl toho názoru, že činnost Domowiny musí být více zaměřena na lužickosrbský jazyk, kulturu a tradice a méně na politické nebo ideologické diskuse. Nelze se tedy divit, že na podzim roku 1989 byl politickými změnami přímo existenciálně zasažen. \n\nLiterárně bylo období NDR pro Brězana nesmírně produktivní. Na konci 50. let zrekapituloval svůj život v autobiograficky laděné románové trilogii Felix Hanusch, která se skládá z částí: 1) \"Der Gymnasiast\" (1959), 2) \"Semester der verlorenen Zeit\" (1959) a 3) \"Mannesjahre\" (1964). Od roku 1965 započalo vydávání jeho dosavadního díla v hornolužickosrbské verzi sebraných spisů \"Zhromadźene spisy w jednotliwych wudaćach\" (1965–1998). Po románové trilogii přišla v letech 1966–1982 Brězanova vrcholná tvůrčí fáze završená krabatovskou knihou pro mládež \"Čorny młyn\" (1968), filozofickým románem \"Krabat\" (1976) a patrně jeho nejzdařilejší knihou \"Bild des Vaters / Stary nan\" (1982). Zároveň si našel čas pro knihy určené dětem, z nichž si oblibu získaly především tituly \"Der Elefant und die Pilze / Kak je elefant do hribow šoł\" (1963) a \"Wulke dyrdomdejstwa małeho kocora / Die Abendteuer des Kater Mikosch\" (1966). Ve Spolkové republice Německo byl Brězan dlouho považován za „nejznámějšího neznámého současné německojazyčné literatury“ (Wolf Oschlies). Protože romány a povídky psal převážně o své socialistické vlasti, byl v SRN znám „pouze“ jako dětský autor. \n\nRozhodující dny v září 1989 strávil Jurij Brězan se svou ženou Ludmilou v Horním Švábsku, kde byl na dovolené u spřáteleného nakladatele. Dovedl pochopit lidi, kteří nechtěli žít za zdí a prchali přes Maďarsko a Rakousko na Západ. Na čtení v Ravensburgu 18. září 1989 ovšem odpověděl na otázku, zda je socialismus u konce takto: \"Pokud se to nepodaří, tento velký experiment, pokud se nám to nezdaří, pak se do toho lidé za padesát nebo sto let pustí znovu, potom to bude lepší, jak doufám.\" Na druhou stranu zároveň kritizoval nejen Ulbrichta, ale také politické špičky NDR, které se etablovaly v 70. letech. Jako autor, jenž v období NDR prodal téměř tři miliony knih, byl pro mnohé Lužické Srby příliš spjat s bývalým režimem. V Domowině, která byla za Honeckerovy éry oficiálně označována za „socialistickou národní organizaci Srbů“, došlo po převratu k názorové diferenciaci a Brězanův vztah k ní byl nadále ambivalentní. V roce 1991 ve své řeči v Ralbitz zdůraznil, že Lužičtí Srbové potřebují vlastní národní program, jehož cílem má být dvojí srbsko-německá identita. S rozpadem struktur komunistického režimu a nástupem tržní ekonomiky měl obavy o zachování této svébytné identity a varoval mimo jiné před rušením srbských škol zdůvodňované nedostatkem žáků. \n\nPo roce 1990 napsal pokračování svého románu zpracovávajícího krabatovskou látku \"Krabat – druha kniha : roman\" (1994) / \"Krabat oder Die Bewahrung der Welt : Roman\" (1995), která byla plánována jako další díl literárního cyklu. Stejně jako Günter Grass se po té přiklonil k satiře a napsal román na téma privatizace ve fiktivní vsi Salow: \"Die Leute von Salow\" (1997) / \"Salowčenjo\" (1997). Následoval zábavný historický román \"Die grüne Eidechse\" (2001) k výročí 1000 let Budyšína, dále prózy \"Die Einladung\" (2003), \"Die Jungfrau, die nicht ins Bett wollte\" (2006) a konečně dvoudílná autobiografie: 1) \"Mein Stück Zeit\" (1989) a 2) \"Ohne Paß und Zoll\" (1999).\n\nOd roku 1968 Brězan často pobýval v obci Horni Hajk (Räckelwitz/Worklecy). Zde si vytvořil pevně stanovený pracovní rytmus 4 hodin psaní dopoledne, 3 hodiny odpoledne a denní pensum 8 stran. Tato usilovná tvorba učinila Brězana jedním z nejproduktivnějších autorů NDR. Manželka Ludmila, která inspirovala řadu Brězanových literárních postav, zemřela na rakovinu v roce 1993. V roce 1995 zemřel spisovatelův syn, literární historik a germanista, dr. Simon Brězan. Ani za těchto okolností však nepřestal psát. Jurij Brězan zemřel 12. března 2006 na srdeční selhání v kamenecké maltézské nemocnici ve věku nedožitých devadesáti let. \n\nLiterární dílo Jurije Brězana, jehož hlavním posláním je neustálá apologie člověka – Lužického Srba na pozadí světových dějin, bylo formováno poválečnou zkušeností. Tehdy psal krátké prózy věnované reliktům války a kolektivizaci vesnice. Základem však zůstává konkrétní, „realistický“ příběh. O tom svědčí již povídka \"Hodowa legenda\", která líčí situaci muže a těhotné ženy bez domova. Novela \"Moja žona Madelena\" o básníku-zemědělci, který hledá hospodyni a přítelkyni, jíž najde ve studentce filologie Madeleně, už je podle samotného autora fikcí a ideálem harmonické společnosti s propojením duševní a fyzické práce. Již v 50. letech Brězana zajímá nejen konkrétní příběh vesnického života, nýbrž i vnitřní život a vývoj jedince. Sbírky \"Prěna brózda\" a \"Stara Jančowa\" jsou sice podřízeny poetice socrealismu, čerpají však ze starší narativní tradice. Důležitým aspektem Brězanovy poetiky je při tom hra s čtenářem, projevující se sebekritikou a zdánlivou upřímností či sebebičováním. V 50. letech byl zjevně veden socialistickou ideologií, s níž se ztotožňoval a v jejímž kontextu chtěl být jakýmsi „učitelem nového života“.\nProblematika socialismu a jeho etického kodexu byla pro Brězana určující po celá 60. léta. Idea výchovného románu je patrná již v povídce \"Christa\", což je příběh dcery židovské matky a německého otce, který se roku 1938 své ženy a dcery zřekl. Christa, kterou od věku čtyř měsíců vychovává mladá služka – Lužická Srbka, se po smrti matky v koncentračním táboře později musí rozhodnout mezi svou novou rodinou a biologickým otcem Hagenem. Rozhodne se proti němu, protože nese vinu na smrti matky. Vrcholnou ukázkou Brězanova výchovného románu je zvláště románová trilogie Felixe Hanusche. Na Felixově případu chtěl Brězan ukázat svůj pohled na možnosti a hranice lidského jednání. I zde samozřejmě dochází k vyzrání ve smyslu přijetí socialistické etiky. V prvním díle trilogie je Felix konfrontován s německým měšťanským prostředím, které se mu „zdá lepší“. Chce tedy změnit identitu, ale sociální přestup se mu nedaří. V období nacionálního socialismu si Felix zřetelně uvědomuje, že se nemůže stát německým měšťanem, nýbrž že musí zůstat lužickosrbským bojovníkem. Ve třetím díle již Felix vystupuje jako rozhodný obhájce socialismu u Lužických Srbů, který pochopil, že skutečná etika a humánnost je pouze na „sovětské“ straně. \nRomán \"Krabat\" (1976, něm. \"Krabat oder Die Verwandlung der Welt\") je bezesporu vrcholným Brězanovým dílem, ve kterém nejumělečtěji (ne však nejpoutavěji) nastolil otázku smyslu dějin lidstva a místa lužickosrbského etnika ve světových dějinách. Bezpochyby jde o první moderní román v lužickosrbské literatuře. V prostoru, kterým protéká říčka Satkula, se zde odehrává mýtický souboj mezi dobrým kouzelníkem a praotcem Serbinů Krabatem a jeho protipólem Wolfem Reissenbergem. Postavy Krabata a Reissenberga a jejich potomků/dvojníků na sebe berou různé podoby a procházejí historií jednou jako legendární, jindy jako konkrétní historické osoby. Literární vědec H. P. Hoelscher-Obermaier, přiřazuje tento umělý mýtus k žánru „antipohádky“, Helena Ulbrechtová jej potom řadí k typu moderního románu filosofie dějin. Brězanovo antireligiózní, hegelovské dílo vyjadřuje autorovo přesvědčení, že přírodní vědy a technika k rozvoji člověka pomáhají, ale samy o sobě nestačí. Pouze ve spojení s neustálou prací na vyšším stupni etické zralosti může člověk dosáhnout skutečné seberealizace. Brězanův \"Krabat\", který pojednává také téma vzájemné spřízněnosti a osudového spojení Slovanů a Němců, bývá rovněž nazýván „lužickosrbským Faustem“.\n\nV románu \"Obraz otce\" (něm. 1982 jako \"Bild des Vaters\", ls. 1982 jako \"Stary nan\") se pak Brězanovi podařilo vytvořit mnohem prostší a působivější mýtus. Zatímco Krabat je mýtem sám o sobě, je v \"Obraze otce\" odhalován archetyp konkrétní osoby – především člověka a teprve poté Lužického Srba. Hlavní postavou románu je starý lamač kamene Tobiáš Hawk, svědek celého 20. století, jehož fyzická smrt je představena jako přirozený proces, který k lidskému životu neodmyslitelně patří. Je sice prototypem Lužického Srba, především však ztělesněním člověka jako částečky univerza, do kterého se po ukončení své fyzické existence znovu navrací.\nV tomto období došlo k určitému přehodnocení Brězanových ideálů. Tváří v tvář nové realitě obrátil o několik stupňů, takže se např. mohl stát z bojovníka za třídní spravedlnost bojovníkem proti globalizaci. S touto proměnou, kterou prodělala velká část literátů bývalých socialistických zemí, přišel částečný posun krabatovského paradigmatu. Druhá kniha \"Krabata\" (něm. \"Krabat oder Die Bewahrung der Welt\") z roku 1994 se loučí s vizí radikální změny světa a poražení zla. Nadále je cílem už jen pouhé zachování světa. Reissenberg a jeho „zlo“ ztrácí jednoznačné kontury, neboť Reissenberkem, který se podílí na zkáze světa, je každý z nás. Tématem románu \"Zelena ješćelca\" (\"Die grüne Eidechse\") z roku 2001 a rovněž poslední Brězanovy novely \"Habakuk\" (2004) je potom vystěhovalectví a postavení cizince. \n\n\n"}
{"id": "95074", "url": "https://cs.wikipedia.org/wiki?curid=95074", "title": "Smilodon", "text": "Smilodon\n\nSmilodon je rod vyhynulých kočkovitých šelem, tzv. „šavlozubých tygrů” z podčeledi Machairodontinae. Je znám z fosilních nálezů z Ameriky, objevil se před asi 2,5 milionu let, vymřel před asi 10 000 lety. Nápadným znakem jsou extrémně dlouhé špičáky, podle nich byl nazván „šavlozubý”. Na lokalitě La Brea Tar Pits u Los Angeles spadly stovky smilodonů do asfaltu, patrně když se pokoušeli dostat k potravě, mamutům, kteří tam zapadli před nimi. Díky tomu je vystaveno v museu v Los Angeles mnoho kompletních koster smilodonů.\n\nPřestože se \"Smilodon\" hovorově nazývá šavlozubý tygr, s pravým tygrem není blízce příbuzný, tygr patří do jiné podčeledi, Pantherinae, zatímco \"Smilodon\" náleží do dnes zcela vymřelé podčeledi Machairodontinae. Jméno \"Smilodon\" pochází z řečtiny, \"smilē\" (σμίλη) znamená dláto a \"odoús\" (ὀδoύς), genitiv \"odóntos\" (ὀδόντος) znamená zub.\n\n\"Smilodon\" patřil mezi největší kočkovité šelmy, byl to masivně stavěný masožravec, nejtěžší exempláře měly i přes 400 kg.\n\nV roce 1834 dánský přírodovědec Peter Wilhelm Lund pátral se svými spolupracovníky po fosiliích ve vápencových jeskyních v brazilské obci Lagoa Santa. Vzhledem k tomu, že na ně kvůli těžbě ledku v oblasti tlačil čas, Lund pracoval cílevědomě a během dvanácti let nasbíral přes 12 000 zkamenělin. Mezi zkamenělinami byly také jednotlivé zuby, které Lund pro nedostatek zkoumaného materiálu zařadil jako zuby hyen a druh mylně popsal jako zástupce hyen, \"Hyaena neogaea\". O tři roky později k prvnímu nálezu přibyly kosti končetin a další zuby a druh byl přeřazen mezi kočkovité. Lund je pojmenoval \"Smilodon populator\"; \"Smilodon\" měl poukazovat na podivný tvar zubů a znamenal \"dvousečný nůž\", \"populator\" pak \"přinášející zkázu\", což Lund použil, protože v jeskyni našel také množství dalších kostí, jež považoval za pozůstatky obětí smilodona.\n\nBylo popsáno několik druhů, ale dnes jsou obvykle rozlišovány pouze 3.\n\n\n\nDospělý \"Smilodon\" vážil asi 55–300 kg, v závislosti na druhu. Měl krátký ocas, silné nohy, svalnatý krk a dlouhé špičáky. I když byl trochu menší než dnešní tygr, byl extrémně silný, měl podobnou stavbu těla jako medvěd.\n\n\"Smilodon\" je velice známý právě pro své relativně dlouhé špičáky. Má nejdelší špičáky ze všech druhů šavlozubých tygrů, u největšího druhu \"Smilodon populator\" měřily až 28 cm. Patrně je měl, aby mohl způsobovat kořisti bodné a sečné rány. Ačkoliv byl \"Smilodon\" oproti jiným velkým kočkám masivněji stavěný, měl slabší stisk. Moderní velké kočky mají výraznější jařmové oblouky, kdežto \"Smilodon\" měl menší jařmové oblouky, které omezovaly tloušťku a tudíž i sílu spánkového svalu a tím byla snížena síla skusu. Analýza jeho úzkých čelistí ukazuje, že měl jen třetinovou sílu skusu oproti dnešnímu lvu.. Jak se zdá, je obecným pravidlem, že šavlozubé kočky s většími špičáky mají úměrně slabší stisk. Nicméně analýza možnosti ohybu špičáků (schopnost špičáků odolat ohybu aniž by praskly) spolu se silou skusu ukazuje, že zuby šalvlouzubých koček byly relativně odolnější (díky nižší síle skusu) než u moderních velkých koček. Navíc Smilodon byl schopen otevřít své čelisti až do úhlu 120 stupňů, zatímco lev je otevře jen do úhlu 65 stupňů.\n\n\"Smilodon\" měl relativně kratší a silnější končetiny než jiné kočky. Měl dobře vyvinuté svaly na předních končetinách, takže mohl strhnout velkou kořist. I zadní končetiny měly silné svaly, zvláště přitahovače, které pomáhaly udržet stabilitu při zápase s kořistí. Drápy měl zatažitelné, stejně jako většina koček.\n\nSociální charakter není znám. Některé fosilie vykazují zhojená zranění a choroby, které by mohly ochromit zvíře. Někteří paleontologové to vidí jako důkaz, že šavlozubí tygři byli sociální zvířata, která žila a lovila ve smečkách a postarala se o potravu pro nemocné a staré členy. Pokud by smilodonti žili ve smečkách, lépe by si poradili s konkurencí lva amerického a vlka \"Canis dirus\".\nŠpičáky a velikost těla byla u smilodontů zhruba stejná u samic i samců. To ukazuje, že \"Smilodon\" asi nežil ve skupinách s dominantním samcem (a že zuby asi nebyly používány k nalákání partnera, jak se dříve myslelo).\n\nObjevy dospělých patologických jedinců z lokality Rancho La Brea s poraněním pánevních kostí dokládají, že aby přežili až do dospělosti, museli žít v sociálních skupinách (smečkách), které jim zajistily potravu a ochranu před nepřátelským okolním světem.\n\n\"Smilodon\" pravděpodobně lovil mnoho druhů zvěře, např. bizony, losy, jeleny, americké velbloudy, koně, obří pozemní lenochody, a mláďata mamutů (Mammuthus jeffersonii, Mammuthus imperator, Mammuthus columbi, Mammuthus primigenius) a mastodonty.\n\nSoučasné velké kočky zabíjejí hlavně zardoušením oběti, k čemuž potřebují jen pár minut. Čelistní svaly smilodonta byly pravděpodobně moc slabé a jejich dlouhé špičáky by mohly být v dlouhotrvajícím zápase zlomeny. Podle výzkumu z roku 2007 \"Smilodon\" asi používal svou velkou sílu přední části těla, kdy kořist přimáčkl k zemi a pak ji vyřídil hlubokým skusem a probodnutím krční žíly nebo průdušnice a to ji zabilo velmi rychle.. Autoři této studie také tvrdí ve vědeckých časopisech, že technika, kterou používal \"Smilodon\", je účinnější na zabíjení velkých zvířat než metoda, kterou používají dnešní lvi a tygři. Šavlozubí tygři tím byli ale daleko více závislí na přítomnosti velkých zvířat. Tento vysoce specializovaný styl lovu mohl přispět k jejich vymření, jejich velké těžkopádné tělo a předimenzované špičáky byly méně vhodné k lovu menších a hbitějších zvířat, jestliže se ekosystém z nějakého důvodu změnil. Výzkum lebek prokázal, že tyto šelmy se utkávaly v mezidruhových soubojích, při kterých využívaly i svých \"šavlovitých\" tesáků.\n\n\"Smilodon\" vyhynul asi před 10 000 lety. Někteří vědci si myslí, že lidé mohli nepřímo přispět k vymření této šelmy, buď lovem její hlavní kořisti nebo zavlečením nějaké choroby do její populace.\nJiní se domnívají, že konec doby ledové způsobil jejich vymření. Jakmile doba ledová skončila, změnila se vegetace a zmenšil se jejich životní prostor. Parková krajina s trávníky a lesy byla nahrazena rozlehlými trávníky s různými typy trav a izolovanými lesními komplexy. Léta a zimy byly extrémnější, Severní Amerika začala vysychat nebo v zimě byla zase pokrytá sněhem a tím ubylo potravy pro mamuty a tím i pro Smilodonty.\n\nSmilodon patří mezi další populární pravěká zvířata. Je vyobrazen například ve fiktivně dokumentárních cyklech Putování s pravěkými zvířaty (epizoda Šavlozubý tygr) a Prehistorický park (čtvrtá až poslední epizoda). Věnuje se mu též jeden díl dokumentu Prehistoričtí lovci. Pod jménem Diego je také jednou z hlavních postav animované série Doba ledová.\n\n\n"}
{"id": "95076", "url": "https://cs.wikipedia.org/wiki?curid=95076", "title": "Kouzelná chůva Nanny McPhee", "text": "Kouzelná chůva Nanny McPhee\n\nKouzelná chůva Nanny McPhee (v anglickém originále: Nanny McPhee) je britská fantasy pohádková komedie z roku 2005, natočená podle knihy Christianny Brand Nurse Matilda režisérem Kirk Jonesem. Ve Spojených státech amerických film vydělal 47 144 110 dolarů, v zahraničí 75 345 712 dolarů, celkově 122 489 822 dolarů. Premiéra filmu byla 27. ledna 2006 a za první víkend se utržilo 14 503 650 dolarů v 1995 kinech, což průměrně činí 7270 dolarů na kino.\n\nPříběh pojednává o vdovci, ztvárněném hercem Colinem Firthem, který má nezvladatelné děti, odstraňující jednu chůvu za druhou pomalu ještě dříve, než s nimi otec stihne uzavřít pracovní smlouvu. Objeví se zde i úděsná tetička a ještě děsivější nápadnice. S dětmi si poradí kouzelná chůva, která k výchově dětí užívá originální, někdy i přísné metody.\n\nVdovec a majitel pohřebního ústavu \"Cedric Brown\" má sedm nezvladatelných dětí – dvanáctiletého \"Simona\", desetiletou \"Toru\", devítiletou \"Lilyanu\", osmiletého \"Erica\", sedmiletého \"Sebastiana\", pětiletou \"Christiannu\" a roční \"Agathu\". Ačkoli své děti miluje, netráví s nimi dostatek času, a tak je nemůže sám vychovávat. Děti měly celkem sedmnáct chův, které postupně vypudily z domu, na což jsou hrdé. Stejně tak terorizují kuchařku paní \"Blatherwickovou\", ale přátelí se s umývačkou nádobí \"Evangelinou\".\n\n\"Cedric\" se pokouší najmout další chůvu ze stejné agentury, ale ta ho odmítne. Po několika záhadných událostech přijde zvláštní ošklivá chůva \"Nanny McPhee\", která se představí jako „státní chůva“. S pomocí magie naučí děti disciplíně a po každé ukončené lekci trochu zkrásní, a tak se z ošklivé chůvy stává chůvou stále krásnější a příjemnější. Děti vedené \"Simonem\" se na ni pokoušejí použít své triky, ale postupně ji začnou respektovat a žádat ji o radu. Stanou se z nich zodpovědní lidé, kteří pomáhají svému nešťastnému otci řešit rodinné problémy, čímž se stává chůva \"Nanny McPhee\" méně a méně potřebnou.\n\nRodina je finančně podporovaná tetičkou jejich nežijící matky lady \"Adelaide Stitchovou\", která je zdrojem mnoha konfliktů rodiny \"Brownových\". V rámci péče o \"Brownovy\" se lady \"Adelaide\" rozhodne ujmout péče o vzdělání a vstup do společnosti jedné z dcer. Vybere si \"Christiannu\", ale děti i \"Cedric\" nechtějí dopustit, aby byli rozděleni. \"Simon\" nabídne \"Chrissino\" místo umývačce nádobí \"Evangelině\", která se vždy toužila vzdělávat. Lady \"Adelaide\" tedy odjede s ní, aniž by věděla, že se nejedná o \"Cedricovu\" dceru. Kromě toho \"Lady Adelaide\" požaduje, aby se \"Cedric\" do měsíce oženil. Pokud tak neučiní, \"Adelaide\" přestane rodinu finančně podporovat. Aby nepřišel o dům a děti, rozhodne se \"Cedric\" obrátit na nevychovanou paní \"Selmu Quicklyovou\", místní trojnásobnou vdovu s křiklavým oblečením. Děti mají představu o macechách z pohádek (všechny jsou zlé), a tak se pokoušejí sabotovat její návštěvu u nich doma. \"Cedric\" se pokouší ji ochraňovat před nástrahami dětí, a tak vypadá horlivěji, než ve skutečnosti je. \"Selma\" je jeho chováním potěšena, protože si nevšimla žádné nástrahy, a je spokojena, že ji \"Cedric\" žádá o ruku. Další žádost děti zhatí a tentokrát již \"Selma\" dům rozčíleně opustí a tvrdí, že \"Cedrica\" již nikdy nechce vidět. Poté, co se děti dozvědí pravdu o finanční situaci rodiny, souhlasí se sňatkem a jdou se \"Selmě\" omluvit. Navnadí ji především bohatstvím tetičky \"Adelaide\". V den svatby přijdou děti na to, že je \"Selma\" skutečně zlá a krutá – rozbije \"Agathino\" chrastítko, poslední věc, která jim zbyla po mamince. Později děti zhatí obřad a \"Selma\" rozčíleně odejde. Tím ovšem \"Adelaidina\" lhůta pro \"Cedricovu\" svatbu vyprší, a tak plánuje, že přestane rodině platit. \"Simon\" však řekne, že si jeho otec může vzít \"Evangelinu\". \"Cedric\" i \"Evangeline\" se svatbou souhlasí, ačkoli tím poruší \"třídní pravidla\". \"Kouzelná chůva Nanny McPhee\" pak znovu použije svá kouzla, aby připravila perfektní prostředí pro svatbu.\n\nKdyž už není chůvy \"Nanny McPhee\" u Brownových potřeba, odejde, čímž dodrží své pravidlo a slova, jež se nesou celým příběhem – \"Když mě budete potřebovat, ale nebudete mě chtít, musím zůstat. Když mě budete chtít, ale nebudete mě potřebovat, musím odejít\".\n\nAby naučila děti disciplíně, dobrému chování a zodpovědnosti, má Nanny McPhee pět důležitých lekcí. Po splnění každé z nich zmizí něco z její ošklivosti a stává se krásnější. Když jsou všechny lekce splněny, Nanny McPhee je změněna ze staré a škaredé čarodějnice na mladou a krásnou chůvu.\n\n"}
{"id": "95077", "url": "https://cs.wikipedia.org/wiki?curid=95077", "title": "Průrva Ploučnice", "text": "Průrva Ploučnice\n\nPrůrva Ploučnice (zvaná též \"Pekelný jícen\", \"Hromová rána\" či \"Čertova díra\") je umělý vodní tunel, kterým protéká řeka Ploučnice. Nachází se v okrese Česká Lípa mezi Stráží pod Ralskem a Novinami pod Ralskem v Ralské pahorkatině. Při dostatečně vysoké hladině vody je využívána vodáky.\n\nŘíčka, která přitéká od Stráže mezi loukami, zde vtéká do soutěsky mezi strmými pískovcovými stěnami. Asi po 50 metrech se stáčí vpravo a vtéká do prvního tunelu, dlouhého asi 13 metrů. Poté se asi na 10 metrů vynoří na povrch v rokli a pokračuje druhou, 41 metrů dlouhou chodbou. Tunely byly zhotoveny ručně krumpáčem a mají výšku i šířku 3,5–4 m. Ve stěnách jsou patrné otvory sloužící k zapuštění pěti dřevěných jezů a uzávěr. Na konci padá voda asi metrovým stupněm do tůně pod skalní stěnou.\n\nPravděpodobně v 16. století se uskutečnil pokus o stavbu vodní nádrže sloužící k pohonu železného hamru v Novinách pod Ralskem. Koryto Ploučnice bylo přehrazeno sypanou zemní hrází a řeka byla svedena do rozšířené skalní rokle zvané Pekelný jícen. Tunel skalním masivem prorazili primitivním způsobem, jen krumpáči a lopatami. Okolní skály, tvořené pískovci svrchního turonu, však dobře propouští vodu, proto se nádrž nikdy nenaplnila a vodu do hamru museli přivádět náhonem od Stráže. Z hamru pod přepadem se nedochovalo nic. Na jeho místě pak stávala budova mechanické přádelny, ale ani ta již neexistuje.\n\nV 19. století tudy místní mlynář vozil při světle loučí návštěvníky, které toto vodní dílo uchvacovalo. Nyní je místo známé především mezi vodáky, jimž splouvání Ploučnice zpestřuje.\n\nPrůrvu mohou spatřit turisté i dnes, a to z červeně značené trasy vedoucí od Stráže na vrchol hory Ralsko a do Mimoně. Po nedaleké silnici přes obec Noviny vedou cyklotrasy č. 241 a 3007.\n\nFilmaři zdejší lokalitu využili při natáčení pohádkových filmů \"Z pekla štěstí 2\" a \"Princezna a písař.\"\n\n\"Průrva Ploučnice\" byla 17. prosince 1997 prohlášena Ministerstvem kultury ČR za kulturní památku.\n\n"}
{"id": "95079", "url": "https://cs.wikipedia.org/wiki?curid=95079", "title": "Convair B-58 Hustler", "text": "Convair B-58 Hustler\n\nConvair B-58 Hustler byl americký strategický bombardér středního doletu, který byl vyvinut jako jedna z náhrad za letouny B-47 Stratojet. Konstrukce byla mimořádně náročná. Hustler byl první nadzvukový bombardér, jeho posádka seděla v záchranném modulu. Letoun měl velké delta křídlo. pod kterým byly zavěšeny čtyři motory, neměl vodorovné ocasní plochy a potah byl vícevrstvý. Také neměl pumovnici, pouze závěs na jednu atomovou bombu, ale za cenu odstranění jedné přídavné nádrže a kratšího doletu mohl nést až čtyři pumy. Hustler byl ve své době rychlejší než sovětské stíhačky, ale rozvoj na poli protiletadlových raket vedl ke změně jeho úkolů na průniky v malých výškách, což zvýšilo jeho spotřebu paliva a snížilo rychlost a dolet. Původně bylo objednáno 244 ks, objednávka byla později snížena na 116 ks. Poslední kus byl vyřazen roku 1970.\n\n\n\n\n"}
{"id": "95081", "url": "https://cs.wikipedia.org/wiki?curid=95081", "title": "K. K. Downing", "text": "K. K. Downing\n\nKenneth „K. K.“ Downing mladší (* 27. října 1951, West Bromwich, Anglie) je britský kytarista známý svým působením v heavymetalové kapele Judas Priest, kterou založil se svým spolužákem Iannem Hillem.\n\nV patnácti odešel ze školy, poté byl v šestnácti letech vyhozen z domova a od té doby se svými rodiči údajně nemluvil; Kenneth pochází z dělnické rodiny a první kytaru si koupil v šestnácti letech.\n\nJe známý pro svá divoká sóla, perfektní rytmus a kytarové duety s Glennem Tiptonem. Přezdívku „K. K.“ získal poté, co jedna dánská dívka nemohla vyslovit jeho jméno. Mezi jeho oblíbené interprety patří Van Halen, Yngwie Malmsteen, Steve Vai, Joe Satriani a Jimi Hendrix.\n\nCitát:\"'\"Hráli jsme svoji roli v hudební historii a to je víc než si může kterýkoli hudebník přát.\"\"\n\nV dubnu 2011 odešel ze skupiny Judas Priest.\n\n\n"}
{"id": "95085", "url": "https://cs.wikipedia.org/wiki?curid=95085", "title": "Strašnické divadlo", "text": "Strašnické divadlo\n\nStrašnické divadlo nacházející se v městské části Praha 10 (\"Solidarity\" 1986/53, Strašnice) nabízí činohru, site specific, pohádky, festival a další akce.\n\nBudova divadla vznikla na sídlišti Solidarita a podle něj dostala také jméno. Budova byla postavena v letech 1958–1961 podle projektu architekta Karla Poličanského jako kulturní dům, jehož součástí byla i knihovna a restaurace. Plocha nad vstupním portálem nese figurální skupinu provedenou ve vysokém keramickém reliéfu, zobrazující technika, mladou rodinu a harfenistku, jejímž autorem je sochař Valerián Karoušek. Pozdější úpravy v letech 1969 a 2006 zohlednily využívání prostoru jako divadla (dodatečné vytvoření technické kabiny ve foyer, prostory hereckých šaten). V roce 1996 byla nad původní plochou střechou hlediště zřízena nízká sedlová střecha. Solidarita se stala místem určeným především místní kultuře – konala se zde představení pro školy, zkoušeli a vystupovali zde amatérští divadelníci a také tu sídlil propagační útvar kulturního domu.\n\nNejslavnější období budova zažila v době, kdy tu působil soubor Divadla Járy Cimrmana. Tehdy býval sál pro 250 diváků permanentně vyprodán. Během této doby se divadlo také stalo kulisou pro film Nejistá sezóna. V roce 1992 ale cimrmanovská společnost změnila působiště a v příštím roce skončil svou působnost Obvodní kulturní dům a vzniklo Divadlo Solidarita, jehož provozovatelem se v roce 2004 stalo občanské sdružení Divadlo Company.cz pod vedením Evy Bergerové. Sdružení působilo v budově deset let. Kromě repertoárových inscenací (např. Rovner: Bílá vrána, Meyrink: Golem, Mozart: Requiem, Goethe: Faust, Körner: Údolí včel, Koljada: Murlin Murlo, Saramanowicz: Testosteron), nabízelo další kulturní akce, zejména zachovalo tradici pohádkových představení pro děti, nabídlo hostování nejrůznějších hudebníků i tanečníků a také filmové večery. V místě, kde se původně nacházela knihovna, byla v tomto období otevřena nová komorní scéna.\n\nV roce 2006 se budova přejmenovala na Strašnické divadlo.\n\nStrašnické divadlo je jediným repertoárovým divadlem na Praze 10, která má přibližně 111 000 obyvatel. V roce 2013 začalo v budově působit Divadlo X10, které se zaměřuje na současnou dramatiku, dále se věnuje scénickým čtením, site specific projektům, které reflektují genius loci místa a posilují komunitní funkci divadla. V roce 2013 založilo X10 také festival straš NICE, odehrávající se v budově i v přilehlém parku.\n\nDivadlo X10 od svého vzniku až do června 2018 působilo v budově Strašnického divadla na sídlišti Solidarita v Praze. Od září 2017 provozovalo divadlo i prostory Domu uměleckého průmyslu v centru Prahy – DUP39, kam se po opuštění Strašnického divadla v červnu 2018 plně přesunulo.\n\n\n"}
{"id": "95096", "url": "https://cs.wikipedia.org/wiki?curid=95096", "title": "Účinný průřez", "text": "Účinný průřez\n\nÚčinný průřez vyjadřuje pravděpodobnost, s jakou bude některá ostřelující částice z nalétávajícího svazku interagovat s částicí terče. Za interakci lze považat například klasický odraz, Coulombický rozptyl (tedy rozptyl způsobený elektrickým polem) nebo jaderné či jiné reakce.\n\nZnačí se formula_1.\n\nÚčinný průřez je velmi důležitou veličinou při studiu srážek mikroskopických částic.\n\nCelková pravděpodobnost interakce částic se označuje jako celkový (totální, integrální) účinný průřez. Tato veličina určuje, s jakou pravděpodobností bude dopadající částice rozptýlena do \"libovolného\" směru, případně s jakou pravděpodobností proběhne reakce. O vlastnostech interakce (a tedy i interagujících částic) však říká mnohem více diferenciální účinný průřez, který charakterizuje pravděpodobnosti rozptylu do jednotlivých směrů v prostoru.\n\nCelkový účinný průřez reakce se definuje jako\nkde formula_3 formula_4 je četnost reakcí, formula_5 formula_6 je počet částic terčíku a\nformula_7 je tok ostřelujících částic. Účinný průřez má tedy jednotku formula_8.\n\nPro model zahrnující pouze srážky pevných těles bez vlivu sil je účinný průřez shodný s reálným průřezem terčíkových částic. Reakce (odraz) nastane, narazí-li nalétavající částice do tohoto průřezu.\n\nVětší význam má zavedení účinného průřezu, bude-li se počítat s elektromagnetickými, jadernými, či jinými interakcemi.\nZde se již vytrácí analogie s klasickým průřezem a je třeba mít na zřeteli, že se jedná o pravděpodobnost reakce a tedy o statistickou veličinu.\n\nCelkový účinný průřez lze také získat integrací diferenciálního účinného průřezu přes všechny rozptylové úhly formula_9, tedy přes celý prostorový úhel, tzn.\n\nPočet částic svazku, které dopadají na jednotkovou plochu kolmou k dopadajícímu svazku za jednotkový čas bývá označován jako \"proudová hustota\" formula_11 svazku. Různé částice svazku se k terčíkové částici přiblíží na různou vzdálenost (náměrná vzdálenost) a budou tedy rozptýleny do různých směrů, takže jejich rozptylové úhly budou odlišné. Srážkový parametr je vzdálenost částice svazku od osy svazku, která prochází silovým centrem (terčíkovou částicí). Označí-li se počet částic rozptýlených za časovou jednotku (jedním silovým centrem) do úhlu mezi formula_9 a formula_13 jako formula_14, pak vzhledem k tomu, že každá částice dopadajícího svazku je rozptylována nezávisle a tedy formula_14 je úměrné proudové hustotě formula_11, lze zavést diferenciální účinný průřez jako\nkde formula_5 označuje počet dopadajících částic a formula_14 představuje počet částic, které byly rozptýleny do intervalu úhlů od formula_9 do formula_21.\n\nTato veličina je charakteristikou interakce částic a nikoliv jejich geometrického uspořádání. Termín diferenciální zohledňuje skutečnost, že se jedná o charakteristiku rozptylu do úhlu formula_22. Diferenciální účinný průřez formula_23 udává počet částic rozptýlených jedním silovým centrem (terčíkovou částicí) za jednotku času do úhlu mezi formula_9 a formula_13 při jednotkové proudové hustotě svazku, tedy při proudové hustotě, které odpovídá dopad jedné částice za 1 s na 1m.\n\nCelkový počet částic formula_26 rozptýlených za čas formula_27 do úhlu mezi formula_9 a formula_13 získáme vynásobením diferenciálního účinného průřezu počtem rozptylových center, časovým intervalem formula_27 a proudovou hustotou formula_11 dopadajícího svazku.\n\nRozptylový úhel formula_9 bývá monotónně klesající funkcí srážkového parametru formula_33. Vztah mezi formula_33 a formula_9 je v takovém případě jednoznačný. Do úhlů mezi formula_9 a formula_13 budou v takovém případě rozptýleny pouze částice svazku, které mají srážkové parametry mezi formula_38 a formula_39. Jedná se o částice svazku, které ve svazku prochází uvnitř mezikruží s poloměry formula_33 a formula_41. Při proudové hustotě formula_11 je jejich počet formula_43. Pro diferenciální účinný průřez pak vychází\nDiferenciací formula_38 dostaneme formula_46 a dosazením do předchozího vztahu vznikne\nAbsolutní hodnota byla zavedena proto, že derivace formula_48 je obvykle záporná, zatímco formula_23 je definována jako nezáporná veličina.\n\nDiferenciální účinný průřez bývá zvykem vyjadřovat prostřednictvím elementu prostorového úhlu formula_50. předchozí vztah pak získá tvar\n\n"}
{"id": "95110", "url": "https://cs.wikipedia.org/wiki?curid=95110", "title": "Geb", "text": "Geb\n\nGeb byl staroegyptským bohem země a vlastně samotnou zemí. Egypťané jej považovali za otce všech bohů. Jeho jméno znamená v jazyce starého Egypta též země. Původně byl pokládán za praboha, který s bohyní Nutou zplodil boha Rea a následně i ostatní bohy, jim pak vládl jako nejvyšší ze všech. Doby, kdy Geb vládl, staří Egypťané považovali za obdobu zlatého věku Řecka či Říma, jejich považování se dá také přirovnat ke křesťanskému a muslimskému ráji.\n\nNejznámější Gebova svatyně se nachází v Iunu, kde byl ctěn jako jeden z tamějšího devatera bohů. Svatyně, kde byl uctíván, se pravděpodobně nacházely také v Mennoferu, Vesetu, Saitě a Behdetu. Byl zobrazován jako člověk s královskou korunou na hlavě, jež někdy byla nahrazována husou, která byla hieroglyfickým znakem jeho jména.\n"}
{"id": "95112", "url": "https://cs.wikipedia.org/wiki?curid=95112", "title": "Kamenická Stráň", "text": "Kamenická Stráň\n\nKamenická Stráň (německy \"Kamnitzleiten\") je malá vesnice v okrese Děčín, část obce Růžová. Nachází se 4 km západně od Jetřichovic a 3 km východně od Růžové. Ves se třemi stálými obyvateli slouží převážně k rekreačním účelům. V roce 2011 zde trvale žilo sedm obyvatel.\n\nNejstarší písemná zmínka pochází z roku 1614.\n\nPo druhé světové válce došlo v obci k vysídlení původních německých obyvatel. Kamenická stráň se 46 domy a osada Dolský Mlýn se třemi domy byly administrativně připojeny k obci Růžová v roce 1947. \n\nPrakticky celá Kamenická Stráň je od roku 1995 chráněná jako vesnická památková zóna. Je zde zachován unikátní soubor německé lidové architektury, jako jsou přízemní roubené chalupy s hrázděným štítem, stavení s půdním polopatrem a hrázděným štítem a patrové budovy s hrázděným patrem.Východně od vesnice se nalézá chráněná lokalita Nad Dolským mlýnem, rašeliniště s výskytem rojovníku bahenního, které bylo až do roku 2019 chráněno jako samostatná přírodní památka.\n\nZápadně od vesnice, při lesní cestě do Růžové v trase místní naučné stezky roste památný strom Borovice U obrázku ( souř. ). Asi padesát metrů na sever od památné borovice nedaleko křížení lesních cest se nachází jeden ze smírčích křížů, připomínajících tragické události, jež se udály v okolí Růžové. Tento tzv. \"Veroničin kříž\" stojí na místě, kde byla 5. září 1836 zavražděna svou pomocnicí kramářka Veronika Bergertová z Mikulášovic. Na kříži byl vyznačen letopočet 1837. Kříž byl poškozen v roce 1960 při svážení dřeva, avšak v roce 2012 byl obnoven v podobě repliky původního kříže.\n\nV údolí řeky Kamenice, které je v těchto místech součástí I. zóny Národního parku České Švýcarsko, na samém východním okraji katastru Kamenické Stráně, leží též rozvaliny někdejšího Dolského mlýna, kdysi zachyceného ve filmové pohádce \"Pyšná princezna\".\n"}
{"id": "95113", "url": "https://cs.wikipedia.org/wiki?curid=95113", "title": "Theodor Fontane", "text": "Theodor Fontane\n\nTheodor Fontane (30. prosince 1819 Neuruppin – 20. září 1898 Berlín) byl německý romanopisec a básník, čelný představitel německého poetického realismu.\n\nHenri Theodore Fontane se narodil 30. prosince 1819 v Neuruppinu jako syn lékárníka hugenotského původu, Louise Henri Fontana. Pro splacení svých hráčských dluhů byl Theodorův otec nucen v roce 1826 lékárnu prodat a krátce nato, v roce 1827, se rodina odstěhovala do Swinemünde. Po krátkém intermezzu na tamější městské škole začal být Theodor Fontane na přání své matky vyučován otcem a soukromými učiteli jisté spřátelené rodiny, což trvalo až do roku 1832. V letech 1832 až 1833 navštěvoval neuruppinské gymnázium a posléze nastoupil na průmyslovou školu Karla Friedricha von Klödena v Berlíně.\n\nRoku 1834 se odstěhoval k nevlastnímu bratrovi svého otce, strýčku Augustovi. V roce 1835 se poprvé setkal se svojí budoucí ženou Emilií Rouanet-Kummer. Rok nato odešel z průmyslové školy a začal se učit lékárníkem. Roku 1839 zveřejnil svoji první novelu \"Geschwisterliebe\".\n\nPo vyučení v prosinci 1839 získal Fontane na podzim 1840 místo lékárníka v Burgu (poblíž Magdeburgu). Zde také vznikly jeho první básně.\n\nRoku 1841 onemocněl tyfem, brzy se však uzdravil u svých rodičů v Letschinu. Poté pracoval jako pomocník lékárníka v Lipsku, Drážďanech a nakonec u svého otce v Letschinu. Roku 1843 byl Bernhardem von Lepel uveden do literárního spolku Tunel nad Sprévou, v němž vytrval až do roku 1865. Od 1. dubna 1844 do 31. března 1845 si odbýval u 2. grenadýrského gardového regimentu císaře Františka vojenskou službu, kam nastoupil jako jednoroční dobrovolník a kterou opustil v poddůstojnické hodnosti kaprála. V této době vyhověl pozvání svého přítele Hermanna Scherze a podnikl svoji první, čtrnáctidenní cestu po Anglii.\n\nPo pobytu v lékárně svého otce si našel místo v Berlíně, a to v \"Polské lékárně\" doktora Julia Eduarda Schachta. 8. prosince 1845 se zasnoubil se svojí milou Emilií Rouanet-Kummer. V březnu 1847 získal nejvyšší aprobaci a stal se tak lékárníkem první třídy. V následujícím, revolučním roce bojoval na berlínských barikádách. Tehdy vznikly radikálně revoluční Fontanovy texty, které vyšly v časopisu Berliner Zeitungshalle. Poté byl zaměstnán v nemocnici Bethanien, kde školil dvě diakonky.\n\n30. září 1849 se rozhodl zcela zanechat svého lékárnického povolání a nadále se živit pouze psaním. Nejprve se věnoval politickým textům v radikálně demokratických novinách Dresdner Zeitung. Téhož roku byla zveřejněna i jeho první kniha Männer und Helden. Acht Preussenlieder. Fontane se oženil se svojí Emilií Rouanet-Kummer a odstěhoval se s ní do Berlína. Jejich manželství bylo zpočátku poznamenáno finančními problémy, protože Fontanovy příjmy byly víc než skromné. Roku 1851 byl konečně zaměstnán Centralstelle für Preßangelegenheiten, pro kteroužto organizaci podnikl dvě cesty do Londýna (1852 a v letech 1855 – 1859).\n\nRoku 1860 se mu narodilo páté dítě. První syn \"George\" zemřel roku 1887 v Lichterfelde na zánět slepého střeva. Další tři synové zemřeli brzy po narození. Pátým dítětem byla Fontanova jediná dcera \"Martha\" (Mete). V roce 1864 se pak konečně narodil Fontanův poslední syn \"Friedrich\". Stejného roku odcestoval Fontane do Kodaně, aby odsud podával zprávy o probíhající prusko-dánské válce. Od roku 1870 pracoval jako divadelní kritik. Během prusko-francouzské války se vydal do Paříže, aby pozoroval válečné operace. Zde byl omylem zatčen jako špion. Zanedlouho byl však propuštěn. Mezi roky 1874 a 1876 podnikl se svojí ženou několik cest po Rakousku, Itálii a Švýcarsku.\n\nPo návratu se rozhodl, že již více nebude pracovat pro noviny a bude se živit jako spisovatel na volné noze. Od té doby napsal mnoho nejrůznějších textů, až v roce 1892 začal pociťovat problémy spojené s těžkou chudokrevností mozku. Lékař mu poradil, aby sepsal své vzpomínky na dětství, což by mu mohlo pomoci vypořádat se s nemocí. A to se také podařilo. Poté psal Fontane ještě jistý čas dále, než 20. září 1898 zesnul v Berlíně. Byl pohřben na hřbitově své náboženské obce Friedhof II der Französischen Gemeinde zu Berlin v obvodě Berlin-Mitte.\nTheodor Fontane je považován z jedno z největších jmen německé literatury, společně s Goethem, Lessingem, bratry Mannovými a jinými tvoří pomyslnou špici. Roku 1995 se na jeho odkaz navázal Günter Grass se svým románem \"Širé pole\".\n\n\n\n\n"}
{"id": "95114", "url": "https://cs.wikipedia.org/wiki?curid=95114", "title": "Logické programování", "text": "Logické programování\n\nLogické programování je v širším významu použití matematické logiky jako prostředku pro programování. Jeho počátky můžeme vystopovat až k návrhu Johna McCarthyho advice taker (rádce) [1958]. V tomto návrhu slouží logika pro čistě deklarativní reprezentaci jazyka a dokazovač vět (theorem-prover) nebo generátor modelů (model-generator) se používá jako řešitel problémů (problem-solver). Řešení problému se tak dělí mezi programátora (ručí za správnost programu vyjádřené v logické formě) a dokazovač vět nebo generátor modelů (odpovídá za efektivní řešení problému).\n\nČastěji se však logické programování chápe v užším smyslu, kdy se logika používá na deklarativní i procedurální reprezentaci jazyka. Vychází z faktu, že zpětně usuzující dokazovač vět (backwards reasoning theorem-prover) použitý na deklarativní větu ve tvaru implikace:\n\nzachází s touto implikací jako s cíl redukující (goal-reduction) procedurou.\n\nProgramátor neručí pouze za správnost programu, ale i za jeho efektivitu. Často je pro dosažení efektivity nezbytné, aby se programátor seznámil se způsobem, jakým dokazovač vět řeší problém a uměl jej využívat. Tím, že logické programovaní používá program k řízení chování vykonavatele programu (program executor) se podobá tradičnímu imperativnímu programování. Od imperativních programů s pouze procedurální interpretací se však logické programy liší existencí deklarativní logické interpretace, která pomáhá zajistit jejich korektnost. Díky tomu, že jsou tyto programy deklarativní (tedy deklarují, co je vstupem a výstupem, a nezabývají se tím, jak výpočet probíhá), jsou na mnohem vyšší konceptuální úrovni než čistě imperativní programy, a jejich vykonavatelé, kteří jsou vlastně dokazovači vět, operují na konceptuálně vyšší úrovni než běžné překladače a interprety.\n\nLogické programování v širším smyslu dalo vzniknout mnoha implementacím. Například systémy odpovídající na dotazy (question-answering systems) Fischera Blacka (1964), Jamese Slagla (1965) a Cordella Greena (1969) stvořené v duchu McCarthyho návrhu advice taker. Fosterův a Elcockův Absys (1969) byl pravděpodobně první jazyk explicitně vyvíjený jako výrazový programovací jazyk (assertional programming language).\n\nPočátky logického programování v užším slova smyslu můžeme vystopovat do konce šedesátých a počátku sedmdesátých let, kdy se vedly debaty o deklarativní nebo procedurální reprezentaci znalostí v umělé inteligenci. Obhájci deklarativního přístupu působili především na Stanfordově univerzitě (John McCarth, Bertram Raphael a Cordell Green) a Edinburské univerzitě ( Alane Robinsonem, Patrick J. Hayes a Robert Kowalski). Obhájci procedurální reprezentace se soustředili zejména okolo MIT, pod vedením Marvina Minskyho a Seymoura Paperta.\n\nV roce 1960 Carl Hewitt v MIT vyvinul jazyk Planner. I když byl Planner první jazyk založený na logice v užším chápaní, byl silně ovlivněn procedurálním paradigmatem. Nejvýznamnější implementací Planneru byla jeho podmnožina s názvem Micro-Planner, vytvořená Gerry Sussmanem, Eugene Charniakem a Terry Winogradem. Micro-Planner byl použit k implementaci Winogradova programu pro porozumění přirozenému jazyku (SHRDLU), což byl důležitý mezník té doby. Planner byl vybaven vzorově řízeným (pattern-directed) vyvoláváním procedurálních plánů z výrazů i cílů. Protože systémy dostupné v době vývoje byly limitovány velmi malou pamětí, používal Planner backtraking řídící strukturu a bylo možné ukládat pouze jednu výpočetní cestu. Z Planeru vzešly další programovací jazyky, například QA-4, Popler, Conniver, QLISP a paralelní Ether.\n\nHayes a Kowalski z Edinburské univerzity se pokusili spojit logicky založený deklarativní přístup reprezentace znalostí s procedurálním přístupem Planneru. Hayes (1973) vyvinul jazyk Golux pro řešení rovnic (equational language), ve kterém je možné získat různé procedury změnou chování dokazovače vět. Kowalski ukázal jak SL-rezoluce zachází s implikacemi jako s cíl redukujícími (goal-reduction) procedurami. Kowalski spolupracoval s Colmerauerem z Marseille, který rozvinul tyto myšlenky v návrhu a implementaci programovacího jazyka Prolog. Z Prologu se vyvinulo mnoho dalších jazyků: ALF, Fril, Gödel, Mercury, Oz, Ciao, Visual Prolog, XSB, a λProlog. Stejně tak i množství paralelních logických programovacích jazyků, logických programovacích jazyků s omezujícími podmínkami a datalogů.\n\nV roce 1997 udělila Asociace logického programování patnácti významným vědcům v oboru logického programování titul Zakladatel logického programování, aby ocenila jejich průkopnickou činnost v oboru. Mezi tyto vědce patří:\n\n\nJazyk Prolog byl vyvinut Alainem Colmerauerem v roce 1972. Vzešel ze spolupráce mezi Colmerauerem z University v Marseille a Robertem Kowalskim z Edinburské university. Colmerauer pracoval na porozumění přirozeného jazyka. Logiku používal pro reprezentaci sémantiky a rezoluci pro získávaní odpovědí na dotazy (question-answering). Během léta 1971, Colmerauer a Kowalski objevili, že klauzální logika může být použita k reprezentaci formální gramatiky a že rezoluční dokazovač vět (resolution theorem prover) může být využit pro parsování. Zjistili, že některé dokazovače vět jako například hyper rezoluce (hyper-resolution) se chovají jako bottom-up parsery a jiné třeba SL rezoluce (1971) se chovají jako top-down parsery.\n\nNásledující léto roku 1972 Kowalski opět za spolupráce s Colmerauerem, vytvořil procedurální interpretaci implikace. Tato duálně deklarativní/procedurální interpretace byla později formalizována v notaci Prologu:\n\nkterá může být čtena a použita deklarativně i procedurálně. Bylo také jasné, že tyto klauzule mohou být omezeny pouze na definitní klauzule nebo Hornovské klauzule, kde\n\njsou všechno atomické predikáty logické rovnice a SL rezoluce může být zobecněna na LUSH nebo SLD rezoluci. Kowalskeho procedurální interpretace a LUSH byly popsány v jeho poznámkách v roce 1973 a publikovány následujícího roku.\n\nColmerauer s Philippem Rousselem použili tuto duální interpretaci jako základ pro Prolog, který byl implementován během léta a podzimu roku 1972. První program v Prologu byl rovněž napsán roku 1972 v Marseille a jednalo se o francouzský systém odpovídání na dotazy. Zásadním impulsem pro použití Prologu jako praktického programovacího jazyka bylo vytvoření překladače Davidem Warrenem v Edinburku roku 1977. Experimenty ukázaly, že Edinburský Prolog může výkonem soupeřit s jinými symbolickými programovacími jazyky, jako je Lisp. Edinburský Prolog se stal \"de facto\" standardem a silně ovlivnil znění standardu ISO pro Prolog.\n\nMicro-planner obsahoval konstrukci nazvanou \"thot\", která po aplikaci na výraz vracela \"pravda\", pouze když vyhodnocování výrazu selhalo. Ekvivalentní operátor je součástí všech moderních implementací prologu a byl nazýván negace jako selhání. Běžně se značí \"not(p)\", kde p je atom, jehož proměnně jsou vytvořeny v době, kdy je not(p) zavolán. Zastaralá, ale standardní syntax je \"\\+ p\". Literály negace jako selhání se můžou vyskytnout jako podmínka not(B) v těle programu klauzulí.\n\nLogický status negace jako selhání zůstával dlouho nevyřešen. Až Keith Clark [1978] dokázal, že za určitých podmínek se jedná o korektní (a někdy úplnou) implementaci klasické negace s ohledem na vyplnitelnost (completion) programu.\nVyplnitelnost se zhruba vyhodnocuje vzhledem k množině všech klauzulí, které mají stejný predikát na levé straně, řekněme:\n\njako definice predikátu\n\nkde \"iff\" znamená \"tehdy a jen tehdy když\". Stanovení vyplnitelnosti vyžaduje explicitní použití predikátu rovnosti a inkluzi množiny příslušných axiomů rovnosti. Naštěstí implementace negace jako selhání vyžaduje pouze \"if\" části definic bez axiomu rovnosti.\n\nPojem vyplnitelnosti je úzce spjat s McCarthyho vymezovací sémantikou pro výchozí usuzování (circumscription semantics for default reasoning) a hypotézou uzavřeného světa (closed world assumption).\n\nAlternativou k sémantice vyplnitelnosti, může být negace jako selhání interpretována epistemicky jako v modelu stabilní sémantiky v programování množinou dotazů (answer set programming).\nV této interpretaci not(B) znamená doslovně, že B není známé nebo je neověřitelné.\nEpistemická interpretace má tu výhodu, že může být snadno zkombinovaná s klasickou negací, jako v případě \"rozšířeného logické programování\". Můžeme tak formalizovat tvrzení jako \"opak nemůže být prokázán\", kde \"opak\" je klasická negace a\n\"nemůže být prokázán\" je epistemická interpretace negace jako selhání.\n\nVe zjednodušeném případě, kdy pracujeme s výrokovou logikou a logický program ani hlavní cíl atomický neobsahují proměnné, zpětné usuzování (backward reasoning) určí logický \"a-nebo\" strom, který stanovuje prostor řešení cíle.\n\nHlavní cíl je vrchol stromu. Za předpokladu, že nějaký uzel ve stromu odpovídá hlavě klauzule, pak existuje množina potomků tohoto uzlu, která odpovídá mezi-cílům v těle této klauzuli. Potomci uzlu jsou spojení logickou spojkou a. Alternativní množina potomků odpovídající alternativní cestě řešení uzlu je spojeni pomocí logického nebo.\n\nK prohledání prostoru řešení mohou být použity různé strategie. Prolog využívá sekvenční, LIFO a backtracking strategii, při které najednou zpracovává pouze jeden mezi-cíl a alternativní cestu. K hledaní řešení je možné využívat i jiné strategie jako paralelní vyhledávání, inteligentní backtracking anebo hledaní metodou nejlepší-první (best-first).\n\nV více obecném případě, kdy mezi-cíle sdílejí proměnné, mohou být použity další strategie. Například výběr mezi-cíle, který je nejvíce rozvinut nebo je rozvinut do té míry, že může být použita pouze jedna procedura. Tyto strategie se využívají například v paralelním logickém programování.\n\nFakt existence několika cest jak vykovávat logický program je vyjádřen rovnicí:\n\nAlgoritmus = Logika + Řízení\n\nkde Logika představuje logický program a Řízení různé strategie dokazování vět.\n\nSkutečnost, že Hornovské klauzule mohou nabývat procedurální interpretace a zároveň že cíl redukující procedura může být chápána jako Hornovské klauzule spojené se zpětným usuzováním, znamená, že logický program kombinuje deklarativní a procedurální reprezentaci znalostí. Inkluze negace jako selhání znamená, že logické programovaní je druh nemonotonické logiky.\n\nNavzdory své jednoduchosti (v porovnání s klasickou logikou) se kombinace Hornovských klauzulí a negace jako selhání prokázala být překvapivě expresivní. Například bylo ukázáno, že s několika rozšířeními poměrně přirozeně odpovídá poloformálnímu jazyku legislativy. Je to také přirozený jazyk pro vyjadřování zákona příčiny a následků v rámci běžného uvažování, podobně jako v situačním a událostním kalkulu.\n\nKeith Clark, Steve Gregory, Vijay Saraswat, Udi Shapiro, Kazunori Ueda a další vyvinuli rodinu paralelních systémů zasílání zpráv podobnou Prologu používající unifikaci sdílených proměnných a proudů datových struktur pro zprávy.\nSnahou bylo postavit tyto systémy na matematické logice a posloužily jako základ pro Japonský projekt počítače páté generace (ICOT).\n\nŘada výzkumů rozšířila logické programování o vlastnosti programování vyšších řádů odvozených z logiky vyšších řádů, jakými jsou například predikátové proměnné. Mezi tyto jazyky patří rozšíření Prologu HiLog a λProlog.\n\nZákladní logické programování ve spojení s lineární logikou vyústilo v návrh logických programovacích jazyků, které mají o poznání silnější vyjadřovací prostředky než jazyky založené na klasické logice. Programy sestavené z Hornovských klauzulí reprezentují pouze změnu stavu způsobenou změnou v argumentech vzhledem k predikátům. V lineárním logickém programování je možné použít ambientní lineární logiku pro podporu změny stavu. Mezi některé z raných návrhů logických programovacích jazyků založených na lineární logice patří: LO [Andreoli & Pareschi, 1991], Lolli [Hodas & Miller, 1994], ACL [Kobayashi & Yonezawa, 1994] a Forum [Miller, 1996]. Forum nabízí interpretaci veškeré lineární logiky zaměřenou na cíl (goal-direct).\n\n\n"}
{"id": "95116", "url": "https://cs.wikipedia.org/wiki?curid=95116", "title": "Rekurzivně spočetný jazyk", "text": "Rekurzivně spočetný jazyk\n\nFormální jazyk L je rekurzivně spočetný, jestliže pro něj existuje Turingův stroj (dále TS), který všechna slova z tohoto jazyka přijímá (akceptuje). Slova, která nejsou z tohoto jazyka, pak může buď odmítat, nebo se může stroj zacyklit. Tím se liší od rekurzivního jazyka, u kterého TS vždy zastaví (buď akceptuje nebo zamítne, i když mu je dáno slovo z doplňku jazyka). Pokud takový TS M existuje, říkáme, že TS M přijímá jazyk L. \n\nMnožina je rekurzivně spočetná právě tehdy, pokud je \"definičním oborem\" nějaké ČRF. Také platí, že množina je rekurzivně spočetná právě tehdy, pokud je \"oborem hodnot\" nějaké ČRF.\n\nTřída rekurzivně spočetných jazyků je uzavřená na sjednocení, průnik, zřetězení a iteraci. To znamená, že pokud jsou některé jazyky rekurzivně spočetné, jsou rekurzivně spočetné i jazyky vzniklé z nich za pomocí výše uvedených operací.\n\nTřída rekurzivně spočetných jazyků není uzavřená na komplement.\n\nMáme-li jazyky L a L, které jsou rekurzivně spočetné, existují i TS M a M, které tyto jazyky přijímají. Sestrojíme-li sjednocení jazyků L a L, vznikne nám nový jazyk L. Pro tento nový jazyk musí opět existovat TS, který ho bude přijímat. Nejprve zkusíme použít stejný algoritmus, jaký je použit u rekurzivních jazyků. Sestrojíme TS M, kterým se pokusíme přijmout sjednocený jazyk L:\n\n\nNyní vyzkoušíme, jak TS M funguje. Zkusíme do něj vložit slovo ze sjednocení jazyků L a L, přičemž slovo w spadá do jazyka L, ale nespadá do jazyka L – TS M se dokonce pro slovo w zacyklí. Postupujme podle algoritmu TS M. Jako první nasimulujeme TS M se vstupem w. Jenže M se zacyklí a tak se nikdy nedostane ke slovu TS M, který teprve slovo w přijímá. Jak vidíme, tento TS M nepřijímá sjednocení dvou rekurzivně spočetných jazyků. Musíme zkusit jinou myšlenku.\n\nPodle předpokladu platí, že alespoň jeden TS M nebo M musí pro slovo w z L zastavit a přijmout slovo. My nevíme, který z nich to je a nemůžeme to zkusit sériově, protože by se první TS mohl zacyklit. Namísto toho můžeme zkoušet oba TS M i M paralelně. Náš nový TS M bude simulovat oba TS zároveň a bude se mezi nimi přepínat. Nejdříve provede jeden krok výpočtu M a poté jeden krok výpočtu M. A tak dále, dokud buď alespoň jeden TS nepřijme slovo nebo dokud oba neodmítnou. Pokud jeden odmítne a druhý cyklí, cyklí i náš TS M, což nevadí, protože dané slovo zřejmě nebude z jazyka L. Popis stroje:\n\n\nMáme-li jazyky L a L, které jsou rekurzivně spočetné, existují i TS M a M, které tyto jazyky přijímají. Sestrojíme-li průnik jazyků L a L, vznikne nám nový jazyk L. Pro tento nový jazyk musí opět existovat TS, který ho bude přijímat. Použijeme stejnou myšlenku, jakou jsme použili u sjednocení. TS M, který bude přijímat L, bude vypadat takto:\n\n\nJednoduchý sériový algoritmus nemůžeme použít proto, že by se první TS mohl opět zacyklit, přičemž druhý TS by mohl slovo zamítnout, čímž by bylo jasné, že slovo do jazyka nepatří.\n\nMáme-li rekurzivně spočetný jazyk (dále RSJ) L a jeho komplement L', který je také RSJ, pak jazyky L a L' jsou rekurzivní. Důkaz: pokud je L RSJ, pak existuje TS M, který tento jazyk přijímá. To znamená, že přijme každé slovo z L. Dále máme TS M', které přijme každé slovo z L'. To znamená, že neexistuje slovo, pro které by se TS M nebo M' zacyklil. Jsme tedy schopni sestavit takový TS R, který přijme všechna slova z L a odmítne všechna slova z L' nebo naopak. TS R tudíž rozhoduje jazyk L a ten tak musí být rekurzivní. \n\nKomplementem čistě RSJ (tedy jazyka, který je RSJ, ale není rekurzivní) je vždy jazyk, který není rekurzivně spočetný. Vezměme pro příklad jazyk HALT, který je čistě RSJ, ale jeho komplement (NotHALT) není RSJ. To vyplývá z definice NotHALT: HALT obsahuje dvojice TS:slovo takové, že TS pro dané slovo zastaví. NotHALT tedy obsahuje dvojice TS:slovo takové, kdy daný TS nezastaví pro slovo, že se zacyklí. Protože nejsme schopni identifikovat cyklus, nejsme schopni sestavit TS, který by jazyk NotHALT přijímal. Obecně: pokud máme jazyk L, který je čistě RSJ, pak jeho komplement L' musí obsahovat takové slovo, pro něž se TS M' zacyklí a tudíž tento TS M' nemůže přijímat jazyk L'. \n\n"}
{"id": "95118", "url": "https://cs.wikipedia.org/wiki?curid=95118", "title": "Univerzita v Cambridgi", "text": "Univerzita v Cambridgi\n\nUniverzita v Cambridgi, či Cambridgeská univerzita (anglicky University of Cambridge, často také Cambridge University, latinsky \"Universitas Cantabrigiensis\") je druhá nejstarší univerzita v anglicky mluvící části světa. Univerzita sídlí v anglickém městě Cambridge.\n\nDnes má přibližně 19 000 studentů rozdělených v 31 \"colleges\" (kolejích), což jsou víceméně nezávislé instituce, které mezi jiným poskytují studentům i ubytování a stravu.\n\nSpolečně s Oxfordskou univerzitou jsou označovány jako \"Oxbridge\". Velmi známá je také jejich rivalita, která se táhne už od založení Cambridgeské university učenci prchajícími z Oxfordu.\n\nPodle pověsti založili Univerzitu v Cambridgi v roce 1209 akademici, kteří po neshodách na Oxfordské univerzitě uprchli a založili si vlastní univerzitu.\n\nNejstarší z kolejí je Peterhouse, založená roku 1284 biskupem z Ely Hugem de Balsahamem.\n\nZe všech cambridgeských kolejí (colleges) jsou jenom tři ženské (Murray Edwards, Newnham a Lucy Cavendish), ostatních 28 je smíšených.\n\n\nKaždá kolej má vlastní knihovnu, ale pro případ, kdy student nenajde potřebné informace v ní, funguje zde pověstná centrální knihovna, která patří mezi největší a nejlépe vybavené knihovny v Anglii. Mezi ostatními britskými univerzitními knihovnami ja výjimečná tím, že velká většina akademických knihovních fondů se nachází ve volném výběru a uživatlé knihovnami si tak mohou knihy vyhledávat sami, bez nutnosti objednávky u přepážky. Přístup má každý student zdarma, na celoživotní bezplatné užívání knihovny (včetně výpůjčního práva) mají nárok též všichni absolventi univerzity.\n\nUniverzita je především známa svými skvělými vědci a matematiky, jako jsou Isaac Newton (dynamika, gravitace), Charles Darwin (teorie evoluce), William Harvey (krevní oběh), Paul Dirac, J. J. Thomson (objev elektronu), Ernest Rutherford (struktura atomu), Jane Goodall, James Clerk Maxwell, Francis Crick, Alan Turing, Stephen Hawking nebo Frederick Sanger.\n\nCelkem 83 absolventů bylo odměněno Nobelovou cenou, University of Cambridge je tedy univerzitou s největším počtem laureátů Nobelovy ceny (druhá v pořadí s počtem laureátů 82 je University of Chicago).\n\nCambridge a Oxford jsou akademicky nejselektivnější univerzity ve Spojeném království. Student si může jeden rok podat přihlášku jen na jednu univerzitu z Oxbridge, což je odlišuje od ostatních univerzit ve Spojeném království.\n\nUniverzita se pohybuje tradičně mezi 5 nejlepšími univerzitami na světě.\n\n"}
{"id": "95122", "url": "https://cs.wikipedia.org/wiki?curid=95122", "title": "Évry (Essonne)", "text": "Évry (Essonne)\n\nÉvry je město v jižní části metropolitní oblasti Paříže ve Francii v departmentu Essonne a regionu Île-de-France, asi 25 km jižně od centra Paříže. Má přes 52 000 obyvatel (2009). Je centrem Évry Ville Nouvelle, což je nová městská aglomerace, založená v 60. letech 20. století. Významná blízká města jsou Corbeil-Essonnes, Ris-Orangis, Brétigny-sur-Orge, a Draveil.\n\nPůvodně se město jmenovalo \"Évry-sur-Seine\" („Évry nad Seinou“). Jméno Évry pochází z keltského jména \"Eburacon\" či \"Eburiacos\", což znamená „země Eburů“. Po dobytí Římany bylo jméno latinsky zkomoleno na \"Apriacum\", pak \"Avriacum\" a nakonec \"Evriacum\".\nRoku 1881 bylo jméno města změněno na \"Évry-Petit-Bourg\" na žádost Paula Decauville, majitele \"Ateliers de Petit-Bourg\", velkého výrobce kotlů a velkého zaměstnavatele v oblasti.\n29. června 1965 bylo jméno zkráceno na Évry. Évry bylo vybráno jako \"nové město\" v předměstí Paříže a jméno „Petit-Bourg“ (Malé město) bylo zrušeno, jako příliš zastaralé.\n\nÉvry je blízko letiště Orly, jež bylo v 60. letech hlavním pařížským letištěm, proto se zde usadila řada mezinárodních průmyslových a obchodních firem. Některé později odešly, ale i dnes je tu například centrála francouzského výrobce leteckých a raketových motorů SNECMA, společnosti Arianespace, hotelové skupiny ACCOR nebo řetězce Carrefour. Évry je střediskem technologického a vědeckého výzkumu, například v genové technologii nebo v kosmonautice, je zde \"Université d'Évry-Val d'Essone\" a řada dalších vysokých škol, ústavů a fakult s asi 16000 studenty.\n\nPři budování nového centra (blízko železniční stanice Évry-Courcouronnes) se město snažilo dát mu výraznou urbanistickou tvář, a tak zde vznikl architektonicky promyšlený komplex budov kolem hlavního náměstí \"L'Agora\" s alejí vodotrysků, radnicí, katedrálou a obchodním střediskem Évry 2.\nProtože přes 25 % obyvatel Évry jsou přistěhovalci, jsou tu i další chrámy různých náboženství:\n\n\"Počet obyvatel\"\n\n"}
{"id": "95126", "url": "https://cs.wikipedia.org/wiki?curid=95126", "title": "Deklarativní programování", "text": "Deklarativní programování\n\nDeklarativní programování je založeno na myšlence programování aplikací pomocí definic co se má udělat a ne jak se to má udělat. Opakem tohoto principu je imperativní programování popisující jednotlivé úkony pomocí algoritmů. Zjednodušeně to lze popsat tak, že imperativní programy obsahují algoritmy, kterými se dosáhne chtěný cíl, zatímco deklarativní jazyky specifikují cíl a algoritmizace je ponechána programu (interpretu) daného jazyka.\n\nDeklarativní programování se snaží programátora ušetřit vytváření chyb, které běžně vznikají při tvorbě v imperativních jazycích. V imperativních jazycích je běžné mít proměnné globálního charakteru, do kterých zapisují ostatní funkce a metody. Toto je zdrojem mnoha chyb. Deklarativní jazyky se tento problém snaží řešit. Proměnné jsou v nich používány velmi střídmě, protože hodnoty se nejčastěji předávají ve formě návratové hodnoty určité funkce. Deklarativní jazyky také neobsahují prostředky, jak provést cyklus známý jako do-while nebo for. Vše je řešeno pomocí rekurze.\n\nK deklarativnímu programování lze přistupovat dvojím způsobem. Tím prvním je použití jazyka ze skupin programovacích jazyků, které byly navrženy přímo pro deklarativní programování. Jsou to jazyky patřící mezi funkcionální programovací jazyky, logické programovací jazyky a programovací jazyky s omezujícími podmínkami. V těchto jazycích se zpravidla definuje množina funkčních závislostí nebo pravidel. Po spuštění takového programu jsou vyhodnocovány vstupy těmito podmínkami. V programech nebývá důležité přesné pořadí jednotlivých pravidel, protože kód nebývá zpracováván lineárně tak, jak tomu bývá u imperativních programovacích jazyků.\n\nDruhým přístupem je použití imperativního jazyka s knihovnou pro podporu deklarativního programování. Jde vlastně jen o skrytí imperativních částí programového kódu a vlastní použití takovéto knihovny je v duchu deklarativního programování. Příkladem mohou být unit testy, např. JUnit, NUnit…\n\nDalší skupinu jazyků řazené mezi deklarativní jazyky tvoří domain-specific programing language neboli jazyky pro řešení konkrétního problému. Tyto jazyky bývají typicky turingovsky neúplné. Příkladem může být jazyk SQL pro manipulaci s daty v databázi, regulární výrazy nebo třeba jazyk XSL pro manipulaci s XML daty.\n\nDeklarativní programovací jazyk, jako každý programovací jazyk, musí mít syntax a sémantiku. Z tohoto důvodu do této skupiny nelze zařadit obecné XML bez definovaného doctype (významu dat).\n\n\nProvede dotaz a vybere všechna jména a příjmení uživatelů z tabulky \"users\" a seřadí je vzestupně podle příjmení.\n\n\na jeho zavolání\n\npokud se pak potřebujeme zeptat jaké má Adriana sourozence, zapíšeme:\n\nVýstupem pak bude\n\nnebo jací jsou rodiče Lubomíra:\n\nvýsledkem bude:\n\n"}
{"id": "95136", "url": "https://cs.wikipedia.org/wiki?curid=95136", "title": "Rekurzivní jazyk", "text": "Rekurzivní jazyk\n\nFormální jazyk L je rekurzivní, pokud existuje Turingův stroj (dále TS), který akceptuje právě slova z tohoto jazyka, a jehož výpočet nad libovolným řetězcem skončí po konečném počtu kroků. Pokud takový TS M existuje, říkáme, že TS M rozhoduje jazyk L. Každý rekurzivní jazyk je také rekurzivně spočetný, ale existují rekurzivně spočetné jazyky, které nejsou rekurzivní.\n\nTřída rekurzivních jazyků je uzavřená na sjednocení, průnik, zřetězení, iteraci, komplement (doplněk) a rozdíl. To znamená, že pokud jsou některé jazyky rekurzivní, jsou rekurzivní i jazyky vzniklé z nich za pomocí výše uvedených operací. \n\nMáme-li jazyky L a L, které jsou rekurzivní, existují i TS M a M, které tyto jazyky rozhodují. Sestrojíme-li sjednocení jazyků L a L, vznikne nám nový jazyk L. Tento nový jazyk L bude rozhodován TS M, který bude pro slovo w postupovat takto:\n\n\nVzhledem k tomu, že oba TS M i M rozhodují rekurzivní jazyk, nikdy se nezacyklí a vždy buď přijmou slovo nebo ho odmítnou. A protože jde o sjednocení, stačí, když alespoň jeden z původních TS slovo přijme.\n\nMáme-li jazyky L a L, které jsou rekurzivní, existují i TS M a M, které tyto jazyky rozhodují. Sestrojíme-li průnik jazyků L a L, vznikne nám nový jazyk L. Tento nový jazyk L bude rozhodován TS M, který bude pro slovo w postupovat takto:\n\n\nTuringův stroj ověřuje platnost podobně jako v předchozím kroku, s tím rozdílem, že tentokrát musí slovo akceptovat oba TS, ne pouze jeden.\n\nNechť jazyk L je rekurzivní. Pak jistě existuje TS M, který tento jazyk rozhoduje. Tento TS M pracuje tak, že všechna slova w z L přijme a všechna slova z L' (= doplněk jazyka L) odmítne. Nový TS M', který bude rozhodovat jazyk L' sestrojíme takto:\n\n\nNový TS M' bude jednoduše vracet přesně opačné výsledky, než původní TS M. Tento TS M' rozhoduje jazyk L'.\n\nZřetězením dvou rekurzivních jazyků L a L vznikne nový jazyk L, který obsahuje slova vzniklá zřetězením (spojením) všech slov z L se všemi slovy z L. Příklad: L = {ab, abc}, L = {cd, de}. L = {abcd, abde, abccd, abcde}. Nyní bychom potřebovali nějaký algoritmus, který by zjistil, zda dané slovo patří do L. Vstupní slovo musí být konečné, takže ho můžeme rozdělit na dvě části. Přitom pokud má slovo délku n, můžeme ho na dvě části rozdělit n+1 způsoby (předpokládáme, že jazyk může obsahovat epsilon ε – prázdné slovo). Například slovo web můžeme rozdělit čtyřmi způsoby na: ε+web, w+eb, we+b, web+ε. Pokud se budeme snažit zjistit, zda je slovo w obsaženo v L, stačí nám najít taková slova \"m\", \"n\", pro která platí \"m\"+\"n\"=w a zároveň \"m\" je z L a \"n\" z L. TS Z, který bude rozhodovat, zda w patří do L, pak bude postupovat takto (TS M rozhoduje L a M rozhoduje L):\n\n\nPoznámka na konec: TS M i M rozhodují své jazyky, takže se nikdy nezacyklí.\n\nS rekurzivními jazyky se můžeme často setkat v běžném programování, kde obvykle řešíme problémy, které vyřešit lze. Takže například jazyk obsahující všechna slova, která začínají písmenem „a“. Obecně jakýkoliv regulární jazyk je zároveň rekurzivním jazykem, protože každý konečný automat můžeme simulovat na TS. Rekurzivním jazykem je i množina trojic [a, b, c], pro které platí a*b=c. Ukážeme si, jak by mohl pracovat TS M, který by prováděl pouze násobení přirozených čísel a*b. Předpokládáme, že používáme vícepáskový TS.\n\n\nUkázka výpočtu pro vstup 3*5:\n\n\nTřída rekurzivních jazyků je vlastní podtřídou třídy rekurzivně spočetných jazyků, tj. každý rekurzivní jazyk je také rekurzivně spočetný, ale existují rekurzivně spočetné jazyky, které nejsou rekurzivní. Toto tvrzení nelze zjednodušit na „rekurzivní jazyk je podmnožinou rekurzivně spočetného jazyka“, protože se nejedná o velikost jazyka (tj. „počet“ řetězců, které do něho patří), ale spíše o jemnost stanovení hranic jazyka.\n\nKaždý konečný jazyk (obsahující konečný počet řetězců) je rekurzivním jazykem.\n\nKaždý regulární jazyk (jazyk typu 3) je rekurzivním jazykem.\n\nKaždý bezkontextový jazyk (jazyk typu 2) je rekurzivním jazykem.\n\nKaždý kontextový jazyk (jazyk typu 1) je rekurzivním jazykem.\n\n"}
{"id": "95142", "url": "https://cs.wikipedia.org/wiki?curid=95142", "title": "Růžová (okres Děčín)", "text": "Růžová (okres Děčín)\n\nRůžová (do roku 1947 s německým názvem \"Rosendorf\") je obec v okrese Děčín v Ústeckém kraji, která má obyvatel. Leží v Chráněné krajinné oblasti Labské pískovce v nadmořské výšce 280–350 m n. m. Z hlediska správního členění je její součástí vesnice Kamenická Stráň.\n\nPrvní písemná zmínka o obci pocházejí z roku 1352. Do konce druhé světové války patřila Růžová mezi největší a nejbohatší obce Děčínska, a to hlavně zásluhou zemědělství a turistického ruchu. Nachází se zde kostel sv. Petra a Pavla z roku 1711, který byl po rozsáhlém požáru v roce 1988 opraven a roku 2000 znovu vysvěcen. Od druhé poloviny 19. století fungovala v obci i evangelická farnost s kostelem a školou.\n\nPo několika letech diskusí obec v roce 2014 schválila podobu, jakou by měla mít nová rozhledna na blízkém Pastevním vrchu. Rozhledna Růženka byla zpřístupněna veřejnosti 21. dubna 2018. Stojí v místě, kde bývala restaurace, která vyhořela v roce 1932. Po roce 1945 zde byl objekt vojenské strážní jednotky s radarem.\n\n\n"}
{"id": "95147", "url": "https://cs.wikipedia.org/wiki?curid=95147", "title": "Dolský mlýn", "text": "Dolský mlýn\n\nDolský mlýn leží v Národním parku České Švýcarsko poblíž soutoku řeky Kamenice a Jetřichovické Bělé, asi 1,2 km východně od Kamenické Stráně v okrese Děčín, do jejíhož katastru též přísluší. Zřícenina starobylého mlýna, je chráněná jako kulturní památka. \n\nPrvní písemné zmínky o mlýnu pocházejí z roku 1573. Jednalo se o trojkolový mlýn, přičemž dvě kola poháněla mlecí zařízení a třetí pilu. Od roku 1696 do roku 1910 byl mlýn majetkem rodu Pohlů. Ti jej několikrát přestavovali, v roce 1727 barokně, později pak ještě v letech 1819 a 1845.\n\nVzhledem k tomu, že Kamenice byla využívána k splavování dřeva, nemohli majitelé v tomto období odvádět vodu do náhonu a tudíž nemohli mlít. Toto bylo majitelům kompenzováno právem vyrábět pivo a pálenku. Okolí Dolského mlýnu také ožilo turistickým ruchem poté, co byla roku 1881 zahájena přeprava na lodičkách ve Ferdinandově soutěsce mezi Srbskou Kamenicí a Dolským mlýnem.\n\nMlýn byl po roce 1945 opuštěn a od té doby chátrá. Budova už je jen torzo z obvodových zdí. Po ostatních staveních zbyly už jen základy. Mlýn je možno ve své funkční podobě spatřit v pohádce Pyšná princezna, kde je záběr na celé stavení i s náhonem. Později se už ve velmi zchátralé podobě objevil v řadě dalších filmů jako Peklo s princeznou, Ztracený princ, Čertova nevěsta, Pravý rytíř.\n\nDolský mlýn se objevil ve filmu Peklo s princeznou (r.M.Šmídmajer - 2009).\n\n"}
{"id": "95148", "url": "https://cs.wikipedia.org/wiki?curid=95148", "title": "Hůrka (Prášily)", "text": "Hůrka (Prášily)\n\nHůrka ( je zaniklá sklářská ves na Šumavě, asi 7 km východně od Železné Rudy, dnes základní sídelní jednotka obce Prášily. První část obce byla založena roku 1732 při sklářské huti Hafenbrändlů, původně nazývané Česká huť. Roku 1766 byla nedaleko založena nová sklárna, v místě dnes zvaném Hůrka, přibližně jeden kilometr jihozápadně od Hůreckého vrchu. Místu staré hutě se začalo říkat Stará Hůrka a nové osadě pro sklářské dělníky Nová Hůrka.\n\nRoku 1789 dal Ignác Hafenbrändl ve vesnici postavit kostel zasvěcený svatému Vincenci Ferrerskému. Později (1820) pak byla nedaleko vystavěna hřbitovní kaple svatého Kříže, která sloužila jako hrobka sklářských rodin Abelů a Hafenbrändlů. V Hůrkách kromě skláren a obytných budov stával zámeček, hotel U jezera Laka, hostinec, pošta, dva mlýny a lesovna.\n\nSklářský rod Abelů vládl téměř celou první polovinu 19. století sklářskému průmyslu na Železnorudsku. Výrobky (zrcadla, tabulová skla, křišťál a barevné sklo) z jejich skláren se exportovaly do celého tehdejšího světa. Jiří Kryštof Abele (1876–1833) patřil k těm, za jejichž vedení dosáhla rodina Abelů maximální prosperity. Vlastnil sklárny na Hůrce, Debrníku, ve Starém Brunstu v Novém Brunstu, v Alžbětíně a Ludwigsthalu. Po jeho smrti po něm zůstali tři synové: Kryštof, Ferdinand a Vilém. Po smrti Jiřího Kryštofa Abele byl jmenován generálním zplnomocněncem celé pozůstalosti jakož i poručníkem jeho nezletilých synů jeho bratr Ferdinand Abele (1792–1853). Správu pražského továrního skladu vedl jeho bratr Bedřich Abele (1795–1859). Spory mezi Ferdinandem, který rodinný majetek pečlivě spravoval, a Bedřichem, který naopak obchodu svým lehkovážným stylem života spíše škodil, vedl nakonec k tomu, že Ferdinand předal roku 1836 vedení rodinného majetku svému synovci Kryštofu Abelovi (1812–1878). Velkopanský a rozmařilý život některých členů rodiny vedl v roce 1845 k náhlému krachu a rozpadu celého jejich rodového majetku. Sklářská tradice rodu definitivně skončila ve čtvrté generaci Abelů osobou Kryštofa Mikuláše Abele mladšího. Ten si z výnosu dražby zámečku na Debrníku nechal v Železné Rudě postavit (1877) rok před svým skonem (1878) luxusní vilu. V ní se dnes nachází Muzeum Šumavy a informační centrum. Další potomci rodu Abelů se pak už věnovali jiným povoláním.\n\nPo druhé světové válce bylo německé obyvatelstvo odsunuto. Zanedlouho poté se obec (s výjimkou Nových Hůrek) ocitla v pohraničním pásmu železné opony, resp. vojenském prostoru se střelnicí. Budovy byly zničeny, s jedinou výjimkou hřbitovní kaple, která přečkala do konce komunismu, ovšem značně zpustošená. Kaple se prý hodila jako dělostřelecká pozorovatelna.\n\nV současnosti (2006) se na místě Hůrky rozkládají louky, bývalou obec připomínají chráněné stromořadí 116 javorů a lip (Hůrecká alej) a kaple, která byla na přelomu 21. století zabezpečena a opravena. Na kapli je umístěna tabule informující o historii obce a pamětní deska obětem zabitým v době komunismu na státní hranici – úseku Šumava. V okolí je několik náhrobků z původního hřbitova i nově upravených.\n\nČást luk sukcesním vývojem zarůstá dřevinami a mění se tak přirozeně v les.\n\nHřbitovní kapli svatého Kříže zřídil Jiří Kryštof Abele roku 1820. V kryptě bylo původně pochováno (ve skleněných rakvích) 23 členů rodu Abelů včetně jejich rodinného lékaře Josefa Klostermanna, otce Karla Klostermanna, česķého spisovatele se zaměřením na oblast Šumavy. V roce 1952 skupina podnapilých vojáků z nedaleké posádky násilím vnikla do krypty, vynosili rakve ven, opřeli je o zeď a rozstříleli je. Poté, co si takto „třídně“ vyřídili účty s příslušníky „buržoasie“ (a opět posíleni vodkou) se někteří z vojáků pokoušeli s mrtvými tančit. Nakonec pozůstatky této akce zahladili zakopáním na hůreckém hřbitově. Do několika měsíců poté všichni tito vojáci postupně zemřeli na infekci.\n"}
{"id": "95149", "url": "https://cs.wikipedia.org/wiki?curid=95149", "title": "Rokytnice nad Jizerou", "text": "Rokytnice nad Jizerou\n\nRokytnice nad Jizerou (německy \"Rochlitz an der Iser\") je město a horské letovisko v západních Krkonoších. Nachází se v Libereckém kraji, v okrese Semily, v protáhlém údolí Huťského potoka mezi masivy hor Stráž (782 m), Čertova hora (1022 m) a Lysá hora (1344 m) a podél levého (východní) břehu řeky Jizery. Žije zde  obyvatel.\n\nMěsto v údolí Huťského potoka bylo zřejmě založeno kolem roku 1574 jako sklářská osada. První obyvatelé se zde živili těžbou dřeva, mědi, stříbra a olova. V roce 1625 nechal zdejší ložiska prozkoumat Albrecht z Valdštejna, který zároveň zlepšil životní podmínky zdejších horníků. Po Valdštejnově smrti význam dolů opět upadá. Od té doby se až do 20.století zdejší obyvatelstvo snažilo hornickou činnost obnovit, ale nikdy se jim to již nepodařilo. Od vzniku města se rozvíjí také v oblasti tradiční sklářství. I po třicetileté válce byli občané Rokytnice většinou protestantského vyznání, z čehož plynuly ne zcela úspěšné snahy o rekatolizaci. V 18. století docházelo ve městě ke vzpourám poddanstva. V tomto období byly založeny první textilní podniky. Rozvoji průmyslu napomohla také výstavba železniční trati Martinice v Krkonoších – Rokytnice nad Jizerou, která byla do provozu uvedena v roce 1899. V roce 1903 byla ve střední Rokytnici postavena nová radnice, která prošla v 70. letech rekonstrukcí. Po 2. světové válce a odsunu německy mluvících obyvatel dochází k rozvoji turistického ruchu ve městě i okolí.\n\nCelkem zahrnuje čtyři katastrální území: Dolní Rokytnice, Horní Rokytnice nad Jizerou, Rokytno v Krkonoších a Františkov v Krkonoších. Z evidenčního hlediska se v rámci Dolní Rokytnice navíc rozlišují ještě místní části Hleďsebe, Hranice a Studenov.\n\nKatastrální území Dolní Rokytnice ve městě Rokytnice nad Jizerou zahrnuje kromě vlastní Dolní Rokytnice ještě sídelní celky Hleďsebe, Studenov, Liščí Díra, Hranice, Vilémov, Letní Strana, Zimní Strana, Malá Rokytnice. Na jihozápadě do něj spadá vrch Stráž. Do Dolní Rokytnice patří i kostel svatého Michaela archanděla.\n\nHranice mezi Dolní a Horní Rokytnicí probíhá náměstím před radnicí: většina plochy náměstí patří do Dolní Rokytnice, radnice s obchodním domem však již patří do Horní Rokytnice.\n\nKatastrální území Horní Rokytnice nad Jizerou zahrnuje kromě vlastní Horní Rokytnice ještě sídelní celky Horní Ves, Horní Kout, Zákoutí, Hrušov a Horní Domky. Na hlavní silnici je vymezeno na západě náměstím s radnicí, na východní straně končí nedaleko za Horním náměstím a autobusovým nádražím (hřiště již patří k Rokytnu). Na jihu do něj patří celý Sachrův hřeben, na severozápadě oblast Na skalkách a Kostelní vrch.\n\nKatastrální území Rokytno v Krkonoších zahrnuje kromě vlastního Rokytna i sídelní celky Háj, V Rybníčkách, Světlanka, Dvoračky. Do území dále patří horní část údolí Huťského potoka včetně Huťského vodopádu, severozápadní úbočí Vlčího hřebene a pás území až k hlavnímu hřebeni Krkonoš: Lysá hora, říčky Velká Mumlava a Malá Mumlava včetně malé části Mumlavy po soutoku (od Krakonošovy snídaně až k ústí Vosecké strouhy), Vosecká bouda a vrch Tvarožník; na hřebeni v okolí vrchu Sokolníku Rokytno hraničí s Polskem.\n\nKatastrální území Františkov v Krkonoších zahrnuje osadu Františkov, ležící jižně od Sachrova hřebene, a pás území východně od osady až k vrcholu Vlčího hřebene.\n\nKdy městečko získalo znak, není přesně známo. Je doložen pečetí a spolkovým praporem z druhé poloviny 19. stol. Sestával ze čtvrceného štítu, na němž byly čtyři znamení, totiž dřívější pečetní znamení čtyř vesnic: Rokytna, Františkova, Horní Rokytnice, a Dolní Rokytnice.\n\nŠtít je čtvrcený. V první čtvrti zlaté je při pravém okraji štítu šedá skála, před ní na zelené půdě doleva obrácený, černě oděný horník při práci (Rokytno); v druhém, pravém horním poli modrém stojí na trávníku hnědá doleva obrácená liška (Františkov); v třetím, levém dolním, rovněž modrém poli je na trávníku doleva kráčející bílá ovce s černými kopýtky (Horní Rokytnice) a ve čtvrtém poli zlatém je černohnědý medvěd, vztyčený na zadních nohách, obrácený doleva a držící v předních tlapách patrně stříbrnou radlici (Dolní Rokytnice). Nad štítem je stříbrná zděná koruna.\n\nZa posledních 15 let došlo ve městě k mnoha citelným změnám. Byl vybudován obrovský lyžařský areál s 28 vleky a čtyřsedačkovou lanovkou na Lysou horu. Tato lanová dráha je jediná, která vede do I. zóny KRNAP. V roce 2006 byla otevřena další čtyřsedačková lanovka, v rámci areálu Horní domky. Vede z parkoviště u Rokytky k chatě Lovčenka.\n\nDošlo k velkému zvýšení ubytovací kapacity města. Byla kompletně vybudována nová náměstí (Horní náměstí a Dolní náměstí) s domy a apartmány v alpském stylu a kvalitními službami. Tyto projekty ale velmi zvýšily zadluženost města, kvůli které dokonce městu hrozil i krach. Toto nebezpečí bylo zažehnáno a v současné době patří Rokytnice nad Jizerou mezi naše nejatraktivnější střediska letní i zimní dovolené v Krkonoších. Ve městě je základní škola, 2 mateřské školy, zvláštní škola a zdravotní středisko.\n\nUlice a náměstí ve městě nejsou pojmenovány: název se používá pouze pro nově vybudované Horní náměstí v Horní Rokytnici. Pro orientaci se používají názvy místních částí, případně i dílčích sídelních celků (například Letní Strana a Zimní Strana pro rozlišení stran údolí Huťského potoka v Dolní Rokytnici).\n\n\nÚdolím Jizery na západním okraji Dolní Rokytnice prochází významná východočeská silnice I. třídy č. 14 z Liberce přes Jablonec nad Nisou, Jilemnici, Vrchlabí, Trutnov, Náchod, Rychnov nad Kněžnou, Ústí nad Orlicí do Anenské Studánky (okres Svitavy). V tomto údolí také ve stanici Rokytnice nad Jizerou v Malé Rokytnici končí železniční trať 042, která vede z Martinic v Krkonoších přes Jilemnici a Jablonec nad Jizerou.\n\nOsou města je relativně krátká spojovací komunikace II. třídy č. 294 z Rokytnice přes horský hřeben do Vítkovic.\n\n"}
{"id": "95150", "url": "https://cs.wikipedia.org/wiki?curid=95150", "title": "Vichistický režim na osvobozeném území v Africe 1942 až 1943", "text": "Vichistický režim na osvobozeném území v Africe 1942 až 1943\n\nV letech 1942–1943 se na osvobozených územích ve francouzské severní Africe několik měsíců po vylodění spojenců udržel pod americkým protektorátem vichistický režim pod velením admirála Françoise Darlana, jenž byl následně zatčen Spojenci a donucen ke změnám, později pod velením generála Henri Girauda. \n\nJako hlava státu byl uznáván maršál Philippe Pétain (později François Darlan) a nadále platily rasové zákony. Antifašisté zůstali v koncentračních táborech na jihu Alžírska.\n"}
{"id": "95154", "url": "https://cs.wikipedia.org/wiki?curid=95154", "title": "Bene Tleilax", "text": "Bene Tleilax\n\nBene Tleilax je fiktivní národ z knižní série \"Duna\" od spisovatele Franka Herberta, na niž navázal Frankův syn Brian Herbert ve spolupráci s Kevinem J. Andersonem. \n\nTleilaxané jsou tajnůstkářský lid menšího vzrůstu, jímž většina obyvatel Impéria opovrhuje. Jsou nesmírně zdatní genetičtí inženýři.\n\nNárod Bene Tleilax obýval planetu Tleilax, kde se nacházelo jejich hlavní město Bandalong, je však pravděpodobné, že vlastnili i jiné planety. Byli extrémní izolacionisté, na jejich domovských světech se cizinci mohli pohybovat pouze v přísně vymezeném území u kosmoportu a i zde jim bylo dáváno najevo, že nejsou vítáni. Stejně tak se zbytek obyvatel Impéria Tleilaxanů stranil, nazýval je „špinaví Tleilaxané“ – jednak kvůli jejich technologiím, jednak kvůli jejich vzhledu. Tuto image „špinavých“ si Tleilaxané sami vytvořili, neboť díky svým schopnostem mohli geneticky ovlivňovat svůj vzhled: byli velmi malého, téměř dětského vzrůstu; měli šedou pleť, mastné vlasy, pronikavé sivé oči, malá ústa, tupý nos a ostré zuby. Svoji podobu si vybrali naschvál; aby ostatní znepokojovala a odpuzovala – lidé vždy dali na první dojem. Ačkoli byl Bene Tleilax poměrně bohatý, nikdy nedosáhl statutu velkorodu a nebyl členem landsraadu. Nebýt jejich technologií pravděpodobně by s nimi Impérium neudržovalo žádné kontakty.\n\nTleilaxané byli genetičtí kouzelníci, mistři v klonování, skvěle ovládali mnoho odvětví biotechnologie. Kombinovali také kov a organické materiály. Právě proto, že jejich technologie byly na organickém základě, přečkaly období Služebnického džihádu, kdy byly zničeny stroje s umělou inteligencí. I tak byly jejich experimenty na samé hraně zákonů Impéria – to je mlčky tolerovalo, neboť tyto technologie potřebovalo.\n\nPilířem tleilaxanské výroby byly regenerační nádrže. Jejich základem byly zřejmě torza těl tleilaxanských žen, respektive hlavně jejich pohlavní orgány. Toto „využívání“ žen bylo důvodem, proč nikdo nikdy neviděl tleilaxanskou ženu. V období Rozptylu se některé regenerační nádrže podařilo ukořistit odpadlickým benegesseriťankám, které několik z těchto žen přivedli zpět k životu a ty se pak staly základem Ctěných matre, fanatických bojovnic s vražednou nenávistí vůči Tleilaxanům a Impériu.\n\nGholovský proces umožňoval vytvořit v regenerační nádrži klon člověka z minimálního počtu jeho tělesných buněk. Gholy bylo možno psychicky a fyzicky modifikovat – biologickou, technickou nebo hypnotickou cestou mu dát schopnosti či dovednosti, které originál neměl. Navíc bylo znovuoživeným lidem možno navozením psychicky vypjaté situace navrátit jejich původní předgholovskou paměť. Prvním gholou s obnovenou pamětí a zároveň příkladem modifikovaného gholy byl klon Duncana Idaha, zvaný Hayt (modifikace spočívala v přidání mentatských schopností), užitý při spiknutí na Paula Atreida. Duncan Idaho byl poté mnohokrát oživen pro potřeby Leta II.. Gholovský proces hrál také velkou roli v tleilaxanské společnosti.\n\nSlepři byli zmutovaní kříženci mezi slimákem a prasetem. Bylo to pomalu se sunoucí, odporné zvíře s mnohačetnými ústy a spirálovitými střevy, které se živilo v podstatě jakýmikoli odpadky. Zanechávali po sobě odporně páchnoucí výkaly, avšak jejich maso bylo vyhledávanou pochoutkou a stalo se úspěšným vývozním artiklem Tleilaxanů.\n\nTleilaxané vyráběli šedivé oční protézy a tvrdili, že jsou lepší než oči lidské. Tyto oči dostali oslepení fremeni (mnozí je však nechtěli, protože mysleli, že kdo je nosí, toho zotročují), slepý Paul Atreides je odmítl. Byl jimi také vybaven ghola Hayt.\n\nTvaroví tanečníci byli bližší zvířatům než lidem. Uměli napodobit jakýkoli vzhled i psychiku, čímž věrně imitovali určenou osobu. Na Tleilaxu byli považováni za nižší kastu, neboť neměli vlastní pohlaví (byli to hermafroditi), nemohli se rozmnožovat (byli klonováni) a neměli žádnou osobní identitu. Vzhledem k absenci vědomí vlastního \"já\" neměli ani morální kodex, byl jim pouze vštípen instinkt chránit vlastní život, pokud nedostali rozkaz zemřít pro své Pány. Po smrti Leta II. byla vytvořena nová generace Tvarových tanečníků schopných dokonale imitovat určenou osobu – bohužel někdy až tak věrně, že se zcela sžili se svou rolí a zapomněli na svůj původní úkol. Tvaroví tanečníci byli nejen sluhové, ale i dobrý vývozní artikl, kdy sloužili jako baviči v Impériu.\n\nTleilaxané byli schopní vyrobit Kwisatze Haderacha dříve než vznikl díky genetickému programu Bene Gesseritu, neunesl však svoji jedinečnost a spáchal sebevraždu. Dále Bene Tleilax nabízel obyvatelům Impéria sexuální hračky, sluhy, filosofy, moralisty – kohokoli, kdo byl potřeba. Specialitou byli křiví mentaté, jako byl například Piter de Vries.\n\nTleilaxané (tehdy ještě nazývaní Tlulaxané) se objevují už v období Služebnického džihádu, kdy dodávali náhradní orgány zraněným bojovníkům Ligy vznešených. Genetické inženýrství tehdy ještě neměli příliš ovládnuté, takže náhradní orgány nebyly produktem jejich orgánových farem (jak se věřilo v Lize vznešených), ale byly odebírány zajatcům na svobodných planetách. Když tento podvod vyšel najevo, Liga se od Tlulaxanů odvrátila a nadále byli po celou dobu fungování Impéria v opovržení, takže spolupráce s nimi se uskutečňovala většinou tajně. \n\nV době před narozením Paula Atreida se s Tleilaxany spojil imperátor Shaddam IV., který je pověřil úkolem vytvořit syntetickou náhražku melanže. Za tímto účelem Tleilaxané s pomocí imperiálních sardaukarů obsadili průmyslovou planetu Iks, již Tleilaxané přejmenovali na Xuttuh. Planetu okupovali po třicet let, než byli vytlačeni armádou Atreidů s pomocí iksanského odboje. Projekt na výrobu syntetické melanže selhal, Tleilaxané nedokázali vytvořit dokonalou kopii s požadovanými vlastnostmi. V té době se také některých Tvarových tanečníků ztracených ve vzdáleném vesmíru zmocnil robot Erasmus, který byl fascinován jejich možnostmi a následně několik tisíciletí pracoval na jejich vylepšení, aby mohli požadovaného člověka napodobit naprosto dokonale. \n\nZa vlády Paula Atreida byl vytvořen ghola Duncana Idaha, u nějž se poprvé podařilo probudit vzpomínky na minulý život. Od těch dob tleilaxanská elita neustále tvořila své vlastní klony s původními vzpomínkami, čímž mohla žít v podstatě neomezeně dlouho. Z vlády Paulova syn Leta II. byla většina jejich genetických pokusů zakázána, avšak Leto II. si od nich nechával neustále dodávat nové klony Duncana Idaha. Po Letově smrti během období Rozptylu někteří Tleilaxané opustili svůj rodný svět a expandovali do neznámého vesmíru. Později byli nazýváni Ztracení Tleilaxané a podařilo se jim zdokonalit Tvarové tanečníky, takže byli velmi obtížně rozpoznatelní od svých předloh.\n\nPůvodním Tleilaxanům se konečně podařilo ovládnout techniku výroby syntetické melanže, takže Arrakis ztratila svůj monopol na produkci koření. Na konci \"Kacířů Duny\" však byla planeta Tleilax poničena Ctěnými matre a téměř všichni Páni pobiti, takže byla výroba syntetické melanže ztracena. \nNa rozdíl od většiny Impéria nebylo politické zřízení feudální, systém by se dal popsat jako meritokracie. V Bene Tleilaxu existovaly přesně určené třídy obyvatel. Je však pravděpodobné, že zde byla jistá sociální mobilita. Velkou roli v tleilaxanské společnosti hrála jejich víra. \n\nNěkteré tleilaxanské třídy:\n\nNáboženství hrálo v životě Tleilaxanů klíčovou roli, podřizovali mu téměř vše. V jistém ohledu se dá říci, že Tleilaxané byli jednou velkou fanatickou náboženskou sektou. Svou víru označovali jako Šariját nebo Velkou víru a jednalo se súfi-zensunnitismus. Byl to velice komplikovaný náboženský systém, plný paradoxů a jinotajů. Sledovali jen své vlastní cíle a cíle svého Boha, který se velmi lišil od Boha např. v křesťanském pojetí (kupříkladu za jazyk Boží považovali DNA).\n\nTato víra byla velice rigidní a všechny, kdo ji nesdíleli, tedy zbytek Impéria, označovali hanlivě jako „póvindá“. Naopak své domácí planety označovali jako „Wekht jandoly“, neboli „Posvátný okrsek“. Základní ideou Šarijátu bylo v póvindá vyvolat dojem vlastní slabosti, předvídatelnosti a hlouposti (například zmíněným zjevem). Tento sebeobraz přiživovali po tisíce let, ale postupně sbírali síly k „Bodalu“. Bodal, což tleilaxansky znamená „svrchovaná pomsta“, měl být jediný, dokonale připravený okamžik, během něhož svrhnou svou dlouho budovanou masku a dobyjí celý vesmír. Tleilaxané očekávali příchod Bodalu jako jiná náboženství např. příchod Mesiáše.\n\nDobro a zlo mělo v jejich filosofii podivné významy. Například pokud chystali nějakou intriku nebo útok, jejich oběť musela mít vždy možnost záchrany – pakliže jí dokázala nalézt.\n\n\n"}
{"id": "95162", "url": "https://cs.wikipedia.org/wiki?curid=95162", "title": "Ve stínu padišáha", "text": "Ve stínu padišáha\n\nVe stínu padišáha (\"Im Schatten des Grossherrn\") je cyklus šesti (v první verzi sedmi) dobrodružných románů německého spisovatele Karla Maye. Hlavními hrdiny jsou Kara ben Nemsí a Hadží Halef Omar, příběh se odehrává v Orientu (proto je někdy tento cyklus také označován jako \"Der Orientzyklus\").\n\nCyklus nejprve vycházel v letech 1880 až 1888 na pokračování v katolickém týdeníku Deutscher Hausschatz z Řezna rozdělený do sedmi částí:\n\nKnižním vydáním cyklu zahájil Karel May roku 1892 vydávání svých spisů v nakladatelství Friedrich Ernst Fehsenfeld ve Freiburgu. Pro toto vydání autor původní text kompletně přepracoval a nově rozdělil do šesti dílů. Díly byly opatřeny těmito tituly:\n\nRoku 1895 byl na nátlak nakladatele změněn název prvního dílu na \"Durch die Wüste\" (\"Pouští\")', aby nevyvolával nevhodné asociace, a pod tímto názvem je tento díl vydáván dodnes. Harém v původním názvu znamenal domácnost Ibrahíma Ma‘múra a Kara ben Nemsí zde léčil jeho manželku.\n\nPod stejnými názvy a pořadovými čísly (jedna až šest) vydává jednotlivé díly cyklu i nakladatelství Karl-May-Verlag v rámci \"Sebraných spisů Karla Maye\".\n\nVypravěčem celého cyklu je Kara ben Nemsí, který cestuje ve stínu padišáha, tj. vlastní průvodní list (ferman) podepsaný samotným sultánem neboli padišáhem, nejvyšším vládcem Osmanské říše. Na své cestě po celé severní Africe, Blízkém východě a po Balkáně je doprovázen svým věrným sluhou a přítelem Hadží Halefem Omarem, který vymyslel jeho arabské jméno a marně se ho snaží obrátit na Islám. Oba prožívají celou řadu dobrodružství a pomáhají silou, statečností i chytrostí vždy tomu, kdo je v právu. Především se ale snaží dopadnout zloducha Abú‘n Nassra, který zavraždil Halefova přítele Sádika. Proto je také na jejich pouti doprovází syn zavražděného Umar.\n\nV románu \"Pouští\" (\"Durch die Wüste\") jsme svědky toho, jak Kara ben Nemsí a Hadží Halef Omar putují severní Saharou z Alžíru do Egypta. V poušti v Tunisku objeví mrtvého muže, což je začátek jejich velkého dobrodružství. Při pronásledování vrahů je jejich společník Sádik zastřelen a zločinci uniknou. Když se Kara ben Nemsí a Halef dostanou do Káhiry, podniknou cestu proti proudu Nilu a zpět. Při plavbě po Rudém moři jsou zajati námořním lupičem. Podaří se jim uprchnout, lodí se dostanou do Džiddy, odtud putují do Mekky a přes Arabský poloostrov do Maskatu. Zde se Kara ben Nemsí seznámí s podivínským, ale statečným anglickým cestovatelem sirem Lindsayem, jehož parním člunem se hrdinové dostávají do Basry a odtud cestují přes Bagdád do města Mosul, které leží na řece Tigris v dnešním severním Iráku poblíž trosek Ninive, hlavního města starověké asyrské říše. V románu je také popsáno, jak se Halef seznámil se svou ženou Hanneh a jak Kara ben Nemsí získal darem skvostného koně jménem Ríh.\n\nDruhý díl cyklu, román \"Divokým Kurdistánem\" (\"Durchs wilde Kurdistan\"), se odehrává v okolí měst Mosul a Amádíja a v údolí řeky Velký Záb, tedy na území, kde se střetávají různé rituální zvyky východních náboženství, jejichž vyznavači vedou mezi sebou nelístostné boje. Hrdinové nejprve pobývají mezi lidmi ze sekty Jezídů, kterým pomohou ubránit se proti zločinnému spiknutí, a zabrání kruté krevní mstě mezi islámskými Kurdy a křesťanskými nestoriány. Kara ben Nemsí se seznámí s kurdskou princeznou a vědmou Marah Durimeh, která si jej velmi oblíbí.\n\nRomán \"Z Bagdádu do Cařihradu\" (\"Von Bagdad nach Stambul\") začíná v Kurdistánu na hranicích Persie. Odtud cestují naši přátelé podél řeky Tigridu zpět do Bagdádu, v jehož okolí navštíví také starověký Babylón. Setkají se s tzv. karavanou smrti, tj. s karavanou, která veze mrtvé k pohřbu do svatých islámských míst (duše takto pochovaných se má podle islámských duchovních dostat přímo do ráje). Takováto karavana šíří kolem sebe nejen strašlivý puch rozkládajících se mrtvol, ale může být i zdrojem morové nákazy. Kara ben Nemsí i Hadží Halef Omar skutečně morem onemocní, ale jejich silná tělesná konstrukce je zachrání a oba se vyléčí. Různými oklikami (Halef například navštíví svou ženu a dozvídá se, že se mu narodil syn, kterého pojmenuje Kara ben Halef) pak dorazí do Damašku. Odtud putují přes ruiny starověkého města Baalbeku do Bejrútu a škunerem po Středozemním moři do Cařihradu (starší český název pro Istanbul). Nyní se děj cyklu přesouvá do Evropy na Balkán, nejprve do města Edirne (česky Drinopol).\n\nVe čtvrtém dílu cyklu, v románu \"V balkánských roklinách\" (\"In den Schluchten des Balkan\"), putuje Kara ben Nemsí a jeho přátelé z Edirne přes území dnešního jižního Bulharska. Nejprve jedou údolím řeky Ardy a pak se po různých dobrodružstvích dostanou do Melniku. Odtud pokračují do Ostromci (dnešní severomakedonská Strumica), kde narazí na údajně svatého starce jménem Mübarek, ze kterého se ale vyklube podvodník a spolupracovník banditů vedených tajemným zločincem Žutem (Mübarek v přestrojení za žebráka dává zločincům tipy na loupežná přepadení).\n\nNa počátku pátého dílu cyklu, románu \"Zemí Škipetarů\" (\"Durch das Land der Skipetaren\"), utečou Mübarek a jeho přisluhovači z vězení. Při jejich pronásledování Kara ben Nemsí a jeho přátelé projíždějí především tou částí dnešní Severní Makedonie, která je obývána nebezpečnými Škipetary (starší český název pro Albánce). Na své cestě se setkávají s podplacenými tureckými četníky i soudci a ubrání se mnoha zákeřným úkladům. Mübarek je sice zraněn, ale přesto on i tajemný Žut stále unikají. Hrdinové se při sledování jejich stop dostávají až do vesnice Rumelie, poblíž Skopje.\n\nZávěrečný díl cyklu, román \"Žut\" (\"Der Schut\"), začíná dopadením Mübareka. Kara ben Nemsí a jeho přátelé zamíří po jeho stopách z Rumelie přímo na západ k planině Šar-Dag na hranicích Severní Makedonie, Kosova a Albánie a po překročení řek Treska a Vardar jej nacházejí v jedné vesnici, kde jej jeho spoluviníci opustili umírajícího na pokročilou otravou krve, způsobenou neodborně ošetřeným zraněním. V další vesnici jménem Rugova, ležící u řeky Drin na území dnešní Albánie se naši přátelé setkají s Peršanem Karou Nirvánem a odhalí, že právě on je hledaným zločincem Žutem (jméno je odvozeno od jeho žluté pleti). Tomu se sice podaří uprchnout, ale na útěku se zřítí i s koněm do propasti. Současně je dopaden i Abú‘n Nassr, kterého Umar v souboji oslepí. Tím příběh v podstatě končí. Naši přátelé se ještě vydají do Skadaru a odtud na pobřeží Jaderského moře. Zde se nalodí na parník, odplují do Jaffy (dnes ve dvojměstí s Tel Avivem) a odtud podniknou cestu do Jeruzaléma (to již však není, jak píše v závěru Karel May, obsahem této knihy).\n\nPrvní vydání orientálního cyklu Karla Maye se datuje do let 1898-1900, kdy vyšla hned dvě vydání, jedno v Benediktinském nakladatelství a knihkupectví v Brně v překladu Oskara Flögla, kde však s největší pravděpodobností vyšly pouze první dva díly \"Pouští\" (1898) a \"Divokým Kurdistánem\" (1899), a druhé již šestidílné v pražském nakladatelství Josef R. Vilímek v překladu Stanislava Vraného a s ilustracemi Josefa Ulricha, obě pod názvem \"Po stopě zlého činu\". Josef R. Vilímek]] vydal opět cyklus ještě v letech 1904-1905 a 1908-1909 (toto vydání bylo bez ilustrací).\n\nV letech 1930-1931 vydalo cyklus nakladatelství Toužimský a Moravec již pod názvem \"Ve stínu padišaha\" opět v překladu Stanislava Vraného a s ilustracemi Josefa Ulricha (jen v prvním díle jsou navíc ilustrace Věnceslava Černého). Nakladatel rozdělil cykllus do osmi dílů:\n\nDalší české vydání vyšlo až po čtyřiceti letech, protože komunističtí cenzoři neměli Karla Maye příliš v lásce. Cyklus vydalo v letech 1970-1973 nakladatelství Olympia s ilustracemi Gustava Kruma v šesti dílech (druhé vydání ve stejném překladu a se stejnými ilustracemi je z let 1992-1993):\n\n\"„Raritou“\" je zkrácené sešitové vydání cyklu z roku 1992 v Hanáckém nakladatelství A-MOR z Vyškova,\nkde však z vyšly pouze první dva díly - \"Pouští\" a \"Divokým Kurdistánem\", každý z nich vyšel ve dvou sešitech.\n\nOd roku 2010 vydává cyklus brněnské nakladatelství Návrat. Zatím vyšly jen první dva díly s původním názvem \"Pouští a harémem\" \"I-II\" v překladu Stanislava Vraného.\n\n\n\n"}
{"id": "95165", "url": "https://cs.wikipedia.org/wiki?curid=95165", "title": "Zderaz (okres Chrudim)", "text": "Zderaz (okres Chrudim)\n\nZderaz (3., 6. p. \"Zderazi\") je vesnice a obec v Pardubickém kraji v okrese Chrudim nacházející se na rozhraní Českomoravské vrchoviny a Východočeské tabule. Žije zde  obyvatel. Všechny adresy mají PSČ 539 44 (pošta Proseč u Skutče).\n\nMezi turistické zajímavosti obce patří kaplička z konce 19. století, veřejnosti přístupné pískovcové sklepy (skalní obydlí), malé místní muzeum zaměřené na historii obce (tzv. „Zderazský domeček“) a několik staveb lidové architektury z 19. až první poloviny 20. století. V obci je v provozu obchod se smíšeným zbožím, restaurace, rehabilitační a rekreační středisko s veřejným přírodním koupalištěm před střediskem.\n\nSkalní obydlí je možné si prohlédnout s průvodcem, který bydlí vedle. Původně zde bylo skalních domků více, ty jsou zasypány, dochovalo se jen několik. Poblíž Obecního úřadu je vyřezávaná dřevěná socha \"Zderadáka\".\n\nObec Zderaz je členem Sdružení obcí Toulovcovy Maštale a mikroregionu Litomyšlsko.\n\nOkolí obce ja zajímavé zejména z hlediska přírodovědného. Zderaz leží na okraji přírodní rezervace Toulovcovy maštale, nedaleko od vesnice se nachází přírodní památka Pivnice. Blízká krajina je tvořena zejména borovými, smrkovými a smíšenými lesy s výchozy pískovců, opuk a žul. Široké okolí je protkáno hustou sítí cyklostezek, vhodných zejména pro horská kola. V okolí je město Skuteč (asi 9 km), kde je možné navštívit zajímavé obuvnické a kamenické muzeum (vedle náměstí). Asi 5 km vzdálená obec Nové Hrady s rokokovým zámkem stejného jména přezdívaný \"Malý Schönbrunn\" nebo \"České Versailles\" s mnoha zajímavostmi, kam patří samotný zámek, zámecká zahrada s bludištěm a venkovním divadlem, První cyklistické muzeum a další. Zderaz přímo sousedí s městem Proseč u Skutče, které je známé pobytem bratří Mannů a Muzeem dýmek.\n\n"}
{"id": "95166", "url": "https://cs.wikipedia.org/wiki?curid=95166", "title": "Zderaz", "text": "Zderaz\n\nNázev Zderaz má více sídel: \n"}
{"id": "95167", "url": "https://cs.wikipedia.org/wiki?curid=95167", "title": "First Certificate in English", "text": "First Certificate in English\n\nFirst Certificate in English, zkráceně FCE, je zkouška z angličtiny patřící do skupiny Cambridge ESOL zkoušek. Tyto zkoušky jsou uznávány prakticky na všech univerzitách v evropských zemích, stejně jako většinou zaměstnavatelů vznášejících nárok na jazykové vzdělání.\n\n\nTato část testuje schopnost uchazeče porozumět danému textu. Ve cvičeních jsou otázky na text s výběrem, doplňování vět do textu a přiřazování charakteristik k různým textům\n\nTestuje schopnosti uchazeče vyjádřit se písemně na zadané téma.\n\nVyžaduje po uchazeči, aby prokázal svou schopnost používat anglický jazyk v rozličných úkolech. V této části jsou cvičení na doplnění vhodných slov (z výběru i bez), změnění větné konstrukce s použitím zadaného slova a tvarování zadaných slov, aby pasovala do textu.\n\nZjišťuje se, zda je uchazeč schopen porozumět mluvenému slovu. Při poslechu zaškrtává uchazeč odpovědi na zadané otázky, doplňuje slova, vybírá téma poslechu apod.\n\nTato část testuje, zda je uchazeč schopen vyjadřovat se plynule na běžná hovorová témata, zda dokáže rozvinout rozhovor, vyjádřit myšlenku. Budete ji provádět s dalším kandidátem. Hodnotí se pohotovost, slovní zásoba, výslovnost…\n\n\n"}
{"id": "95170", "url": "https://cs.wikipedia.org/wiki?curid=95170", "title": "Félix Houphouët-Boigny", "text": "Félix Houphouët-Boigny\n\nFélix Houphouët-Boigny (18. října 1905 Yamoussoukro – 7. prosince 1993) byl v letech 1960–1993 první prezident afrického státu Pobřeží slonoviny.\n\nHouphouët-Boigny, syn kmenového náčelníka, pochází z poměrně bohaté plantážnické rodiny (pěstující kávu a kakao) v tehdejší francouzské kolonii. Vystudoval lékařskou akademii v Dakaru, kde 1925 složil zkoušky a až do roku 1940 vykonával lékařskou praxi.\nPo roce 1939 se věnuje plantážnictví. Jako protest proti diskriminaci domorodých majitelů plantáží zakládá 1944 \"Syndicat Agricole Africain\" (SAA, česky \"Africký zemědělský syndikát\") s 20 000 členy a stává se předsedou. V ní sjednotil dělníky i některé majitele plantáží, kteří byli nespokojeni s protežováním francouzských majitelů plantáží (kterých byla asi třetina) koloniálními úřady. Jeho cílem byl boj proti tehdy ještě rozšířené nucené práci na plantážích. Z této organizace vznikla 1945 strana \"Parti Démocratique de la Côte d'Ivoire\" (PDCI, česky: \"Demokratická strana Pobřeží slonoviny\"). Jako poslanec francouzského parlamentu se v Paříži stýkal s Komunistickou stranou Francie, a po přijetí francouzské ústavy, která jen neuspokojivě řešila problematiku zámořských území, založil v Bamaku 1946 vícenárodní stranu \"Rassemblement Démocratique Africain\" (RDA, česky: \"Africké demokratické shromáždění\"), která byla činná ve většině zemí francouzské západní Afriky s cílem její dekolonizace, a stal se jejím předsedou. \n\nV padesátých letech se politicky přeorientoval a stýkal se s politiky jako Robert Schuman a François Mitterrand. Roku 1956 byl jmenován ministrem pro otázky francouzských zámořských území, podílel se na vypracování nové francouzské ústavy, 1959 ho Charles de Gaulle jmenoval ministrem poradcem. Po návratu na Pobřeží slonoviny se zasadil o nezávislost země, která byla vyhlášena 7. srpna 1960. Ve volbách téhož roku byl většinou 98 procent hlasů zvolen prvním prezidentem, během jeho vlády byl však v zemi zaveden model jedné strany (až do roku 1990), opoziční strany byly ilegální. Z prvních pluralistických voleb v říjnu 1990 vyšel Félix Houphouët-Boigny vítězně. Laurent Gbagbo v nich Houphouët-Boignymu podlehl (toho 80% hlasů vyneslo k 7. mandátu). O měsíc později získala Gbagbova FPI pouze 10 mandátů v parlamentních volbách. \n\nZa jeho prezidentství udržovalo Pobřeží slonoviny úzké vztahy s Francií a také Jižní Afrikou. Jeho poměrně jasné protikomunistické zaměření ztěžovalo vztah k SSSR (diplomatické styky byly dlouhou dobu přerušeny), ČLR byla uznána až 1987. \n\nMezi obyvatelstvem Pobřeží slonoviny se pro něj vžila přezdívka „Stařík“ (francouzsky: \"le vieux\"). Sám při jednom projevu v roce 1983 odhadl své jmění na „několik miliard CFA“ uložených „v zahraničí, ve Švýcarsku“ ale i „na Pobřeží slonoviny“.\n\nHouphouët-Boigny, který patřil k předním politikům Afriky a jehož vládu lze v tamějších postkoloniálních poměrech označit jako umírněnou, se podílel na několika ne vždy stoprocentně akceptovaných rozhodnutích:\n\n\n\n"}
{"id": "95181", "url": "https://cs.wikipedia.org/wiki?curid=95181", "title": "Pracovní nářadí", "text": "Pracovní nářadí\n\nJako pracovní nářadí se označují nástroje ovládané ručně, i když mohou být poháněny elektricky (vrtačka, bruska, pila) nebo pneumaticky, stlačeným vzduchem (sbíječka, vrtačka). Jednoduché ruční nářadí je používáno už od dob starověku a jeho tvar, provedení nebo účel se za tu dobu měnil.\n\nPodle jiných pramenů se za nářadí zpravidla považuje typ věcí, které jsou důležité nebo dokonce významně potřebné pro zrod něčeho jiného. Řadí se tak po bok nástrojů sloužících primárně pro opracovávání. Jednoduchou dedukcí se tak dá dojít k závěru, že zatímco nástroj slouží k finální úpravě a drobným zásahům, nářadí stojí už na začátku celého procesu spolu se stroji. Všeobecně se tak dá nářadí považovat za skupinu věcí nadřazenou nástrojům.\n\nPodle většiny odborníků z řad mechaniků i z řad antropologů celého světa bylo nářadí důležitou součástí evoluce člověka od samého počátku až do moderního věku. Úměrně s růstem inteligence lidí rostla i potřeba stále dokonalejšího nářadí a jeho přerod v méně či více technologické stroje.\n\nNářadí tvořilo během věků důležitou součást lidstva, až přerostlo v naprosto nezbytnou věc, bez jejíž existence bychom si svůj současný život mohli jen sotva představit. Vzato pěkně do důsledků, můžeme být všichni svým předkům i současníkům vděčni za jejich inteligenci, nápaditost a vlastní invenci, bez které bychom ze současného výčtu nářadí měli jen pramalou hrstku. Z historického pohledu a hodin dějepisu můžeme ze všeho nejvíce za masivní rozvoj děkovat století páry, období světových válek a rozkvětu elektronických výrobců Japonska, Ameriky a Evropy během druhé poloviny dvacátého století.\n\nZ hlediska základního dělení nářadí existují dvě hlavní skupiny: nářadí se samostatným pohonem a nářadí poháněné lidskou silou (nazývané souborně jako ruční nářadí). Nářadí se samostatným pohonem se dělí na několik podskupin:\n\nVšeobecně má ze všeho nářadí k nástrojům nejblíže právě to poháněné lidskou silou, protože je člověku přizpůsobené natolik, aby bylo pokud možno jednoúčelové a jednoduché – tedy jako nástroje. I zde existují výjimky (např. kombinované kleště neboli „kombinačky“).\n"}
{"id": "95202", "url": "https://cs.wikipedia.org/wiki?curid=95202", "title": "Pet Shop Boys", "text": "Pet Shop Boys\n\nPet Shop Boys je britská hudební skupina. Tvoří ji Neil Francis Tennant (* 10. července 1954) a Christopher Sean Lowe (* 4. října 1959). Neil se věnuje především textům a zpěvu, Chris skládání hudby.\n\nNeil a Chris se potkali 19. srpna 1981 v obchodě s elektronikou v King's Road. Zjistili, že mají společný zájem o taneční hudbu a začali psát spolu. V dubnu 1984 vychází v původní verzi písnička \"West End Girls\" (vyprodukovaná Bobby Orlandem), která se stává malým hitem v Belgii, Francii a v klubech v Los Angeles a v San Franciscu. V červenci 1985 je vydána první verze písničky \"Opportunities\", která v hitparádách neuspěla.\n\nPrůlom přichází poté, co Pet Shop Boys (PSB) znovu nahráli (s producentem Stephenem Haguem) písničku \"West End Girls\". Nová verze vychází v říjnu 1985 a v lednu se dostává na první příčku britské singlové hitparády. Je na prvním místě také v USA a v sedmi dalších zemích. V březnu 1986 je vydáno první album s názvem \"Please\". Od té doby PSB vydali dvanáct dalších řadových alb a padesátpět singlů, z nichž se třicetpět dostalo v britské hitparádě do první dvacítky a čtyři (\"West End Girls, It's a Sin, Always on My Mind a Heart\") byly na příčce první.\n\nPet Shop Boys se také věnovali několika vedlejším projektům a spolupráci s dalšími osobnostmi světové hudby. V roce 2001 uvedli v Londýně muzikál \"Closer To Heaven\", ke kterému napsali písničky a na kterém se autorsky podílel Jonathan Harvey. V roce 2005 vyšla – s oficiálně uvedenými autory Neil Tennant, Chris Lowe, ne pod hlavičkou Pet Shop Boys – jejich kompozice \"Battleship Potemkin\" (Křižník Potěmkin), na které spolupracovali s drážďanskými symfoniky. Tato nahrávka byla od roku 2004 opakovaně použita při venkovních projekcích stejnojmenného ruského němého filmu režiséra Sergeje Ejzenštejna z roku 1925. V roce 2011 napsali hudbu k baletnímu představení \"The Most Incredible Thing\" (Nejpodivnější věc), předlohou byla kniha Hanse Christiana Andersena. Choreografie se ujal Javier de Frutos.\n\nPSB napsali písničky pro Dusty Springfield, Lizu Minnelli, Tinu Turner, Kylie Minogue a další. Na několik let se také zapojili do projektu Electronic, do kterého je zapojen Bernard Summer z New Order a Johnny Marr ze zaniklé skupiny The Smiths. Jsou podepsáni pod remixy pro Davida Bowieho, Madonnu, Lady Gaga, Blur, Bloodhound Gang, Rammstein, Yoko Ono nebo Atomizer.\n\nV květnu 2006 se vrátili na scénu albem \"Fundamental\", ze kterého vyšly singly \"I'm With Stupid\" (květen), \"Minimal\" (červenec) a \"Numb\" (říjen). Od června do září probíhalo turné po evropských festivalech, během kterého PSB 11. srpna zahráli i v České republice (Love Planet, Praha). Během podzimu probíhá turné po Severní Americe.\n\nV říjnu vychází na dvojCD záznam koncertu s orchestrem BBC (název \"Concrete\") a na DVD dokument \"A Life In Pop\". Je také vydána kniha \"Catalogue\" (obrazová prezentace designu PSB 1984–2004) a album Robbieho Willamse nazvané \"Rudebox\", na kterém se PSB podíleli na dvou skladbách.\n\n21. května 2007 vyšlo DVD \"Cubism\". Toto DVD obsahuje záznam koncertu, který se konal v listopadu 2006 v Mexiku, kde Pet Shop Boys vystupovali v rámci svého „Fundamental“ turné.\n\n8. října 2007 vyšla v pořadí již čtvrtá \"remix\" deska \"Disco 4\".Tentokrát se ovšem nejedná (kromě dvou písní) o jejich tvorbu, ale o remixy dalších interpretů.\n\n23. března 2009 vychází nové řadové album s názvem \"Yes\". Deska obsahuje jedenáct skladeb a PSB na ní spolupracovali s produkčním týmem Xenomania (jenž spolupracoval také s Kylie Minogue, Sugababes, Cher, Sophií Ellis-Bextor aj.). Album je k dispozici také v 2CD edici s bonusovou skladbou. První singl s názvem \"Love Etc.\" vyšel o týden dříve.\n\n3. prosince 2009 Pet Shop Boys odehráli v rámci turné Pandemonium koncert v Praze.\n\n"}
{"id": "95203", "url": "https://cs.wikipedia.org/wiki?curid=95203", "title": "Convair", "text": "Convair\n\nConsolidated Vultee Aircraft Corporation, všeobecně známá jako Convair, byla výsledkem sloučení firem Consolidated Aircraft a Vultee Aircraft v roce 1943. V březnu 1953 byl Convair získán firmou General Dynamics, čímž vznikla Convair Division. Letadla se zde vyráběla až do roku 1965, poté firma přešla ke kosmickému programu a programu na stavbu draků pro letouny. V roce 1994 byla firma prodána společnosti McDonnell Douglas, zařízení přešlo k firmě Lockheed a roku 1996 společnost General Dynamics ukončila Convair Division.\n\n"}
{"id": "95204", "url": "https://cs.wikipedia.org/wiki?curid=95204", "title": "Čírka", "text": "Čírka\n\nČírka je český název některých kachen z rodu \"Anas\". Ač se v češtině používá jako název rodový, značí ve většině případů podrody. V případě čírky úzkozobé je to právoplatné rodové jméno v případě, že čírka úzkozobá není považována za druh rodu \"Anas\" nýbrž za monotypický druh rodu \"Marmaronetta\".\nKachny pojmenované česky jako čírky najdeme roztroušené po celém rodu \"Anas\" v různých podrodech. Podrody obsahující pouze čírky jsou \"Nettion\", který je ale pravděpodobně parafyletický, a dvojice \"Querquedula\", \"Punanetta\" příbuzná lžičákům (podrod \"Spatula\"). Přímo mezi lžičáky patří čírka chilská a čírka modrokřídlá, čírka popelavá má nejblíže k ostralkám (podrod \"Dafila\"). Nejbližším příbuzným čírky srpoperé, jediného druhu z podrodu \"Eunetta\", je zase kopřivka obecná.\n\n"}
{"id": "95207", "url": "https://cs.wikipedia.org/wiki?curid=95207", "title": "Bizon", "text": "Bizon\n\nBizon čili zubr (\"Bison\") je jedním ze čtyř rodů podčeledi tuři. Je zastoupen dvěma druhy:\n\n"}
{"id": "95208", "url": "https://cs.wikipedia.org/wiki?curid=95208", "title": "Bison", "text": "Bison\n\nSlovo bison nemá jednoznačný význam:\n"}
{"id": "95220", "url": "https://cs.wikipedia.org/wiki?curid=95220", "title": "Falco 3", "text": "Falco 3\n\nFalco 3 je třetím albem rakouského zpěváka Falca. Jedná se o jeho nejznámější a nejúspěšnější album. Právě kvůli prakticky celosvětovému úspěchu (mimo jiné 3. místo v USA) a popularitě skladeb na něm bylo album vydáno v různých zemích s různě remixovanými skladbami, třeba i v několika různých vydáních.\n\nJe tedy možné najít vydání, která se odlišují délkou jednotlivých skladeb od níže uvedeného řazení skladeb na „klasickém“ německém vydání. Na většině skladeb se Falco autorsky podílel spolu s nizozemským producentským duem Ferdi Bolland a Rob Bolland. Jen na \"Munich Girls\" se podílel Ric Ocasek, autory hudby u \"Nothin' Sweeter Than Arabia\" jsou Curt Cress a Mats Björklund a \"It's All Over Now, Baby Blue\" je slavná Dylanova skladba.\n\n"}
{"id": "95221", "url": "https://cs.wikipedia.org/wiki?curid=95221", "title": "Bizon americký", "text": "Bizon americký\n\nBizon čili zubr americký či zubr severoamerický je mohutné zvíře z čeledi turovitých. Obrovská stáda bizonů čítajících statísíce, či možná i milióny se kdysi proháněla po celé severní Americe od Aljašky po Mexický záliv. V 19. století téměř vyhynul, z původních 60 mil. jich v roce 1900 bylo jen 300. Lidé poté vyvinuli značné usilí k záchraně těchto zvířat a v polovině 20. století jich bylo již dvacet tisíc a dnes (2017) je jejich počet odhadován na 31 000 a IUCN jsou definováni jako téměř ohrožení. Existují dva poddruhy: bizon prérijní (\"Bison bison bison\") a bizon lesní (\"Bison bison athabascae\").\n\nPředchůdci dnešních bizonů se do Ameriky dostali z Asie přechodem přes pevninský most v místě nynějšího Beringova průlivu. Bizon americký se vyvinul z bizona širokočelého (\"Bison latifrons\"), který byl mnohem mohutnější a který vyhynul před 6 000 lety.\n\nVýška v kohoutku:\nDélka:\nHmotnost:\n\nTělo je pokryto krátkou hnědou srstí, jej přední části trupu přechází v delší chlupy, které mají na hlavě tmavou barvu. Poslední krční a první hrudní obratle mají velmi dlouhé trnové výběžky, jež tak společně s mohutným svalstvem vytvářejí charakteristický hrb. Vzdálenost mezi rohy je téměř 50 cm. Bizoni mají 32 zubů – 24 stoliček a 8 řezáků. 50 cm dlouhá oháňka slouží k odhánění hmyzu.\n\nBizon lesní je oproti prérijnímu celkově větší. Širší paznehty zabraňují boření v měkké lesní půdě. Srst je tmavší, hustší a delší. Rohy dosahují až dvojnásobné délky.\n\nZrak je slabý, bizoni rozeznávají pouze pohyb. Naproti tomu mají výborný čich – dokážou větřit až na vzdálenost dvou kilometrů, ucítí trávu pod třiceticentimetrovou pokrývkou sněhu. Ačkoli vypadají těžkopádně, v cvalu dosahují rychlosti 50 km/hod. Tímto tempem jsou schopni běžet půl hodiny i déle. Dožívají se 15 až 20 let.\n\nPrérijní bizon se původně vyskytoval na Velkých pláních od kanadské Alberty až po Mexiko, ale žil i daleko na východ od řeky Mississippi. Do poloviny 19. století však všichni bizoni vyskytující se východně od Mississippi vyhynuli. Méně početní lesní bizoni obývali lesnaté horské oblasti na západě Severní Ameriky.\n\nBizoni jsou přežvýkavci. Spásají traviny, zejména tzv. bizoní trávu (\"Buchloë dactyloides\"). Lesní bizoni se navíc živí výhonky dřevin, žaludy a bobulemi.\n\nŘíje probíhá od května do září, kdy spolu bizoní býci urputně zápasí. Po březosti, která se pochybuje v rozmezí 270 až 300 dnů, rodí samice jedno mládě, které kojí asi rok. Telata zůstávají u matky až do dosažení dospělosti, tj. do stáří tří až pěti let.\n\nPrérijní bizoni se sdružovali do obrovských stád, jež mohlo tvořit i několik desítek tisíc jedinců (jeden údaj dokonce hovoří o stádě, které čítalo dvanáct milionů zvířat) a jež pokrývala území až o rozloze 80 čtverečních kilometrů. Na podzim se bizoní stáda přesouvala na jih a východ a na jaře se vracela zpátky do severních a západních oblastí. V zimě se bizoni rozptýlili do menších skupinek, hlavou odhrnovali sníh a spásali trávu.\n\nVelmi dobře plavou a běhají (vzhledem k jejich velikosti).\n\nBizoni mají jen málo přirozených nepřátel – kromě člověka to byli medvěd grizzly, vlk a výjimečně také puma, která se však odváží pouze na telata. V době před příchodem bělochů jejich počet dosahoval odhadem 30–70 milionů. Pro kočovné indiánské kmeny, které obývaly Velké pláně, se stali nepostradatelnými zvířaty. Indiáni bizony lovili různými způsoby, ale vždy jen tolik kusů, kolik nezbytně potřebovali. Původně se k bizonům plížili maskovaní vlčí nebo bizoní kožešinou a stříleli je z luku, někdy je také zaháněli dolů ze srázu, aby se pádem zabili nebo vážně zranili. Zraněné bizony dobíjeli oštěpy. Od 16. stol., kdy indiáni začali chovat koně, převládl jezdecký způsob lovu. Lovec na koni vjel přímo do stáda, vybral vhodnou kořist a zastřelil ji šípy. Kořistí se stávali hlavně mladí býci, březí a vodící krávy indiáni šetřili. Za lovci následovaly ženy, které stahovaly kůže, bouraly maso a odvážely ho do tábora. Indiáni dokázali z bizona zužitkovat skoro všechno – od rohů až po paznehty. Následuje stručný výčet:\nZ mletého bizoního masa, ledvinového tuku, morku, bobulí a bylin vyráběli indiáni sušením trvanlivou, mimořádně výživnou potravinu zvanou pemikan. Bizon rovněž hraje významnou roli v mnoha indiánských mýtech a obřadech. Zvlášť posvátní jsou albíni, k jejichž lovu se v minulosti vázala spousta rituálů a tabu. Např. Lakotové věří v Bílou bizonici, která se proměnila v ženu a naučila indiány uctíval Velkého ducha a kouřit kalumet. Slovo pro bizona bylo častou součástí jmen indiánských mužů. V knihách a filmech o indiánech, např. od Karla Maye, bývá bizon pod vlivem angličtiny často označován jako buvol, což je však chybné. Indiánské kmeny měly ve svých jazycích pro bizona různá jména, v mnoha jazycích existuje odlišné pojmenování pro býka, krávu a tele. Toto rozlišení bylo pro indiány důležité, při lovu dávali přednost býkům, zatímco telata a krávy, především březí a vodící, byla snaha chránit. Chlapci někdy lovili odrostlá telata, aby se zdokonalovali v loveckém umění.\n\nIndiánské názvy bizona v nejvýznamnějších jazycích Severní Ameriky jsou:\n\nBílí lovci nejprve zabíjeli bizony pro maso, jazyky a kůže, později jen pro jazyky a kůže. Indiáni plání se odmítali vzdát svých území ve prospěch bílých přistěhovalců, což vedlo k mnoha konfliktům. Američtí kongresmani si uvědomovali, že život kočovníků je plně závislý na bizonech, a tak roku 1871 schválili zákon, jenž povoloval úplnou likvidaci bizonů.\n\nNastala opravdová jatka. Ročně bylo zastřeleno kolem 250 000 bizonů, někdy však lovci zabili stejné množství zvířat za jediný měsíc. Využití většinou našly jen kosti (hnojivo) a rohy (knoflíky a spony). Vojáci z pevností také stříleli do stád bizonů z děl. Železniční společnosti organizovaly pro své pasažéry lov bizonů pro zábavu přímo z vlaku. V roce 1889 tak zbylo pouhých 542 bizonů, především v chráněných územích a v zoologických zahradách.\n\nZáchrana přišla doslova za pět minut dvanáct. Roku 1905 byla založena Společnost na záchranu bizona, která se přičinila o zřízení bizoních rezervací v Oklahomě, Nebrasce, Jižní Dakotě, Montaně a Manitobě. Malé stádo bylo chováno i v Yellowstonském národním parku. Díky činnosti těchto lidí se početní stavy bizonů začaly postupně zvyšovat až na dnešních (2017) 31 000 kusů. Dalších asi 9 500 je drženo na oplocených pastvinách v zajetí a není možno je považovat za divoká zvířata. Jde nicméně o jakousi „záložní“ populaci pro případ náhlého ohrožení divoké.\n\nDnes se s bizony můžeme setkat v chráněných oblastech, indiánských rezervacích a na soukromých rančích.\n\nJedna z největších populací žije v Yellowstonském národním parku. Zdejší stádo dělá starosti okolním farmářům, protože se stává, že bizoni, kteří jsou přenašeči obávané brucelózy, překračují hranice parku. Ročně tak bylo zastřeleno několik set jedinců, v roce 1997 dokonce tisíc. Ochránci přírody se tomu snaží zabránit, a tak neustále hlídají hranice parku a zatoulaná zvířata zahánějí zpátky.\n\nV Evropě je bizon americký chován přibližně ve 120 zoologických zahradách. V současnosti v Česku bizony chovají a rozmnožují Zoo Praha a Zoo Brno.\n\nBizoni jsou spojeni se Zoo Praha takřka již od začátku existence. První bizoni přišli v roce 1932, tedy rok po otevření zoo. Jednalo se o samce Martina, samici Anču a starou samici Mařenu, která uhynula o deset let později. Již tehdy se podařilo odchovávat mláďata. V roce 1938 se narodil samec Bulli. Ve 40. letech 20. století však došlo k přerušení chovu a obnoven byl v roce 1951. Od té doby jsou již bizoni v Zoo Praha nepřetržitě až do současnosti.\n\nKe konci roku 2017 byl chován jeden samec a sedm samic. V průběhu téhož roku byly odchovány dvě samice. Jedna z nich se narodila samici Křivonožce jako již šesté v pořadí. Otcem je Tjeko ze zoo v nizozemském Arnhemu. Zatím poslední mládě se narodilo v květnu 2019.\n\nBizoni jsou chováni v horní části zoo v rámci expozičního celku Pláně.\n\n"}
{"id": "95225", "url": "https://cs.wikipedia.org/wiki?curid=95225", "title": "Robert Schuman", "text": "Robert Schuman\n\nRobert Schuman (29. června 1886 Clausen, Lucembursko – 4. září 1963 Chazelles u Mét) byl francouzský politik lucembursko-lotrinského původu. V letech 1947–48 byl ministerským předsedou, 1958–60 prezident Evropského parlamentu; jako ministr zahraničí (1948–52) se význačně podílel na vytvoření Montánní unie (též \"Schumanův plán\"), spolu s Jeanem Monnetem je považován za zakladatele Evropské unie.\n\nSchumanovo jméno je jako jméno málokterého jiného politika spojeno s Evropou, s jejím poválečným uspořádáním a s vytvořením dnešní Evropské unie. Svou dráhu evropského politika začíná Schuman 1948, kdy se stal ministrem zahraničí v celkem osmi vládách (až do roku 1952). Již v této době začíná koncipovat příští vzhled Evropy, později se jeho snahám říká Schumanův plán.\n\nZ 9. května 1950 pochází jeho historické Vyhlášení o novém uspořádání Evropy (tzv. Schumanova deklarace), počínající vznikem Montánní unie, která vyústí do vzniku \"Evropské federace\". Montánní unie samotná byla v Paříži 18. dubna 1951 založena, Schumanovy plány na evropské společenství však ve Francii nenalezly podpory, a tak se Schuman v roce 1952 vzdal svého úřadu.\n\n1953 vstoupila v platnost evropská Úmluva o ochraně lidských práv a základních svobod (též Strassburská konvence), na které se Schuman významně podílel. Schuman pak podnikl mnoho cest po Evropě a zasazoval se o uskutečnění své myšlenky sjednocené Evropy. Zadostiučinění se dočkal roku 1957 přijetím Římských smluv; o rok později byl zvolen prvním prezidentem Evropského parlamentu, v témže roce mu byla udělena Karlova cena města Cáchy.\n\nRobert Schuman byl též velkým zastáncem porozumění mezi Německem a Francií, na kterém stojí celý evropský integrační projekt.\n\n"}
{"id": "95226", "url": "https://cs.wikipedia.org/wiki?curid=95226", "title": "Mustangové (film)", "text": "Mustangové (film)\n\nMustangové ( ) je americké neowesternové filmové drama z roku 1961, natočené podle scénáře Arthura Millera režisérem Johnem Hustonem. V hlavních rolích se objevili Clark Gable, Marilyn Monroe, Montgomery Clift, Eli Wallach a Thelma Ritter. Posléze se ukázalo, že snímek byl posledním, kde si zahrály dva americké sexsymboly Clark Gable a Marilyn Monroe. Film byl dokončen 4. listopadu 1960 a poprvé uveden v únoru 1961.\n\nFilm vypráví příběh lásky rozvedené citlivé krásky Roslyn Taber (Marilyn Monroe) a Gaye Langlanda (Clark Gable), stárnoucího kovboje s mírnou hráčskou vášní, jenž si vydělává nelegálním odchytem divokých mustangů, které pak prodává řezníkovi ke zpracování na psí konzervy.\n\nV originálu se snímek jmenuje \"The Misfits\" (ztracené existence). Ztracenci jsou jak mustangové, kteří jsou nemilosrdně odchytáváni, tak hlavní postavy příběhu, jež jsou zmítány osudem a nedokážou dosáhnout spokojené existence.\n\nRoslyn Tabor (Marilyn Monroe) přišla do Rena, aby se nechala rozvést. Její největší, starostlivou přítelkyní se stane Isabelle (Thelma Ritter), která je sama již dlouho rozvedená. Po svém rozvodu se Roslyn seznámí s automechanikem Guidem (Eli Wallach) a kovbojem Gayem Langlandem (Clark Gable). Roslyn a Isabelle odjedou s Guidem a Gayem do Gidova prázdného domu. Roslyn zde zůstane nějakou dobu sama s Gayem a stráví s ním pár šťastných dní. Poté se znovu objeví Guido, aby přemluvil Gaye k lovu mustangů.\n\nGay nakonec souhlasí. Roslyn je tím nadšená, protože očekává báječné dobrodružství. Při shánění dalšího do party se vydají do městečka Halt, kde se právě koná rodeo. Zde se Guido a Gay setkají s kamarádem Percem Howlandem (Montgomery Clift), který se účastní rodea. Roslyn je rodeem zděšena, a to především tím, když vidí, jak byl Perce dvakrát shozen a s koně a býka a zraněn. Perce se do citlivé Roslyn, která s ním soucítí, brzy zamiluje.\n\nDalšího dne se všichni vydají na lov mustangů. Roslyn proti brutálnímu nakládání s krásnými koňmi protestuje, zvlášť když se dozví, že mustangové mají skončit jako psí konzervy. Nakonec se nervově zhroutí.\n\nGay odmítá splnit přání Roslyn a nechat koně běžet. Perce se však nad mustangy i Roslyn smiluje a v nestřežený okamžik mustangy odváže a vypustí na svobodu. Gay si to nechce nechat líbit a pokusí se přemoci alespoň silného hřebce, vůdce stáda. Pomocí vlastních svalů ho zkrotí a teprve potom mu dá svobodu. To je pro Roslyn gesto smíření. Gay s ní odjíždí šťastně a smířen domů.\n\nVšech pět hlavních hrdinů příběhu je izolováno od zbytku světa, což je také po jistou dobu spojuje. To nemůže trvat příliš dlouho, a proto se také od skupinky brzy odděluje \"Isabelle\". Náhodou totiž potkala svého bývalého muže, kterého stále miluje, a jeho nynější ženu, kteří žijí ve funkčním vztahu. Isabelle, jež byla již vícekrát vdaná, pozná, že se jí v městečku může dostat opravdového přátelství a spokojenosti.\n\n\"Roslyn\" touží po respektu a opravdovém smyslu života. Pracovala jako tanečnice, muži ji ale nebrali jako skutečného člověka. Chce být respektována a ceněna jako osobnost. Když jsou mustangové brutálním způsobem kroceni, vykřičí jejich „mučitelům“ své mínění do obličeje. Nesnese, aby bylo komukoliv ubližováno. Je osobností, která se nenechá omezovat ostatními.\n\nPřitahují ji muži samotáři, kteří se nenechávají ovlivňovat společností, kteří mají vlastní představu o světě i životě.\n\n\"Guido\", jenž býval za druhé světové války pilotem, opouští svoji práci automechanika ihned, jakmile se naskytne příležitost k lovu mustangů. Zdá se, že je milým a chápajícím člověkem, to ale platí pouze do té doby, kdy je vyhovováno jeho záměrům. Ve skutečnosti opovrhuje ženami a činí svoji zemřelou ženu odpovědnou za to, že jejich manželství bylo nešťastné. Nepřipouští se žádnou možnost sebekritické reflexe.\n\n\"Perce\" se potuluje světem jako rodeový závodník. To vše kvůli tomu, že se jeho matka znovu vdala a její nový manžel tak zaujal Percovo místo na ranči. Vyhledává dobrodružné rodeo, které mu pomůže zapomenout na jeho starosti. Také on odmítá Guidův a Gayův plán pochytání mustangů, přesto jim ale pomáhá a až později se pokusí zvířata osvobodí a utéci s Roselyn. Není ještě charakterově hotovou postavou.\n\nKovboj \"Gay\" si pamatuje ještě časy, když byli koně odchytáváni na chov. Souboj s divokými koňmi pro něj představuje takřka sportovní vyžití. Své děti (jeho dcera je stará jako Roselyn) vídá jen jednou do roka a ony s ním už dávno příliš nepočítají. Když je na chvíli opustí, aby jim přestavil Roselyn, odjedou a nedají mu ani vědět. Tehdy se jeho pěstěná sebedůvěra poprvé zhroutí. Říká, že celá země je jeho vlastí, je mu však k ničemu bez ženy, s níž by ji sdílel. S energií se pouští do vztahu s Roselyn. Přesto se ho Roselyn nepodaří odvrátit od jeho plánů na chytání mustangů. Nakonec však Gay pozná, že život, který dosud vedl, je pryč, a jeho budoucnost spočívá v lásce k Roselyn, která má proto jistou šanci.\n\nNatáčení Mustangů nebylo vůbec jednoduché. Provázelo je mnoho problémů, z nichž ne nejmenším byla vedra nevadské pouště. Dalším problémem byl paradoxně režisér John Huston, který noci trávil hraním a popíjením a občas usnul během natáčení. K jeho honoráři přibývaly ještě hráčské prohry, o které se musela postarat produkční společnost.\n\nMarilyn Monroe během natáčení upadala stále hlouběji do světa závislosti na alkoholu a lécích. V srpnu 1960 zastavil Huston práci a poslal Marilyn na léčení.\n\nGable trval na tom, aby sám účinkoval ve svých kaskadérských scénách, včetně toho, že byl 120 metrů vláčen rychlostí 50 kilometrů za hodinu. Tři dny po konci natáčení utrpěl těžký kuřák Gable masivní infarkt a jedenáct dní nato zemřel. Za méně než dva roky zemřela i Marilyn Monroe na předávkování drogami. Mustangové byli jejím posledním dokončeným filmem, stejně jako tomu bylo u Gabla, Marilyna dětského idolu. Thelma Ritter zemřela osm let po natáčení a Montgomery Clift, jenž byl těžce zraněn při automobilové nehodě roku 1956 a podstoupil náročnou operaci obličeje, zemřel čtyři roky po dokončení Mustangů, Naproti tomu Eli Wallach pokračuje ve své bohaté kariéře i ve 21. století.\n\nNavzdory mnohým potížím podali Monroe, Clift Gable výkony, které jsou moderními filmovými kritiky označovány za vynikající. Gable a Monroe zde patrně ztvárnili své nejtěžší životní role. Především Monroe se konečně zbavila stereotypního označení hloupé blondýnky.\n\nSnímek nebyl příliš komerčně úspěšný (což bylo vzhledem ke čtyřmilionovým nákladům víc než nemilé) a setkal se smíšeným přijetím kritiky. Od té doby však jednoznačně zkultovněl.\n\n"}
{"id": "95227", "url": "https://cs.wikipedia.org/wiki?curid=95227", "title": "Biotův–Savartův zákon", "text": "Biotův–Savartův zákon\n\nBiotův-Savartův zákon (také někdy nazývaný Biotův-Savartův-Laplaceův zákon) popisuje magnetickou indukci, která vzniká díky pohybujícímu se náboji.\n\nPojmenován byl podle dvou francouzských matematiků - Jean-Baptiste Biotovi a Félixi Savartovi. Společně s Ampérovým zákonem o síle působící na náboj v magnetickém poli je základním zákonem magnetostatiky.\n\nZkráceně se dá říci, že udává vztah mezi magnetickou indukcí formula_1, proudem formula_2 a geometrickým uspořádáním vodiče v prostoru.\n\nBodový náboj \"Q\", který se v místě formula_3 pohybuje rychlostí formula_4, přispívá do místa s polohovým vektorem formula_5 magnetickou indukcí formula_6, což lze vyjádřit vztahem\nkde μ je permeabilita. Pro hustotu elektrického proudu formula_8 dostáváme objemový integrál:\n\nTento vztah je analogický ke vztahu, který elektrostatické pole popisuje jako funkci hustoty náboje.\n\nPro magnetickou indukci lineárního vodiče \"C\", kterým protéká proud \"I\", získáváme lineární integrál přes část křivky, \"C\", představující vodič:\nkde formula_11 je nekonečně malý úsek vodiče ve směru proudu, což můžeme také v \"diferenciálním\" tvaru jednoduše psát:\nkde formula_13.\n\n"}
{"id": "95230", "url": "https://cs.wikipedia.org/wiki?curid=95230", "title": "František Udržal", "text": "František Udržal\n\nFrantišek Udržal (3. ledna 1866 Dolní Roveň – 25. dubna 1938 Praha) byl český politik, meziválečný československý ministerský předseda a ministr národní obrany.\n\nNarodil se v české statkářské rodině. Jeho otec František Udržal starší byl dolnoroveňským starostou a okresním zastupitelem v holickém okrese. V letech 1883–1886 studoval na hospodářské akademii v Táboře a posléze strávil ještě dva semestry studia na zemědělské univerzitě v Halle. Po vojenské službě v rakousko-uherské armádě se stal záložním důstojníkem.\n\nRoku 1894 převzal rodinné hospodářství v Dolní Rovni na Pardubicku. Od počátku 90. let 19. století se též začal politicky angažovat na Pardubicku. Nejprve se podílel na činnosti mladočeské strany, později České strany agrární, v níž již v roce 1906 patřil mezi hlavní politiky.\n\nVe volbách roku 1897 byl (za mladočechy) zvolen poslancem Říšské rady (celostátní zákonodárný sbor) za všeobecnou kurii v Čechách, obvod Chrudim, Pardubice atd. Opětovně byl za stejný obvod zvolen ve volbách roku 1901. V roce 1903 se ovšem rozešel s mladočechy a nadále působil v Říšské radě coby nezávislý zákonodárce. Mandát ve vídeňském parlamentu obhájil ve volbách roku 1907 konaných již podle rovného volebního práva, po zrušení kurií (nyní již za Českou agrární stranu, volební obvod Čechy 059). V parlamentu usedl do frakce Klub českých agrárníků. Mandát obhájil ve volbách roku 1911 za stejný obvod. Během XXII. zasedání v letech 1917–1918 byl místopředsedou Poslanecké sněmovny Říšské rady. V parlamentu setrval do zániku monarchie v roce 1918.\n\nByl rovněž poslancem Českého zemského sněmu, podle jednoho zdroje od roku 1898, v dobových zápisech ze schůzi sněmu ale je uváděno, že nastoupil v doplňovacích volbách roku 1899. Zastupoval kurii venkovských obcí, obvod Rakovník, Křivoklát, Nové Strašecí, Louny. Mandát zde za mladočechy obhájil v řádných zemských volbách roku 1901. Rezignoval roku 1903.\n\nZatímco Antonín Švehla jako předseda strany se orientoval na politickou práci v Čechách, Udržal byl hlavním parlamentním řečníkem. Za světové války pobýval coby parlamentní politik většinou ve Vídni, udržoval kontakty s domácím odbojem a poskytoval mu informace. V závěru existence monarchie se roku 1918 stal člen Národního výboru československého.\n\nJeho politická kariéra vyvrcholila po vzniku samostatného Československa. V samotný den vyhlášení nezávislého státu ovšem ještě pobýval ve Vídni, do Prahy nicméně dorazil ještě toho dne. Jako předseda prozatímního branného výboru Národního výboru se podílel na převzetí moci v Praze, když neutralizoval pražské velitelství rakousko-uherské armády vedené podmaršálkem Kestrankem. Zneškodnil také plány vojenského velitele v Litoměřicích podniknout pacifikační vojenskou akci proti Praze. Převrat tak proběhl bez násilí.\n\nV letech 1918-1920 zasedal v Revolučním národním shromáždění. Pak byl dlouhodobě poslancem Národního shromáždění ČSR, kam byl opakovaně zvolen v parlamentních volbách v roce 1920, parlamentních volbách v roce 1925 a parlamentních volbách v roce 1929 a kde zasedal až do roku 1935. Pak ještě po parlamentních volbách v roce 1935 usedl na křeslo senátora Národního shromáždění, kde setrval do prosince 1937, kdy rezignoval a nahradil ho Josef Stržil. Dlouhodobě byl předsedou poslaneckého a senátorského klubu agrární strany.\n\nNejvýznamnější ale byly jeho vládní funkce. Od 26. září 1921 do 9. prosince 1925 byl československým ministrem národní obrany ve vládě Edvarda Beneše a první vládě Antonína Švehly. Na tento ministerský post se vrátil znovu v období od 12. října 1926 do 16. září 1929 ve třetí vládě Antonína Švehly.\n\nMezitím již od 1. února 1929 – do 29. října 1932 byl československým ministerským předsedou dvou po sobě jdoucích kabinetů (první vláda Františka Udržala, druhá vláda Františka Udržala). V rámci agrární strany patřil mezi výrazné představitele takzvaného prohradního křídla. Právě to přispělo k jeho nucenému odchodu z funkce předsedy vlády, protože ve vlastní straně nebyla jeho orientace přijímána. V zákulisí proti němu vystupovali konzervativněji a pravicověji naladění agrární předáci jako Rudolf Beran, Josef Vraný nebo František Staněk. Sám Udržal svou koncepci obhajoval s tím, že „\"buď budeme mít partaje, nebo republiku\".“\n\nV roce 1937 se ze zdravotních důvodů stáhl z aktivní politiky.\n\nByl ženat s Marií, roz. Pýchovou (20. prosince 1883 – 27. srpna 1951).\n\nNejstarší Udržalova dcera Marie (28. května 1903 – 30. srpna 1990), od roku 1930 provdaná za Josefa Žďárského (chemika a vysokoškolského pedagoga), byla osobní sekretářkou dcery T. G. Masaryka Alice Masarykové v její funkci předsedkyně Československého červeného kříže.\n\nUdržalův syn JUDr. Ing. Jiří Udržal (28. května 1904 – 10. dubna 1971) byl pracovníkem firmy J. A. Bati, po druhé světové válce proti němu svědčil před Národním soudem. \n\nDcera Jarmila (10. dubna 1907 – 30. listopadu 1986) se v roce 1928 provdala za hoteliéra a pozdějšího protinacistického odbojáře Arnošta Košťála.\n\nNejmladší Udržalova dcera Libuše (8. července 1908 – 16. září 2000) si v roce 1930 vzala Břetislava Morávka, osobního tajemníka Františka Udržala ve funkci ministra národní obrany a pozdějšího tajemníka předsedy protektorátní vlády Aloise Eliáše. \n\nV roce 1905 se Udržalovou schovankou stala jeho příbuzná Marie Horáková (1892 - 1969), která u Udržalů v Dolní Rovni během 1. světové války také bydlela. V roce 1918 jí František Udržal vystrojil svatbu s Antonínem Hoffmanem, inspektorem českého odboru zemědělské rady království Českého. \n\n\n\n\n"}
{"id": "95234", "url": "https://cs.wikipedia.org/wiki?curid=95234", "title": "DMA", "text": "DMA\n\nDMA ( , tj. \"přímý přístup do paměti\") je v informatice způsob přímého přenosu dat mezi operační pamětí a vstupně/výstupními zařízeními. Data neprocházejí skrze procesor a lze tak dosáhnout vyššího výkonu (během přenosu dat může procesor zpracovávat jiné strojové instrukce). DMA se používá pro přenos větších objemů dat například řadič pevných disků, grafická karta, síťová karta, zvuková karta a podobně. DMA je odchylkou od Von Neumannovy architektury počítače.\n\nKlasická komunikace se vstupně-výstupními zařízeními je realizována pomocí strojových instrukcí IN (přenáší data ze zařízení do registru procesoru) a OUT (přenáší data z registru procesoru do zařízení), které tato data (typicky slovo procesoru) přenášejí po datové sběrnici, a adresní sběrnice přitom slouží k adresaci vstupně-výstupního zařízení (tzv. PIO přenosy). Z hlediska procesoru jsou vstupně-výstupní zařízení velmi pomalá a procesor musí na reakci zařízení čekat, což velmi zpomaluje výpočetní rychlost počítače.\n\nDMA je řízené speciálním řadičem, který je součástí základní desky počítače. Přenášení velkých objemů dat mezi vstupně-výstupními zařízeními a operační pamětí je pak řízeno DMA řadičem a procesor je brzděn těmito přenosy jen částečně (při blokování sběrnice konfliktem přístupů do paměti) a může vykonávat jinou činnost. Počítač tak má z hlediska uživatele větší výkon díky paralelizaci (současnému vykonávání) přenosů dat a činnosti procesoru. Program nejprve řadič DMA naprogramuje (pomocí několika instrukcí IN a OUT) a o další přenosy se již nemusí programátor starat. Dokončení přenosu může být signalizováno přerušením, které aktivuje obsluhu přerušení, která může naprogramovat řadič DMA na další přenosy.\n\nDMA je obecný princip. V různých počítačích je různě implementován. Pokud se mluví o DMA v souvislosti s počítači IBM PC kompatibilními, míní se obvykle speciální DMA řadič pro ISA sběrnici.\n\nV počítačích IBM PC kompatibilních byl pro přímé přenosy dat mezi pamětí a vstupně-výstupními zařízeními společně se sběrnicí ISA používán programovatelný obvod Intel 8237 (označována jako \"řadič DMA\"). Původně býval samostatným integrovaným obvodem na základní desce, později byl součástí čipové sady. Tento DMA řadič má pro sběrnici ISA 16 kanálů, z toho sedm dostupných pro procesor počítače. Každý kanál má přiřazen 16bitový adresový registr a 16bitový čítač.\n\nTzv. scatter-gather DMA umožňuje přenést data do nebo z několika částí paměti v jedné DMA operaci. Lze to přirovnat k provedení několika jednoduchých DMA operací za sebou. Důvodem je snížení počtu vstupně/výstupních operací, ve kterých by musel procesor DMA řadič opakovaně programovat.\n\nPro sběrnici PCI již původní řadič DMA není používán (jak byl obvod Intel 8237 navržen pro spolupráci s ISA sběrnicí). Místo něho je využit princip bus masteringu, kdy jedno ze vstupně-výstupních zařízení připojených k PCI sběrnici převezme řízení přenosu dat. Přenášet lze nejen data mezi zařízením a operační pamětí, ale i vzájemně mezi zařízeními (např. mezi síťovými kartami), čímž je přenos dat významně urychlen (není nutné data přenést nejprve ze zařízení do operační paměti a pak zpět do jiného zařízení).\n\nProtože DMA obchází standardní postupy uvnitř počítače, přináší DMA potíže, se kterými musí konstrukce a programátor počítat.\n\nDMA může způsobovat problémy s tzv. paměťovou koherencí. Představte si procesor vybaven pamětí cache a externí pamětí, která je přístupná zařízením používající DMA. Když procesor načte pozici X z paměti, bude načtena i do vyrovnávací paměti cache. Následné operace na X aktualizují X ve vyrovnávací paměti, ale nezmění X v externí paměti. Pokud se však před dalším přístupem zařízení na pozici X v externí paměti neaktualizuje tato hodnota z cache, zařízení přistupující na tuto hodnotu přes DMA obdrží původní hodnotu X. Podobně pokud hodnota X v cache není aktualizována, jakmile je změněna hodnota v paměti zařízením skrze DMA, poté bude procesor pracovat se starou hodnotou X.\nModerní x86 procesory jsou pomocí rozšíření PAE nebo 64bitového režimu schopny adresovat více, než 4 GiB paměti. To však způsobuje některým zařízením s DMA problém, protože používají jen 32bitovou adresu, a tak je pro ně paměť nad hranicí 4 GiB nedostupná. Nicméně v takzvaném dvojnásobném adresovacím módu (DAC) lze nadvakrát přenést po 32bitové PCI sběrnici 64bitovou adresu a je tedy možné adresovat teoreticky až 16 EiB paměti.\n\nModerní procesory používají adresaci virtuální paměti, kdy strojové instrukce procesoru používají logické adresy, které jsou MMU jednotkou uvnitř procesoru překládány na fyzické adresy v paměti RAM. Tato situace bohužel vede k tomu, že řadič DMA pracuje s fyzickými adresami a ne s logickými adresami, jaké používají spuštěné procesy a jádro operačního systému. Proto je poměrně komplikované zajistit přenosy pomocí DMA, které pracují s pamětí o velikosti větší, než je velikost stránky paměti (typicky 4 KiB RAM), protože je nutné zajistit úsek paměti, který je souvislý i ve fyzické paměti (aby přenos pomocí DMA řadiče mohl být nepřerušený).\n"}
{"id": "95235", "url": "https://cs.wikipedia.org/wiki?curid=95235", "title": "Disk", "text": "Disk\n\nDisk je plochý předmět, kruhově souměrný podle nejkratší osy. Obvykle se jedná o rotační elipsoid nebo válec s výškou výrazně menší než je jeho poloměr (v praxi se ale může jednat o každý plochý předmět rotačně souměrného tvaru). V podobném smyslu se používá i slovo kotouč (u některých předmětů může být též označen obecným pojmem \"talíř\")\n\nOznačení se používá pro mnoho různých objektů, jejichž tvar nebo princip vychází z disku:\n\n\n\n\n\n\n\n\n\n\n"}
{"id": "95237", "url": "https://cs.wikipedia.org/wiki?curid=95237", "title": "Zubr evropský", "text": "Zubr evropský\n\nZubr (\"Bison bonasus\"), někdy též zubr evropský či bizon evropský, je zvíře z čeledi turovitých (\"Bovidae\"). Společně s bizonem americkým (\"B. bison\") jsou jedinými dvěma žijícími zástupci rodu bizon (\"Bison\"). Zubr je menší než bizon. Samec je 290 cm dlouhý, váží 530–920 kg, kohoutková výška je 180–195 cm. Samice je téměř o polovinu menší, váží 320-540 kg. Zubr se vzhledově velmi podobá bizonovi. Má světle až tmavě hnědou srst. Líná na jaře. Zubr je největší volně žijící přežvýkavec v Evropě.\n\nZubr (\"Bison bonasus\" Linneaus, 1758) a bizon americký (\"B. americanus\") jsou poslední dva žijící zástupci rodu bizon (\"Bison\" H. Smith, 1827) z čeledi turovití (Bovidae Gray, 1872). Rod bizon je součástí podčeledi tuři (Bovinae Gray, 1821). Pro druh \"Bison bonasus\" se někdy rozlišují tři poddruhy. Jsou to \"B. b. bonasus\" Linneaus, 1758 původně žijící v Bělověžském pralese na území dnešního Běloruska a Polska. Dále se jedná o vyhynulý poddruh \"B. b. hungarorum\" Kretzoi, 1946 – rozšířený původně v Karpatech a v Transylvánii. Třetím poddruhem je vyhynulý \"B. b. caucasicus\" Turkin et Saturnin, 1904 z Kavkazu. V průběhu záchrany kriticky ohroženého zubra vznikly následující linie:\n\nSoučasné studie interpretují nálezy kostí těchto zvířat tak, že rod Bison pochází z jihovýchodní Asie. V průběhu pliocénu a pleistocénu byli zástupci tohoto rodu rozšířeni v mírném pásu Evropy a Asie a přecházeli přes Beringovu úžinu do Severní Ameriky.\n\nPrvní paleontologické nálezy pak pocházejí právě z pliocénu. Jedná se o druhy \"Probison dehmi\" pocházející z Indie a druh \"Protobison kushkunensis\" z Kavkazu. Postupně se vyvíjí dvě formy zubra: \"krátkorohý\" a později i \"dlouhorohý\".\n\nV průběhu poslední doby ledové dochází v Evropě ke zmenšení tělesného rámce. Obecně se předpokládá, že \"B. bonasus\" vzniká právě v průběhu posledního glaciálu z původního druhu označovaného jako \"B. priscus\".\n\nPodle nových prací se však zdá, že zubr je mezidruhovým křížencem, jehož předci jsou oba dnes již vyhynulí. Z matčiny strany je to pratur (\"Bos primigenius\"), otcem byl \"Bison priscus\" nebo \"Bison schoetensacki\".\n\nPodle tradičního modelu zahrnoval areál rozšíření zubra velkou část Evropy včetně jižní Skandinávie jižně od 60° s. š. a severu Iberského poloostrova. Na východě zasahovalo rozšíření k řece Volze, odtud dál po Kavkaz a pravděpodobně až k jižnímu pobřeží Kaspického moře. Někteří autoři zahrnují do areálu rozšíření zubra také asijskou část dnešní Ruské federace mezi 50° a 60° s. š. možná až po jezero Bajkal.\nNejnovější vědecké studie posunují areál rozšíření zubra v období posledních osmi tisíc let, tedy nástupu zemědělství a rozmachu civilizace, více na východ kontinentu, především do střední a východní Evropy. V tomto období chyběl jak ve větší části jižní i západní Evropy, tak v jižním Švédsku.\n\nProces vymírání zubrů postupoval spolu s rozšiřováním civilizace na evropském kontinentu. V severovýchodní Francii v Ardenách a ve Vogézách přežili až do 14. století. V Braniborsku byli zubři v 16. st. odchytáváni a chováni v oborách. Relativně dlouho přežili ve Východním Prusku, především díky ochranářským snahám císaře Viléma I. V těchto dobách spočívala ochrana v zákazu lovu a v zimním přikrmování.\nV 16. století zubři začali vymírat v Maďarsku, zvířata poměrně dlouho přežila v Transylvánii v dnešním Rumunsku. V tamních Rodenských horách byl poslední zubr uloven r. 1762, čímž byl vyhuben zubr karpatský. Od začátku 19. století se volně žijící zubři prokazatelně vyskytovali pouze v Bělověžském pralese v dnešním Polsku a Bělorusku a na Kavkaze. V r. 1918 zbývalo v Bělověži posledních 68 zubrů, pravděpodobně posledního zastřelil 9. února 1919 Bartłomiej Szpakowicz z vesnice Stare Masiewo. Na Kavkaze byl poslední kus zastřelen r. 1927.\n\nV době, kdy byli zubři vyhubeni ve volné přírodě, zůstalo naštěstí několik zvířat v zajetí, především v soukromých chovech v Anglii, Německu, Polsku a Švédsku. Ve dnech 25.- 26. srpna 1923 byla v Berlíně založena Mezinárodní společnost pro záchranu zubra. Ta shromáždila informace o posledních 54 jedincích (některé zdroje uvádějí 56 jedinců), kteří tehdy žili v zajetí. Řada zvířat však nebyla schopná chovu. Základem nížinné linie se tak stalo pouhých sedm zvířat, základem nížinně-kavkazské linie pak dvanáct zvířat.\nV r. 1932 byl vydán první registr chovných zvířat, který se později změnil v plemennou knihu, která je\nnyní vedena odborníky v polské Bělověži. Po zvýšení početního stavu zvířat v zajetí (v roce 1953 žilo na světě již 184 zubrů) se započaly snahy o reintrodukci. První reintrodukční projekt začal v polské Bělověži v letech 1952–1966. Podle posledních dostupných údajů žilo v roce 2010 na celém světě 4431 zubrů, z toho ve volné přírodě a v polodivokých chovech 2956 a v zajetí 1475.\n\nPůvodním životním prostředím zubra jsou oblasti listnatých a smíšených lesů mírného pásu, dává přednost porostům s bohatým podrostem a mýtinami. Jejich adaptabilita je však mnohem větší. Mohou žít v otevřených lesostepích i v nepříliš strmých horských terénech. Na Kavkaze vystupují až do nadmořské výšky 2100 metrů nad mořem. Navíc praxe ukazuje, že těmto zvířatům nevadí ani poměrně fragmentovaná krajina. Například v Litvě se zubři běžně vyskytují v kulturní, mozaikovité krajině s lesy, loukami a zemědělsky obdělávanými plochami. Zubry neodrazují ani rozsáhlé smrkové monokultury. V běloruské části Bělověžského pralesa obývají zubři porosty s převahou jehličnanů. Na rozdíl od ostatních zástupců velkých turů se zubr nikdy nekoupe s výjimkou překonávání vodních toků při migraci.\n\nZákladní potravu zubrů tvoří zhruba 50 druhů trav a bylin a 10 druhů stromů. Potrava zubrů se výrazně liší podle prostředí, kde se vyskytuje. V polské části Bělověže obsahuje celkem 131 cévnatých rostlin. Z toho je 27 druhů stromů a keřů, 14 druhů trav a ostřic a 96 druhů dvouděložných bylin. Stromy a keře tvoří v celkové skladbě potravy 33 %, trávy a byliny 67 %. Jejich oblíbenou potravou jsou i žaludy, nejrůznější lesní plody, například ostružiny, a houby. V běloruské části Bělověžského pralesa je potravní nabídka pro zubry pestřejší; obsahuje 331 rostlinných druhů, nejvíce z nich byly zastoupené lipnicovité trávy.\n\nZubr evropský byl jedním z největších žijících zvířat, která žila na území České republiky. U nás vyhynul přibližně v polovině 18. století. Na jejich přítomnost na území Čech a Moravy dodnes odkazují místopisné názvy, jako obce Zubří, Zubrnice, vodní toky Zubřina, Zubřinka nebo erby některých šlechtických rodů. Zubry chová řada tuzemských zoologických zahrad, první čistokrevní zubři se objevili v 50. letech 20. století v Zoo Praha. Od 90. let 20. století se pak v České republice objevila řada soukromých chovů, z nichž mnohé později zanikly. Od roku 1997 propaguje ochranářská společnost Česká krajina návrat zubrů do volné přírody.\n\nNejrozsáhlejší oborou, kterou zubři v České republice obývají, je Židlov v Ralsku. Tam byli v únoru roku 2011 přivezeni zubři z Polska a drženi v karanténě. Původně měli být vypuštěni do obory v prosinci, nakonec bylo ale stádo tvořené jedním býkem, čtyřmi kravami a třemi telaty vypuštěno do obory až na přelomu března a dubna 2012.\nV roce 2015 bylo další stádo vypuštěno v ohradě nedaleko Benátek nad Jizerou.\n\nZubr evropský je chován v přibližně 170 evropských zoo. V Česku jej chovají čtyři zoo z Unie českých a slovenských zoologických zahrad:\n\n\nChová jej také Zoo Tábor.\n\nPrvní zubr byl dovezen do Zoo Praha v roce 1932. V roce 1948 se v Praze objevil samec se Platan (žil v zoo pět let). Souvislý chov do současnosti započal samec Putnik v roce 1954. Odchovy jsou dlouhodobě úspěšné. V Praze již na svět přišlo přes 90 mláďat. Pražská mláďata dostávají jména začínající na Pr. V srpnu 1978 žilo v zoo osm jedinců, z toho čtyři samice narozené již v Zoo Praha (Próza, Pravda, Prérie, Promyka). Příkladem mohou být také jména jako Pristína, Priscilla či Praha. Samička narozená a pokřtěná při výroční slavnosti v roce 2017 získala od herců Veroniky Freimanové a Václava Kopty jméno Prťka. V pořadí pražských mláďat má pořadové číslo 94. Jejím otcem je samec Tipito, kterého zoo získala v roce 2014 z německého Tierparku Berlin (v té době mu byl rok a půl). Ke konci roku 2017 byly kromě Tipita chovány ještě čtyři samice.\n\nV březnu 2019 došlo za účasti výše zmíněných kmotrů k rozloučení se samicí Prťkou, která je prvním z pražských zubrů zapojených do reintrodukce tohoto druhu na Kavkaz, konkrétně do ázerbájdžánského Národního parku Shahdag. Tam byl v roce 2018 založen reintrodukční areál s cílem návratu zubra do oblasti jeho posledního přirozeného výskytu. Zoo Praha se však také již dříve podílela na návratu zubrů do volné přírody – příkladem mohou být transporty v roce 2011. Od roku 2005 takto zoo poskytla šest zvířat v Národním parku Bieszczady.\n\nV září 2019 byla dovezena samice ze Zoo Olomouc.\n\nZubr byl po dlouhá léta vnímán především jako cíl ochranářských snah. V posledních letech se však tento pohled výrazně mění. Zubři jsou stále více považováni za nezbytnou součást fungujícího evropského ekosystému. Právě vymírání celé řady ohrožených druhů závislých na přirozených loukách a pastvinách, jakou jsou například motýli, je moderní vědou stále častěji vysvětlováno jako důsledek absence zubrů, ale i dalších druhů velkých kopytníků, jako jsou divocí koně a pratuři, v evropské přírodě. Proto jsou zubři stále častěji považováni za nezbytný prostředek k ochraně mnoha ohrožených druhů rostlin i živočichů.\n\n"}
{"id": "95242", "url": "https://cs.wikipedia.org/wiki?curid=95242", "title": "Franciszek Macharski", "text": "Franciszek Macharski\n\nFranciszek kardinál Macharski [frančjišek macharski] (20. května 1927 Krakov – 2. srpna 2016 Krakov) byl polský katolický duchovní, v letech 1979–2005 byl arcibiskup krakovský. Zde byl nástupcem Jana Pavla II. po jeho jmenování papežem a byl také jeho blízkým přítelem.\n\nNa kněze byl vysvěcen 2. dubna 1950 kardinálem Adamem Stefanem Sapiehem. 30. prosince 1978 byl jmenován krakovským arcibiskupem a biskupské svěcení přijal 6. ledna 1979 z rukou svého předchůdce v Krakově – papeže Jana Pavla II. 30. června 1979 byl jmenován kardinálem (titulární kardinál v S. Giovanni a Porta Latina).\n\nVe funkci krakovského arcibiskupa ho v roce 2005 nahradil Stanisław kardinál Dziwisz.\n\n"}
{"id": "95254", "url": "https://cs.wikipedia.org/wiki?curid=95254", "title": "Čestice", "text": "Čestice\n\nJméno Čestice mají dvě obce:\n"}
{"id": "95255", "url": "https://cs.wikipedia.org/wiki?curid=95255", "title": "Pallas-Yllästunturi", "text": "Pallas-Yllästunturi\n\nNárodní park Pallas-Yllästunturi (\"Pallas-Yllästunturin kansallispuisto\") se rozkládá v provincii Laponsko v severním Finsku. Formálně vznikl roku 2005 spojením národního parku Pallas-Ounastunturi a chráněné oblasti Ylläs-Aakenus a stal se tak třetím největším Finským národním parkem s celkovou rozlohou 1020 km²\n\nParkem prochází zbytky pohoří, které léty zvětralo a během doby ledové bylo obrušováno ledovcem. Dalo tak vznik typickým vrcholkům zvaným tunturi. Nejvyšší z nich je Taivaskero (807 m. n m.).\n\nV parku se nachází přes 350 km značených a upravených stezek pro zimní (lyžařskou i skútrovou) i letní turistiku a mnoho chat pro volné použití (vybavených) stejně jako sauna. Park spravuje společnost Metsähallitus. V jejích návštěvnických centrech je možné si zarezervovat místa v placených chatičkách na cestách parkem.\n\nTato část parku je vůbec první národní park ve Finsku, založený roku 1938. Dva týdny před založeným parku byl otevřen i Hotel Pallas, jako vůbec první v Laponsku.\n\nNejpopulárnější cesta je z městečka Hetta (Enontekiö) k Hotelu Pallas (nebo naopak) dlouhá 55 km.\n\nStezka z Hetty do Pallasu je dlouhá 55 km a byla vytyčena roku 1934 jako vůbec první ve Finsku.\nNejprve je nutné lodí překonat jezero Ounasjärvi. Na druhém břehu jezera se nachází hned původní sámská chatička (\"tzv. kota\") vybavená ohništěm.\nCesta pokračuje do 6km vzdálené chatičce Pyhäkero - krbem a místo na spaní pro zhruba 4 lidi, nádobím a plynovým vařičem. Pitnou vodu je možné získat z pupmy.\n\nPoté pokračuje přes vrchol Pyhäkero (711 m. n. m.) k 8 km daleké chatičce Sioskuru - 16 volných míst a 8 placených (vybavených matracemi), plynový vařič, kamna a dřevo, pitná voda z jezera .\n\n1 km bokem od stezky asi 4 km dále se nachází chatička Tappuri schopná pojmout 6 lidí.\n\nChatka Pahakuru 10 km od Sioskuru ubytuje 10 lidí. Vybavená je plynovým vařičem a nádobím. K pitné vodě vede stezka pár stovek metrů.\n\nJen 2 km dále je asi nejoblíbenější místo u chatičky Hannukuru. Chatička pojme 16 a 8 platících lidí a je standardně vybavena. V současné době je stavěna další chatička, protože ve vrcholné sezóně se zde sejde až 60 cestovatelů. Je tomu tak zřejmě proto, že zde se nachází nově postavená sauna na břehu jezera, která nahradila starší saunu. Pitnou vodu je možné pumpovat ze studny.\n\nNammalankuru je další místo na spaní zhruba 15 km po cestě a ubytuje 16+8 lidí, kterým nabídne obvyklé vybavení plynového vařiče, kamen, suchých záchodů a vodního zdroje.\n\n"}
{"id": "95290", "url": "https://cs.wikipedia.org/wiki?curid=95290", "title": "Komsomolskaja (stanice metra v Moskvě)", "text": "Komsomolskaja (stanice metra v Moskvě)\n\nKomsomolskaja () je stanice moskevského metra.\n\nStanice se nachází na lince Sokolničeskaja, na jejím křížení s Okružní linií na Komsomolském náměstí, zvaném též Náměstí tří nádraží. Otevřena byla 15. května 1935. Stanice je vybudována podle projektu D. N. Čečulina. Jde o jednu z nejhonosněji vyzdobených stanic – podlaha je vykládán několika druhy žuly, obklad stěn je z růžového karského mramoru a stanice je vyzdobena v duchu doby i majolikovým paneau Metrostrojevci (autor Je. Je. Lansere). Hlavice sloupů jsou navíc tvořeny stylizovanými emblémy Komunistické internacionály mládeže. Atypické jsou i obvodové balkóny, spojené s přechody pro pasažéry.\n\nVestibuly stanice jsou umístěny jednak v budově Kazaňského nádraží, jednak na Komsomolském náměstí před Leningradským a Jaroslavským nádražím. Stanice má díky svému umístění mimořádný provoz a patří k nejznámějším v moskevském metru.\n\n"}
{"id": "95297", "url": "https://cs.wikipedia.org/wiki?curid=95297", "title": "Focke-Achgelis Fa 223", "text": "Focke-Achgelis Fa 223\n\nFocke-Achgelis Fa 223 Drache (\"Drak\") byl německý vrtulník vyvinutý během druhé světové války. Byl to první vrtulník, který se dostal do sériové výroby. Spojenecké bombardování omezilo počet vyrobených strojů na přibližně 20.\n\nFa 223 byl poháněn hvězdicovým motorem BMW Bramo 323 o výkonu 746 kW (1 000 k). Dva protiběžné rotory (o průměru 12 m) byly připevněny na nosníky vybíhající z válcovitého trupu.\n\nJeden z ukořistěných strojů byl prvním vrtulníkem, který v září 1945 přeletěl Lamanšský průliv.\n\nVznikl vývojem předchozí konstrukce Focke-Wulf Fw-61. Byl určen zejména k námořnímu průzkumu, hlídkování proti ponorkám, dopravu, záchranné akce a výcvik.\n\nPrvní prototyp byl dokončen koncem roku 1939 a byl poháněn motorem Bramo 323 o výkonu 620 k. V srpnu roku 1940 uskutečnil Drache svůj první samostatný let. Ve stejném roce dosáhl při zkouškách rychlost 182 km/h a dostup až 7 100 m. Ministerstvo letectví proto následně objednalo první sérii 100 kusů.\n\nDalší vývoj a výroba sériových strojů byla však značně ztížena a komplikována anglo-americkými bombardovacími nálety. Několik dokončených a rozpracovaných strojů bylo zničeno a výroba musela být z původní továrny přestěhována na bezpečnější místo. Znovu obnovena byla až v roce 1943 a v průběhu následujícího roku dodala několik dalších zkušebních prototypů. V červenci 1944 však opět padla za oběť silnému bombardování.\n\nVyrobeny prototypy byly podrobeny různým náročným testům. Jeden byl velmi úspěšně nasazen při vyzvednutí havarovaných letadel z vřesoviště. Jiný byl rovněž velmi úspěšně testován v Alpách, kde ve vysokohorských podmínkách i přistával (Dresdner Hütte- 2 300 m nad mořem). Ministerstvo následně promptně objednalo výrobu 400 kusů, což však již v tehdejších poměrech bylo zcela nereálné. Z prototypů zůstalo letuschopných pět kusů, z nichž tři byly začleněny k Luft- Transportstaffel 40. Ze sériových strojů byl vyroben minimálně jeden stroj Fa-223 E-0 (Werk Nr. - 00051 GW + PA), který vzápětí absolvoval dramatický 1 675 km dlouhý etapový a záchranný let po střední a východní části Německa s Rudou armádou v patách. Koncem války byla většina vrtulníků stažena do Alp, kde je zastihl konec války. Jako válečná kořist se dostaly do Velké Británie (1 kus), USA (1 kus), Sovětského svazu (3 kusy) a Francie (2 nedokončené kusy). Do Velké Británie proletěl Drache vlastní silou, s německou osádkou a stal se tak prvním vrtulníkem který přeletěl kanál La Manche. Po válce se ve Francii s pomocí prof. Fockeho podařilo zkompletovat dva kusy pod označením SE 3000. Zajímavé je, že dva kusy se podařilo zkompletovat v Československu pod označením VR-1. Oba pak létaly ve službách armády a policie stovky hodin.\n\nKe konci války byla výroba přenesena na území protektorátu Čech a Moravy do podzemní továrny v Rabštejně. Po válce v roce 1946 československá vláda rozhodla, že se zrekonstruují dva stroje Fa 223, které zbyly na našem území. V roce 1948 byly oba stroje zalétány a jejich označení změněno na VR-1. Jeden létal u Bezpečnostního letectva a druhý u Leteckého výzkumného ústavu (LVÚ).\n\n Německo\n Československo\n Francie\n\n"}
{"id": "95302", "url": "https://cs.wikipedia.org/wiki?curid=95302", "title": "Robert Fico", "text": "Robert Fico\n\nRobert Fico (* 15. září 1964 Topoľčany) je slovenský politik, v letech 2006–2010 a 2012–2018 předseda vlády Slovenské republiky. Je zakladatelem strany SMER – sociálna demokracia a jejím prvním předsedou.\n\nPůsobil i jako vysokoškolský učitel na Právnické fakultě Univerzity Komenského v Bratislavě, v roce 2002 se zde habilitoval a získal docenturu. V roce 2013 oznámil svou kandidaturu na prezidenta Slovenské republiky. Ve volbách na jaře 2014 však byl ve druhém kole poražen Andrejem Kiskou.\n\nDne 28. října 2014 mu český prezident Miloš Zeman udělil Řád Bílého lva civilní skupiny I. třídy.\n\nNarodil se v Topoľčanech jako druhý syn v rodině Ľudovíta Fica, dělníka na vysokozdvižném vozíku, a matky Emílie Ficové, která pracovala jako prodavačka obuvi. Má staršího bratra Ing. Ladislava Fica, podnikatele ve stavebnictví, a o čtrnáct let mladší sestru Lucii Chabadovou, která v současnosti působí jako právnička. Do věku šesti let žil i s rodinou v obci Hrušovany, poté se přestěhovali do Topoľčan.\n\nSe svou manželkou Svetlanou, která je právnička a vysokoškolská pedagožka (profesorka), se setkal během studií práv v Bratislavě. Mají spolu syna jménem Michal.\n\nV roce 1986 absolvoval Právnickou fakultu Univerzity Komenského v Bratislavě a získal titul JUDr. V roce 1992 získal titul CSc. Od absolvování školy až do roku 1995 pracoval na Právnickém institutu Ministerstva spravedlnosti SR. V letech 1994-2000 působil jako agent pro zastupování SR v řízení před Evropskou komisí pro lidská práva a Evropským soudem pro lidská práva.\n\n14. dubna 1987 vstoupil do Komunistické strany Slovenska (KSS), do které byl vybrán na základě výborných studijních výsledků, ambicí i vhodného původu.\n\nV roce 1992 byl ve volbách zvolen do funkce poslance za Stranu demokratické levice (SDĽ), která vznikla po listopadu 1989 přejmenováním tehdejší KSS. Od té doby byl až do roku 2006 poslancem Národní rady Slovenské republiky. Po volbách v roce 1994, ve kterých SDĽ ztratila velkou část podle průzkumů očekávaných hlasů, odstoupil z postu předsedy strany Peter Weiss a za svého nástupce následně označil Roberta Fica. Několik hodin před začátkem sjezdu však Fico kandidaturu stáhl ve prospěch Ľubomíra Fogaše, jeho bývalého kolegy z Právnické fakulty Univerzity Komenského.\n\nPo volbách v roce 1998 vznikala široká koalice stran SDK, SDĽ, SMK a SOP. Robert Fico, jakožto člen vládní SDĽ začal proti této koalici vystupovat, především útočil na spolupráci se Stranou maďarské koalice (SMK), když tvrdil, že se strana pokouší otvírat tzv. Benešovy dekrety.\n\nV té době byl ve své straně nejpopulárnějším politikem a ve volbách získal rovněž nejvíce preferenčních hlasů z politiků SDĽ. Kvůli neshodám stranu však následně opustil.\n\nV prosinci 1999 založil novou politickou stranu s názvem SMER (česky SMĚR). Hned po svém založené začal SMER působit jako alternativa, jak vůči tehdejší vládní koalici pod vedením Mikuláše Dzurindy, tak vůči opozici. Ještě v témže volebním období (1998-2002) přijala strana do svého názvu přívlastek \"třetí cesta\". Podle tvrzení představitelů strany se tím definovala jako strana moderního progresivního středolevého politického proudu typu britských labouristů nebo německé SPD.\n\nPreference strany postupně rostly a naopak preference SDĽ klesaly. Tehdy vládní strana SDĽ se v následujících volbách do parlamentu nedostala, a k 1. lednu 2005 zanikla, když byla pohlcena právě SMERem. V těchto volbách byl Fico opět zvolen poslancem NR SR, kde se stal členem Výboru NR SR pro lidská práva, národnosti a postavení žen. Strana SMER se stala se ziskem 13,6% voličských hlasů třetí nejsilnější politickou stranou na Slovensku, za ĽS-HZDS a SDKÚ-DS a obsadila tak v Národní radě 25 poslaneckých křesel. Naproti tomu, průzkumy veřejného mínění dlouhodobě předpovídaly pro stranu lepší výsledek. SMERu se po volbách do vlády dostat nepodařilo, tu nakonec vytvořil opětovně Mikuláš Dzurinda z SDKÚ-DS (druhá vláda Mikuláše Dzurindy) a SMER zůstal v opozici. Během celého volebního období soupeřil SMER s ĽS-HZDS o vedoucí postavení v opozici. V průzkumech veřejného mínění následně SMER dosud dlouhodobě nejpopulárnější stranu ĽS-HZDS předstihl.\n\nV roce 2004 se Ficovi podařilo uskutečnit projekt sjednocení levicových stran. Tři levicové strany s dlouhodobě zanedbatelnými volebními preferencemi Strana demokratické levice (SDĽ), Sociálně demokratická alternativa (SDA) a Sociálně demokratická strana Slovenska (SDSS) se tak dohodly na společné integrací se SMERem.\n\nIntegraci schválily sněmy jednotlivých stran na podzim roku 2004 a od 1. ledna 2005 strany SDĽ, SDA a SDSS zanikly. SMER si následně změnil název na současný \"SMER - sociálna demokracia\" (česky \"SMĚR - sociální demokracie\"). Významný politický zisk pro SMER z této integrace byl zisku nových voličů a získání značky sociální demokracie. Strana se následně stala členem Strany evropských socialistů.\n\nV červnu 2006 SMER-SD vyhrál parlamentní volby se ziskem 29,1 % hlasů a utvořil vládní koalici s ĽS-HZDS Vladimíra Mečiara a SNS Jána Sloty. Obě zmiňované strany tvořily v období 1994–1998 koaliční vládu. Vláda měla 16 členů, z nichž 11 získal SMER-SD, 3 SNS a 2 ĽS-HZDS. Ve vládě zastával post jejího předsedy a v krátkém období na přelomu června a července 2009 byl rovněž dočasně pověřeným ministrem spravedlnosti Slovenska.\n\nI když ve volbách v červnu 2010 zvítězila strana SMER-SD se ziskem 34,79 % (oproti minulým volbám si tak strana polepšila o necelých 6 % a získala více než dvojnásobný počet hlasů než druhá v pořadí SDKÚ-DS), nebyl Fico schopen sestavit koaliční vládu. Prezident Ivan Gašparovič následně sestavením vlády pověřil Ivetu Radičovou z SDKÚ-DS, jejíž strana skončila ve volbách druhá se ziskem 15,42 %.\n\nOpakovala se tak situace, která již na Slovensku nastala po volbách 1998 a 2002, kdy zvítězila HZDS, avšak Vladimír Mečiar nebyl schopen vládu sestavit. Pověřen tak byl vždy předseda druhé nejsilnější strany (v obou případech Mikuláš Dzurinda).\n\nPo předčasných parlamentních volbách, ve kterých strana SMER-SD zvítězila ještě s výraznějším odstupem od ostatních stran než ve volbách minulých, sestavila vládu opět v čele s Robertem Ficem. Robertu Ficovi se tak podařilo vytvořit vládu, ve které zasedli pouze členové SMERu a nestraníci za tuto stranu nominovaní.\n\nV roce 2016 se přihlásil k „tvrdému jádru“ EU a začal prosazovat užší spolupráci s Německem a Francií. Fico prohlásil: „Být v jádru s Německem a Francií, to je podstata mé politiky. Pro Slovensko není visegrádská čtyřka alternativou EU. V4 není pro Slovensko tím životním prostorem, který si představujeme do budoucna. Náš životní prostor je v Unii.“\n\nFicova vláda se ocitla v krizi po vraždě slovenského novináře Jána Kuciaka, který psal o působení lidí blízkých italské mafii 'Ndrangheta na Slovensku a o jejich vazbách na slovenské politiky. Fico se dostal do konfliktu se slovenským prezidentem Andrejem Kiskou, který v reakci na vraždu vyzval k obměně vlády nebo předčasným volbám. Fico obvinil Kisku, že se „věnuje mocenským hrám, dělá opoziční politiku“ a „destabilizuje Slovensko“. Robert Fico podal dne 15. března 2018 demisi svoji a tedy i celé vlády. Ficova vláda ukončila svoje působení po jmenování vlády Petera Pellegriniho dne 22. března 2018.\n\nBěhem projevu, ve kterém 18. prosince 2013 před Národní radou hodnotil působení své druhé vlády, oznámil kandidaturu na post prezidenta Slovenské republiky ve volbách na jaře 2014, o které se spekulovalo již několik měsíců předtím. Jeho kandidaturu už předtím schválilo vedení strany SMER.\n\nV prvním kole voleb, konaném 15. března 2014, získal 28 % hlasů a vyhrál, postoupil do druhého kola.\n\nVe druhém kole, konaném 29. března 2014, však byl poražen kandidátem Andrejem Kiskou, když získal pouze 40 %, kdežto Kiska získal více než 59 % hlasů.\n\n\n"}
{"id": "95313", "url": "https://cs.wikipedia.org/wiki?curid=95313", "title": "Zámostí (festival)", "text": "Zámostí (festival)\n\nZámostí je třebíčský letní kulturní open air festival, pravidelně se koná první červnový víkend. První ročník se konal v bývalé Subakově továrně v třebíčském Židovském městě v roce 1997. Od roku 1998 se pravidelně koná první víkend v červnu na podzámecké říční nivě v Třebíči na levém břehu řeky Jihlavy. Součástí festivalu je i taneční scéna, která při prvním ročníku byla umsítěna v bývalé dozrávárně banánů od druhého ročníku festivalu je umístěna v cirkusovém stanu. Později se stala součástí i přehlídka filmů v kině Pasáž.\nSoučástí festivalu Zámostí jsou dvě scény, na hlavní scéně hrají známější kapely a druhá scéna patří alternativním a méně známým kapelám. Mezi další scény patří již několik let cirkusový stan s produkcí taneční hudby, v roce 2009 byla poprvé uvedena i Ultimaclub.cz stage, na které byla produkována také taneční hudba. Mezi další projekty a akce spojené s festivalem Zámostí patří filmový klub Zámostí, v kině Pasáž jsou odehrávány klubové filmy, přístupné návštěvníkům festivalu.\n\nBěhem konání festivalu se ve čtvrti Zámostí konají i akce typu \"Zámostí V Modrém\", což jsou performance a hudební vystoupení pod otevřeným nebem v ulicích židovské čtvrti zapsané v Unesco. Celý červen je zpřístupněna i výstava lokálních umělců s názvem Open per4mance, ta se koná od roku 1999.\n\nFestival je cílen na občany města Třebíč, stejně tak na návštěvníky z jiných měst, věkově se cíli na mladé i starší lidi.\n\nPrvní ročník Zámostí probíhal v třebíčském židovském městě a to ve staré Subakově továrně. Celý areál byl vyzdoben graffiti (díly studentů třebíčské zvláštní školy) a různými výstavami. Mezi návštěvníky nechyběl ani tehdejší senátor Pavel Heřman, starosta Pavel Janata, nebo třebíčský umělec Ladislav Novák, který žil v \"Židech\". Na hlavní scéně účinkovaly skupiny Mňága a Žďorp, Psí vojáci a Ivan Mládek. Taneční scéna byla umístěna v bývalém skladu ovoce a zeleniny a představily se zde taneční skupiny a DJ nejen z České republiky, ale i skupiny ze zahraničí (například Holandský Techno Cirkus).\n\nRok 1998 se již odehrával na říční nivě, bylo tomu z důvodu rekonstrukce Subakovy továrny na byty pro sociálně slabší. Taneční scéna byla zajištěna ve dvou spojených vojenských hangárech a na louce bylo vystavěno kryté pódium, kde se představil například Tony Ducháček se skupinou Garáž, skupiny Chinaski a mimo jiné i -123 min.. Novinkou \"Zámostí 1998\" byl \"filmový klub\", který byl v pátek a v sobotu otevřen účastníkům festivalu zdarma. Promítaly se filmy jako Jízda, Čtyři pokoje nebo Tajemný vlak.\n\nV tomto roce se festival rozrostl, každý den přišly tři tisíce návštěvníků. Do Třebíče přijely umělci jako Iva Bittová s Vladimírem Václavkem, skupina Psí vojáci, Dan Bárta a Roman Holý se skupinou J.A.R., Vladimír Mišík nebo česká hudební legenda Milan Hlavsa. V tomto roce již existovala taneční scéna v cirkusovém stanu a jako hlavní účinkující dorazila skupina Tribal Drift. Do areálu přibylo \"tee-a-pee\", kde se promítala videa, a nechyběl tatoo a piercing salon. Horkou novinkou třetího ročníku byla výstava \"Open performance\", která na měsíc okrášlila Zámecké konírny a stala se s tradiční vernisáží součástí festivalu.\n\nČtvrtý ročník festivalu byl zahájen vernisáží, kde zahrála rakouská kapela Werk. Návštěvníků přibylo a dostalo se i na první větší zahraniční hvězdu, byli jí britští Loop Guru. Mezi vystupujícími se objevili Monkey Business, Tata bojs, -123 min., Pluto nebo Vltava. Překvapením bylo rozhodnutí městské rady, která kvůli nevyjití pořadatelů vstříc městu neposkytla louku pro další ročník. Nejvíce si stěžovali poslanci Karel Dvořáček a Stanislav Mastný. Ti tvrdili, že už byly překročeny všechny meze a Zámostí potupně srovnávaly s \"třebíčskými slavnostmi piva\", které prý městu ve všem vyhověly. Po „zákazu“ dalšího ročníku se začala organizovat petice za festival Zámostí, kterou podepsalo několik tisíc lidí, a už v červenci proběhla další schůze městské rady, kde bylo přistoupeno k domluvě s organizátory. Ti respektovali na výhrady města a louka byla zapůjčena i na další rok.\n\nPátý ročník proběhl naprosto v souladu s pravidly města a nenastaly žádné potíže. Na festivalu zahrály skupiny Plastic People Of The Universe, Mig 21, Dan Bárta, Wohnout a Vypsaná fiXa. Ve vyhřívaném cirkusovém šapitó zpívala Dara Rollins s jejím novým projektem. V kině se promítalo pět filmů v rámci filmového klubu.\n\nRočník 2002 byl deštivý, mimo kapely Šum-Svistu hráli na šestém ročníků všichni, kteří byli předem uvedeni na plakátech. Kapely Support Lesbiens, Tatabojs, Monkey Business, Boron, Lenka Dusilová a další se zúčastnily zahrály. Novinkou ročníku 2002 byla spolupráce s MKS Třebíč, v rámci které proběhla ve starém židovském městě divadelní část festivalu (vystoupila divadla Těatr Novogo Fronta, Samota, Ampulka a Komediograf).\n\nTento ročník byl nový projektem \"Zámostí v modrém\", který se uskutečnil v pátek v podvečer v Židovské čtvrti, která se už měsíc pyšnila v seznamu kulturních památek UNESCO. Celá čtvrť byla zahalena do modrého světla (pouliční lampy zahalené modrým filtrem), umělého kouře a na procházející čekalo mnoho překvapení, např. zpívající kanál. V židovském městě opět vystoupila divadla, mimo jiné Teatr Novogo Fronta a Continua. Na festivalu vystupovaly Tři sestry, Hudba Praha, Wohnout, Anna K a 14 vystupujících hip-hopových kapel a tanečních DJ na druhé scéně v cirkusovém šapitó. Dalšími vystupujícími byli Support Lesbiens, Jiří Macháček se svými Mig 21, taneční SkyLine a mnoho dalších.\n\nBěhem tohoto ročníku byla zrušena z důvodu deštivého počasí vystoupení kapel Gotthart a -123 min.. Nicméně, vystoupily kapely Cocotte Minute, Gaia mesiah, Roe - deer, Pražský výběr a mnoho dalších.\n\nV tomto ročníku se konaly \"Zámostí v modrém (tak trošku rudém)\", \"Open performance\". Otevřeno bylo hlavní pódium, \"tee-a-pee\", taneční šapitó a nově bylo otevřeno i druhé alternativní pódium v zadní části festivalového prostoru. Na hlavním a vedlejším pódiu hrály skupiny jako Southpaw, Aneta Langerová, Gaia Mesiah, Wohnout a vše bylo zakončeno koncertem Dana Bárty a jeho Illustrathosphery. V sobotu hrály skupiny Švihadlo, Bow wave, Sto zvířat, 100 stupňů a další. Překvapením sobotní noci byl Moimir Papalescu & the Nihilists. Třešinkou na dortu byla švýcarská rocková legenda The Young Gods, jež nalákala hlavně starší publikum.\n\nV tomto ročníku byl hlavním hostem festivalu zpěvák Richard Müller.\n\nV roce 2016 se festival konal ve dnech 3. a 4. června, festival se konal v tomto roce podvacáté, hlavními hosty festivalu byly např. skupiny Tata Bojs, Mňága a Žďorp, či Rapmasters.\n\nV roce 2017 se festival konal 2. a 3. června, mezi hosty byly Buty, Houpací koně, Vladimír Mišík, Jiří Schmitzer, -123 min., Mydy Rabycad, Lazer Viking / Sabreheart, Manon Meurt. Spolu s festivalem se konala i výstava Open Per4mance a také doplňkový program v restauračním zařízení Barborka. Dalším programem bylo také tzv. Zámostí v modrém, ulice ve čtvrti Zámostí byly osvětleny modrým světlem a na mnoha místech hrála hudba, která byla přístupná zdarma.\n\nV roce 2018 se festival bude konat 1. a 2. června. Nově bude zavedena Malá scéna, kde se bude program zaměřovat na děti, jeho součástí budou i cestovatelské přednášky a divadelní představení. V programu se objeví Ondřej Havelka and his Melody Makers, Poletíme?, Bára Poláková, Jan Burian, Klára Vytisková, The Pop, Mucha, Jananas, The Noisy Pots a Fru Fru.\n\n2019\nV roce 2019 se festival konal\n7.6 až 8.6 zahrály skupiny jako \nWohnout,Tata Bojs,Květy,Prokop Andršt Hrubý Trio,Acute Dose,\n\n\nMňága A Žďorp \n2016\n\n"}
{"id": "95316", "url": "https://cs.wikipedia.org/wiki?curid=95316", "title": "Trianonská smlouva", "text": "Trianonská smlouva\n\nTrianonská mírová smlouva, Trianonská smlouva (též „Trianonský mír“) je jedna z pařížských mírových smluv a byla podepsána 4. června 1920 v paláci Velký Trianon v zámku Versailles poblíž Paříže. Smlouva stanovila hranice maďarského státu jakožto nástupce Uherska po skončené první světové válce.\n\nSignatáři ze strany vítězných mocností byly Spojené státy americké, Spojené království, Francie a Itálie a jejich spojenci: Rumunsko, pozdější Jugoslávie a Československo. Hranice Maďarska už byly vymezeny usnesením Nejvyšší rady spojenců z 12. června 1919, Trianonská smlouva proto byla jen deklaratorní povahy. Za Československo podepsal Trianonskou smlouvu ministr zahraničí Edvard Beneš a velvyslanec v Londýně Štefan Osuský.\n\nMaďarsko jako nástupce poraženého Rakouska-Uherska uznalo úplnou nezávislost Československa včetně Podkarpatské Rusi, zavázalo se uhradit Československu válečné reparace a vzdalo se dalších územních nároků. Naproti tomu Československo se zřeklo výstavby vojenských objektů na pravém břehu Dunaje (na území dnešní Petržalky). To prakticky dodržováno nebylo; Maďarsko v okamžiku, kdy vycítilo svoji příležitost získat alespoň část ztracených jihoslovenských území tuto možnost využilo a československá vláda v Petržalce opevnění vybudovala.\n\nSmlouva byla spojena s velkými územními ztrátami předválečného Uherska. Uhersko ztratilo celých 71,5 % svého území. To bylo rozděleno mezi státy sousedící s tehdejším Maďarským královstvím:\n\n\nPodpisem smlouvy se Maďarské království také zavázalo k platbě válečných reparací, k zachování vlastní suverenity (nesmělo se již nikdy spojit s Rakouskem) a velikosti armády nepřekračující počet 35 000 mužů.\n\nZtráta území a obyvatel, (každý čtvrtý Maďar se ocitl na území cizího státu) vedla ke zhoršení hospodářské situace. Maďarské království přišlo o všechny solné doly, o všechny doly těžící drahé kovy a o 90 % veškerých lesů v bývalých Uhrách.\n\nMaďaři považovali smlouvu za nespravedlivou a snažili se o její revizi. Tento faktor značně určoval zahraniční politiku Maďarska po celé meziválečné období; snaha najít spojence, kteří by dokázali prosadit maďarský pohled na věc a postavit se za něj na evropském politickém poli. Kromě toho se však také obávali, že pokusí-li se o obnovení Uherska, či byť jen naznačí kurz, vedoucí k němu, vyvolají ozbrojený střet se zeměmi Malé Dohody, který by země nemusela vyhrát. Silný pocit nespravedlnosti a ztráty historicky uherských zemí je nakonec vehnaly do náruče fašistické Itálie a Německa; jakmile bylo zřejmé, že se politická situace ve střední Evropě změnila a Německo se rozhodně postavilo proti uspořádání po první světové válce, měli Maďaři jasného spojence. Na počátku 2. světové války (v letech 1938 a 1940) tak Maďarské království získalo významnou část svého dřívějšího území přechodně zpět.\n\n\n\n"}
{"id": "95323", "url": "https://cs.wikipedia.org/wiki?curid=95323", "title": "Emotional", "text": "Emotional\n\nEmotional je čtvrtým albem rakouského zpěváka Falca. Album využívalo obrovského úspěchu alba Falco 3. O tomto svědčí i skladba \"Coming Home\" uváděná často s podtitulem (\"Jeanny Part 2, One Year Later\", nebo \"Jeanny Part 2, ein Jahr danach\"), přímo odkazující na veleúspěšnou skladbu z tohoto předchozího alba. Album je autorsky zcela v rukou tria Falco, Ferdi Bolland a Rob Bolland. Čestnou výjimkou se skladba \"Cowboyz and Indianz\" u které je jako spolutextař uveden Gerd Plez.\n"}
{"id": "95330", "url": "https://cs.wikipedia.org/wiki?curid=95330", "title": "Cumulonimbus", "text": "Cumulonimbus\n\nCumulonimbus (Cb) je bouřkový oblak, který roste do velkých výšek kolem 5000 až 15 000, výjimečně 20 000 m. Díky tropopauze ve vyšších vrstvách atmosféry má jeho horní část typický tvar kovadliny. Je v podstatě příčinou všech bouřek a ostatních jevů jako například tornádo. \n\nLze ho rozdělit podle jeho tvarů, intenzity srážek a různých doprovodných meteorologických jevů, kterými jsou například související pruhy virga, krupobití, v zimě sněhové bouře, atd. Jeho tvary a tím pádem i stupnice intenzity srážek z něj vypadávající jsou různé a proto tento oblak dělíme na různá latinsky popsaná stádia. Kupříkladu \"Cb mamma\" vznikající v prudkých letních bouřích jako jev ustupující síly bouře a rozpadu oblačnosti do cirrů, popř. nastupující menší bouřky lokálních rozměrů.\nCb se obecně vyvíjí z oblačnosti typu cumulus congestus a vyskytuje se nejvíc v letních měsících jako doprovodný jev vlhkého počasí a větších veder, nebo jako nástup studené fronty, kde Cb znamená široké rozpoložení oblaku s možností velkého výskytu bouřkové činnosti zejména na čele fronty. Cb vzniká při přechodu výrazné studené fronty i za teplot kolem 0 °C, ale je poměrně malý a doprovodné jevy nejsou nijak výrazně intenzivní.\n\n"}
{"id": "95332", "url": "https://cs.wikipedia.org/wiki?curid=95332", "title": "CF", "text": "CF\n\nSpojení písmen C a F může mít různé významy:\n\n\n\n\n"}
{"id": "95333", "url": "https://cs.wikipedia.org/wiki?curid=95333", "title": "CompactFlash", "text": "CompactFlash\n\nCompactFlash (CF) byl původně typ zařízení pro ukládání dat používané v přenosných elektronických zařízeních.\nJako záznamové médium používá flash paměť ve standardizovaném pouzdru. Poprvé bylo specifikováno a vyrobeno společností SanDisk Corporation v roce 1994. Fyzický formát je dnes používán pro mnoho zařízení. Existují dva typy CF karet: Type I (tloušťka 3,3 mm) a trochu tlustší Type II (5 mm). Disk IBM Microdrive rozměrem odpovídá CF Type II. Jako rozhraní bylo zvoleno klasické IDE. Rychlostní specifikace CF postupně přidávají nové přenosové režimy ATA, poslední specifikace CF 4.0 podporuje režim Ultra-DMA 5. Kapacitní a rychlostní omezení CF odpovídají použitému ATA režimu, v současnosti existují karty s kapacitou až 128GB.\n\nDnes se CF karty používají v profesionálních digitálních fotoaparátech a kamerách nebo místo pevných disků v průmyslových počítačích nebo počítačích s nízkou spotřebou. Jako flash paměť s vhodným rozhraním poskytují alternativu k SSD, které se zatím vyrábějí s relativně malou kapacitou a vysokou cenou (2011). Je k tomu potřeba redukce CF-IDE, která neobsahuje žádnou přidanou elektroniku (popř. CF-SATA, kde je přítomen PATA-SATA můstek). Firma Addonics vyrábí RAID řadič pro 4 CF karty. Díky absenci rotačního zpoždění klasických magnetických disků toto řešení může výrazně urychlit některé úlohy na PC (spouštění systému, aplikací).\n\n"}
{"id": "95335", "url": "https://cs.wikipedia.org/wiki?curid=95335", "title": "Secure Digital", "text": "Secure Digital\n\nSecure Digital (zkratka SD) je paměťová karta používaná v přenosných zařízeních včetně digitálních fotoaparátů, přenosných počítačů a mobilních telefonů či tabletů.\n\nJako médium je použita flash paměť. SD karty byly vytvořeny na základě formátu MultiMediaCard (MMC), ale oproti tomuto staršímu formátu jsou silnější. DRM (správa digitálních práv) je přítomna, ale málo se používá. SD karty mají nejčastěji rozměry 32 × 24 × 2,1 mm, ale mohou být i tenčí – 1,4 mm jako MMC karty. Tyto karty (na rozdíl od MMC) mají malý postranní vypínač na ochranu proti nechtěnému zápisu. Pokud je nastaven na LOCK, je blokován zápis (nelze data měnit, mazat nebo přidávat), v pozici OPEN jsou zápisy povoleny. Přepínač nemá vliv na činnost karty, jeho pozice je pouze detekována slotem, což znamená, že je možné ochranu obejít.\n\nRychlostní třídy SD karet definuje SD Asociace, která ve svém dokumentu udává pět rychlostních tříd karet: 0, 2, 4, 6 a 10. Čísla (kromě třídy 0, která platí pro staré karty vyrobené před zavedením specifikace tříd) vyjadřují tzv. výkonnost karty. Zjednodušeně řečeno je třída číselně rovna rychlosti zápisu dat na kartu v jednotkách MB/s, kde MB je 1000x1000 bajtů, na rozdíl od jednotky velikosti MiB, která udává 1024x1024 bajtů. (Jednotky jsou citovány ze zmíněného dokumentu.)\n\nKarta vyhovuje dané třídě, je-li její rychlost vyšší než požaduje třída. Ve skutečnosti rychlost zápisu závisí mimo jiné na velikosti bloku dat, který se ukládá jednou operací zápisu. Zápis stejného množství dat více menšími bloky znamená nižší efektivní rychlost zápisu. Proto je definice výkonnosti karty složitější, je vyjádřena grafem a karta se považuje za vyhovující dané třídě, když se naměřené hodnoty rychlostí nacházejí vpravo nahoře nad definiční křivkou dané třídy.\n\nV praxi je rychlost čtení vždy stejná nebo vyšší než rychlost zápisu a z toho důvodu se nově v tabulkách udává buď jen výkonnost karty, popsaná v předchozím odstavci, nebo rychlost zápisu. Dříve udávaný násobitel rychlosti, vztažený k velmi starým a pomalým kartám, již SD Asociace nepoužívá a nahradila jej definovanými třídami.\n\nPoznámky:\n\nSDHC (Secure Digital High Capacity) je nástupnickou technologií výroby karet SD. Mezi klíčová pozitiva se řadí především možnost výroby paměťových karet s kapacitou nad 2 GiB (s teoretickým maximem až 2 TiB), limit předchozí technologie SD je 2 GiB. Naopak negativem SDHC je absence zpětné kompatibility se staršími čtečkami SD karet. Nové SD čtečky a zařízení (fotoaparáty, hudební přehrávače, telefony atd.) s podporou SDHC jsou již zpětně kompatibilní v tom smyslu, že dokáží číst/zapisovat i na všechny starší SD karty. SDHC přináší kapacitu až 32 GiB.\n\nU SDHC karet se nově zavádí označení minimální rychlosti zápisu podle tříd, které je uvedeno pod logem SDHC. Označení třídy odpovídá přenosové rychlosti v MB/s (viz tabulka). Celková rychlost přenosu záleží na kartě v kombinaci se čtečkou. Každá kombinace karty a čtečky dává jiné výsledky. Čím starší anebo univerzálnější USB čtečka, tím horší výsledky. Teoretická (dosud nedosažená) rychlost přenosu dat je limitována rychlostí rozhraní USB 2.0 Hi-Speed – 60 MB/s. Panasonic (jeden z iniciátorů SD formátu) ohlásil, že vyvine čtečku s přenosem 40 MB/s.\n\nSDXC (Secure Digital eXtended Capacity) je již třetí vylepšenou technologií výroby karet SD. Hlavním přínosem má být výroba až 2TB karet. Úplně první kartu SDXC na světě vyrobila firma Pretec v první polovině roku 2009. Sériová výroba SDXC začala v polovině prosince 2009.\n\nV současné době se běžně prodávají SDXC karty o kapacitách 64 až 512 GiB v klasickém SD formátu, resp. 64 až 256 GiB v provedení microSD. Přenosová kapacita tohoto standardu by měla dosahovat až 2400 Mb/s. Reálně jsou dosahovány rychlosti okolo 480 Mb/s pro čtení a do 280 Mb/s pro zápis (srovnatelné s USB 2.0).\n\nNa kartách standardu SDXC je využíván nový systém souborů nazvaný exFAT, který umožňuje obejít hranici maximální velikosti souboru 4 GiB, kterou přinášel systém FAT32. Tento systém souborů však většinou není podporován staršími zařízeními podporujícími pouze standard SDHC, proto lze dle oficiálních doporučení používat SDXC karty jen v SDXC zařízeních.. Použitím různých neoficiálních nástrojů jako fat32format je však možné i SDXC karty zformátovat na systém souborů FAT32 a s určitými omezeními je pak využívat i v zařízeních pro SDHC.\n\nV modernějších zařízeních jako PC a smartphony můžete používat jakékoli jiné souborové systémy např. Ext. Taky můžete vytvářet více oddílů úplně stejně jako na jiných úložištích.\n\nPodobná karta MMC má stejnou velikost jako standardní SD, ale chybí jí 9. pin (zcela nalevo)\"\n\nVšechny karty jsou co do svého tvaru řešeny tak, aby šly do čtecího zařízení zasunout pouze jedním způsobem. MiniSD je rozšířeno méně, ale formát MicroSD je velmi populární jako rozšiřitelná paměť do tabletů, chytrých telefonů, MP3/MP4 přehravačů, popřípadě dalších mobilních zařízení a spotřební elektroniky.\n\nBěžně existují adaptéry z mini-SD a mikro–SD na standardní velikost SD, lze najít i adaptéry (de facto čtečky) o velikosti SD karty s konektorem do USB.\n\n\n\n\n"}
{"id": "95336", "url": "https://cs.wikipedia.org/wiki?curid=95336", "title": "Hasivka orličí", "text": "Hasivka orličí\n\nHasivka orličí (\"Pteridium aquilinum\" (L.) Kuhn, 1879) je kapradina z čeledi hasivkovitých. Je to nejvyšší kapradina rostoucí v České republice, může dosáhnout výšky až 2,5 metru.\n\nLidová jména: kapraď orličí, křídlatěnec, kapradí samice\n\nRodové jméno hasivka je odvozeno od schopnosti druhu zahajovat sukcese na plochách vzniklých po lesním požáru, jelikož její oddenek roste hluboko pod zemí. Světle zelená listová čepel je tuhá a obvykle vodorovně rozložená. Skládá se z podlouhle kopinatých lístečků. Kopinaté lístečky jsou na špičce celokrajné, při spodině laločnaté, s kupkami výtrusnic při ohrnutém okraji.\n\nJe to statná rostlina, která nese nepřezimující světle zelené 2–3x zpeřené listy. Vyrůstají po jednom ze silného plazivého oddenku, který je hluboko pod zemí. Jsou až 2,5 m vysoké, kožovité a mají trojhranný řapík vysoký až 1 m. V mládí je spirálovitě svinutý. Na šikmém průřezu dolní části řapíku vytvářejí cévní svazky obraz, který se podobá dvouhlavému orlu – odtud vznikl druhový název.\n\nVýtrusnice dozrávají v červenci až září, pukají příčnou skulinkou a vypadává z nich mnoho drobných výtrusů, které jsou chráněné ohrnutým okrajem čepele. Z výtrusů vyrůstá nadzemní prvoklíček srdčitého a lupenitého tvaru s četnými kořínkovými vlákny. Na prvoklíčku dále vyrůstají kuželovité pelatky se samčími buňkami a později lahvicovité zárodečníky s vaječnou buňkou, z níž po oplodnění vyrůstá nová rostlinka.\n\nHasivka orličí se někdy může zaměňovat s další vytrvalou kapradinou – kapraď samec (\"Dryopteris filix-mas\"), který však má kratší a rezavě zbarvený oddenek, ze kterého vyrůstají asi 120 cm vysoké,tmavě zelené a jednoduše zpeřené listy. Listy obsahují lístky, které jsou vpředu zoubkaté. Řapík má kratší než čepel a jeho výtrusy jsou zcela kryté ledvinovitou ostěrou.\n\nRoste na písčitých i hlinitých kyselých půdách,zvláště ve světlých listnatých i jehličnatých lesích, zejména borových. Může se vyskytovat ve vřesovištích nebo na stráních, někdy i mimo les. Preferuje nevápenité půdy. Často vytváří rozsáhlé a souvislé porosty.\n\nHasivka orličí je typický kosmopolitní druh rozšířený po celém světě. Roste ve všech zemích v lesním pásmu, kromě Jižní Ameriky.\n\n\n\n \n"}
{"id": "95337", "url": "https://cs.wikipedia.org/wiki?curid=95337", "title": ".jobs", "text": ".jobs\n\n.jobs je internetová generická doména nejvyššího řádu vyhrazená pro organizace zabývající se zaměstnáním.\n\nÚčelem této domény je mimo jiné i zjednodušení vyhledávání volných pracovních míst na internetu.\n"}
{"id": "95340", "url": "https://cs.wikipedia.org/wiki?curid=95340", "title": "Bielské jezero", "text": "Bielské jezero\n\nBielské jezero ( , , ) je jezero ve Švýcarsku. Leží převážně v kantonu Bern a jižním koncem zasahuje do kantonu Neuchâtel. Na východě k němu zasahují předhůří Alp a na západě Jury. Má rozlohu 39,3 km². Je 15 km dlouhé a maximálně 4,1 km široké. Dosahuje maximální hloubky 75 m. Objem vody je 1,12 km³. Rozloha povodí je 8 305 km². Leží v nadmořské výšce 429 m.\n\nNa jihu jezera se od jihozápadu k severovýchodu táhne Sankt Petersinsel (1,4 km²), který je v současné době spojen s jižním koncem jezera a je tedy vlastně poloostrovem.\n\nNa jihu přivádí vodu z Neuchâtelského jezera kanál Zihl. Dalšími přítoky jsou na západě Twannbach, na severu Schüss a na východě Aare-Hagneck-Kanal. Na severovýchodě odtéká z jezera řeka Zihl a Nidau-Büren-Kanal do řeky Aare. Průměrný odtok z jezera je 244 m³/s.\n\nNa jezeře je rozvinutá místní lodní doprava.\n\nNejvětším městem na břehu je Biel. Podél severozápadního břehu vede železnice \"Biel\" – Neuchâtel.\n"}
{"id": "95348", "url": "https://cs.wikipedia.org/wiki?curid=95348", "title": "Focke-Achgelis", "text": "Focke-Achgelis\n\nFocke-Achgelis byl německý výrobce vrtulníků založený v roce 1937 Henrichem Fockem a Gerdem Achgelisem.\n\nPrvní plně ovladatelný vrtulník (oproti vírníku) byl Focke-Wulf Fw 61 veřejně představený Hannou Reitschovou v roce 1936 v Berlíně.\n\nV roce 1937 akcionáři společnosti Focke-Wulf přinutili Heinricha Fockeho opustit společnost, kterou spoluzakládal a tak Focke založil společně s Gerdem Achgelisem novou společnost, která se specializovala na produkci vrtulníků.\n\n"}
{"id": "95353", "url": "https://cs.wikipedia.org/wiki?curid=95353", "title": "Horní Bečva", "text": "Horní Bečva\n\nHorní Bečva je horská obec s nadmořskou výškou v centru 505 m n. m. ležící v Chráněné krajinné oblasti Moravskoslezské Beskydy asi 13 km východně od Rožnova pod Radhoštěm po obou březích horního toku Rožnovské (Dolní) Bečvy, která odděluje pásmo Vsetínských vrchů od Beskyd.\n\nObec leží podél silnice I. třídy č. 35 z Valašského Meziříčí do Žiliny. Nejvyšším vrcholem obce je Vysoká 1024 m n. m. Horskému charakteru odpovídá i značná rozlehlost obce (43 km²). To ji činí po Velkých Karlovicích rozlohou druhou největší v okrese Vsetín ve Zlínském kraji. Žije zde obyvatel.\n\nNázev obce se objevuje ve tvaru Veliká Bečva (1629), dále Ober Betzwa (1675), z Hornych Becžwysk (1712), Ober Becžwa (1718), Ober Betschwa, Hornj Beczwa (1846). Obyvatelé v místním nářečí jsou zváni Hornobečvjané, adjektivum hornobečvjanský, hornobečvanský.\n\nÚdolí Rožnovské Bečvy začalo být osidlováno od 2. poloviny 16. století. Hlavní roli při osídlovacím procesu hráli rožnovští měšťané a zámožní sedláci z okolních vsí, kteří tu zřizovali ujmiska a paseky, na nichž později vznikaly trvale obydlené pasekářské usedlosti.\n\nOsada byla za obec prohlášena, přibližně v roce 1650 za Baltazara ze Žerotína, ale již dlouho předtím zde žili osadníci a tvořili s okolními osadami Velkou Bečvu. Mezi lety 1680–1690 byla obec Bernardem ze Žerotína rozšířena.\n\nNejstarší písemná zmínka o Horní Bečvě je z roku 1659 v gruntovní knize Valašského Meziříčí. V urbáři z roku 1676 se již vede jako samostatná obec mající 103 domků se 1385 obyvateli. Živili se kácením a dovážením dřeva, sbíráním hub, borůvek a malin, výrobou šindelů, dřevěného nádobí a chovem ovcí.\n\nDuchovní správa byla zřízena na Horní Bečvě roku 1792. V témže roce byl postaven kostel zasvěcený svatým mučedníkům Janu a Pavlu a zřízena fara v níž bylo zahájeno školní vyučování. Do té doby chodily děti do školy v Hutisku.\n\nObec náležela v letech 1849–1960 k politickému okresu Valašské Meziříčí, s výjimkou let 1855 až 1868, kdy byla součástí tzv. smíšeného okresu Rožnov pod Radhoštěm. Od roku 1949 Horní Bečva podléhala okresnímu soudu Valašské Meziříčí. Roku 1960 se stala součástí politického a soudního okresu Vsetín.\n\n\n\n\nV katastru je více než 500 soukromých chat a několik desítek rekreačních a hotelových zařízení.\n\n"}
{"id": "95356", "url": "https://cs.wikipedia.org/wiki?curid=95356", "title": "Diskrétní logaritmus", "text": "Diskrétní logaritmus\n\nNechť formula_1 jsou přirozená čísla, pro něž platí formula_2. Potom každé číslo formula_3 odpovídající uvedené rovnici nazveme diskrétní logaritmus o základu formula_4 z formula_5 vzhledem k modulu formula_6. Tato definice nedefinuje číslo formula_3 jednoznačně, proto se někdy upravuje tak, že ze všech možných diskrétních logaritmů ve smyslu předchozí definice se vybere ten nejmenší.\n\nObecně se nemusí jednat přímo o přirozená čísla modulo formula_8, diskrétní logaritmus je zobecnění klasického logaritmu pro konečné cyklické grupy.\n\nZatímco spočíst formula_5 ze znalosti formula_10 je snadné, spočíst diskrétní logaritmus formula_3 ze znalosti formula_12 je velmi obtížné. To předurčuje tento problém k využití v asymetrické kryptografii. Ale standard NIST redukuje grupu pro formula_6 (například 1024 bitů) na podgrupu formula_14 (160 bitů).\n\n"}
{"id": "95357", "url": "https://cs.wikipedia.org/wiki?curid=95357", "title": "New Deal", "text": "New Deal\n\nNew Deal, v češtině často také Nový úděl, je název souboru opatření a ekonomických a sociálních reforem zavedených v průběhu let 1933–1937 během vlády prezidenta Franklina D. Roosevelta v USA s cílem podpořit, ozdravit a zreformovat státní ekonomiku Spojených států během Velké hospodářské krize.\n\nTermín \"new deal\" je v angličtině idiomem, který znamená \"přerozdání karet\".\n\nV říjnu roku 1929 začala Velká hospodářská krize poklesem akcií na burze na Wall Streetu v New Yorku. 24. října už akcie prudce klesaly, začala se šířit panika. Další den přišel známý Černý pátek 25. října, když se začaly prodávat i první zdravé akcie, aby se zvýšila špatná potřebná platební schopnost peněz.\n\nPrezidentský kandidát F. D. Roosevelt ve volebním programu sliboval, kromě jiného, zrušit zbytečné úřady a komise, snížit platy, snížit vládní výdaje o 25 %, ukončit vládní půjčky a vládní deficity a vyrovnat vládní rozpočty. Roosevelt svého protikandidáta ve volbách v roce 1932 Herberta Hoovera označil za „největšího marnotratníka v dějinách, který vrší úřad na úřad, komisi na komisi, a to všechno za peníze daňových poplatníků.“ Krátce po vítězství ve volbách, 5. března svolal Roosevelt mimořádné zasedání Kongresu. V průběhu prvních 100 dní jeho vlády byla přijata většina opatření Rooseveltova programu, která však směřovala opačným směrem než původní plán.\n\nV průběhu prvních 100 dní Rooseveltovy vlády bylo přijato několik opatření:\nDále: nařídil vládě financovat velké stavby (letiště, silnice, apod.) které pomohly překonat nezaměstnanost.\n\nZákon byl zrušen 27. května 1935 rozhodnutím Nejvyššího soudu USA.\n\nZelený nový úděl je ekologická aktivita, která má pomoci USA snížit emise, ale může také představovat klimatický kolonialismus.\n\n\n"}
{"id": "95363", "url": "https://cs.wikipedia.org/wiki?curid=95363", "title": "Protoplast", "text": "Protoplast\n\nProtoplast je (převážná) část buňky, kterou obaluje cytoplazmatická membrána. Z tohoto důvodu se tohoto pojmu nejčastěji užívá u buněk rostlinných, bakteriálních a buněk hub, které byly zbaveny své buněčné stěny. \"(Živočišné buňky buněčnou stěnou kolem membrány obaleny nejsou nikdy, proto nebývá potřeba je jako protoplasty pojmenovávat).\"\n\nPodle typu buňky - základní dělení na Prokaryota, Eukaryota - obsahuje protoplast různé objekty. Obecně můžeme říct, že protoplast obsahuje cytoplazmu, organely a cytosol. Protoplast je většinou fluidní konzistence. Pokud je obalen cytoplazmatickou membránou, má kulovitý tvar. \n"}
{"id": "95364", "url": "https://cs.wikipedia.org/wiki?curid=95364", "title": "Problém batohu", "text": "Problém batohu\n\nProblém batohu je NP-úplný problém kombinatorické optimalizace.\n\nNechť je dáno \"n\" závaží, z nichž každé má jednoznačně určenou hmotnost. Některá z nich vybereme, a dáme je do uzavřeného batohu, který je neprůhledný (a který má sám nulovou hmotnost). Potom batoh zvážíme a určíme celkovou hmotnost, ze které se pokusíme určit, která závaží jsou uvnitř batohu.\n\nMáme číslo \"M\", vektor formula_1, množinu \"A\". Pokoušíme se řešit rovnici (určit vektor formula_1), tak aby platilo:\nformula_3\n\nŘešení nemusí existovat, nebo nemusí být jednoznačné. Problém se využívá v konstrukci některých algoritmů asymetrické kryptografie.\n\nMáme batoh, který má pevně danou nosnost. Máme množinu věcí, které mají svou cenu a váhu. Úkolem je dát do batohu některé věci tak, aby součet vah nepřekročil nosnost a přitom součet cen byl co největší.\n\n"}
{"id": "95367", "url": "https://cs.wikipedia.org/wiki?curid=95367", "title": "Rafael Alberti", "text": "Rafael Alberti\n\nRafael Alberti Merello (16. prosince 1902 El Puerto de Santa María (Cádiz) – 28. října 1999 tamtéž) byl spisovatel ze španělské Andalusie, známý především pro svou poesii; držitel mnoha literárních cen.\n\nJeho otcem byl Augustín Alberti a matkou María Merello. Byl pátým ze šesti bratrů a vnukem kupců italského původu, dodavatelů evropského zboží.\n\nZačínal jako malíř. V roce 1917 se přestěhoval se svou rodinou do Madridu, kde se zabýval kopírováním maleb v muzeu Prado (\"El Museo del Prado\"). Po prvním období, kdy se učil malbě, se představil v sále „Salón Nacional de Otoño“ (\"Národní podzimní galerie\") a zahajuje svou první výstavu obrazů a kreseb v Ateneu. Představuje se i v Rezidenci studentů, kde se seznamuje s Generací 27 (v poezii sem patří mimo jiné Federico García Lorca, Dámaso Alonso, Gerardo Diego, Pedro Salinas, Jorge Guillén, Emilio Prados, Manuel Altolaguirre, Luis Cernuda, Vicente Aleixandre a Miguel Hernández), intelektuálním hnutím, představeném v Seville roku 1927 při příležitosti třístého výročí úmrtí Luise de Góngory.\n\nV roce 1924 Alberti obdržel Národní cenu za svou první publikovanou knihu, \"Námořník na zemi\" (\"Marinero en tierra\"), po níž se definitivně rozhodl pro poezii, ačkoliv výtvarnému umění se věnovat nepřestal. Počátkem třicátých let se přiklonil k marxismu a vstoupil do Komunistické strany Španělska. V roce 1939 po vítězství generála Franca emigroval do Argentiny, kde strávil čtyřiadvacet let; dalších patnáct let žil v Itálii. Do Španělska se vrátil 27. dubna 1977 se slovy \"„Opustil jsem vlast se zaťatou pěstí, a vracím se, nabízeje vám otevřenou ruku jako gesto smíru mezi všemi Španěly“\". Obdržel mnoho cen a uznání, mezi nimi např. Leninovu cenu míru v roce 1966. V roce 1983 mu připadla i významná Cervantesova cena, nejvyšší uznání pro španělsky píšící spisovatele. V roce 1987 rada Cádizu ustanovila v Albertiho rodném městě nadaci, která nese jeho jméno a pod jejíž křídla se přestěhovala velká část jeho osobního archívu. Byl dvakrát ženat, poprvé se spisovatelkou Maríou Teresou Leónovou, a podruhé s Marií Asunción Mateovou, která ho v posledních letech reprezentovala. Skonal okolo půl jedné ráno 28. října 1999 ve svém rodišti, městě El Puerto de Santa María.\n\nPoezie\nVýbor z Albertiho sbírek do roku 1955 vyšel v češtině v překladu Lumíra Čivrného pod názvem \"Čiré jako voda\" v SNKLHU v Praze roku 1957. Mezi další překladatele Albertiho poezie patří například Pavel Šrut.\n\nDivadelní hry\n\n\nAlberti psal rovněž prózu a studie.\n\n\n\n"}
{"id": "95371", "url": "https://cs.wikipedia.org/wiki?curid=95371", "title": "Tripolis", "text": "Tripolis\n\nTripolis (: Tarābulus nebo také طرابلس الغرب Ţarā-bu-lus al-Gharb, anglicky: Tripoli, turecky:Trablus) je hlavní město Libye a roku 2006 zde žilo 1 065 405 obyvatel. Jedná se o největší libyjské město, které je politickým, ekonomickým a kulturním centrem celé země. Zároveň jde o historickou metropoli Tripolska.\n\nMěsto bylo založeno Féničany pod názvem \"Oea\" v 7. století před naším letopočtem. V období od roku 105 př. n. l. až do 7. století n. l. bylo součástí Římské a později Byzantské říše (dočasně obsazené Vandaly). V 7. století oblast dnešní Libye dobyli Arabové a v roce 1551 Osmanští Turci.\n\nPo dobytí italskými vojsky v roce 1911 se stal centrem italské kolonizace severní Afriky. Od roku 1951 je hlavním městem Libye.\n\n"}
{"id": "95389", "url": "https://cs.wikipedia.org/wiki?curid=95389", "title": "Monotónní funkce", "text": "Monotónní funkce\n\nMonotonie je vlastnost, označující, zda je funkce v bodě či na daném intervalu monotónní, tzn. zda je konstantní, rostoucí, klesající, příp. nerostoucí, či neklesající.\n\nTato vlastnost bývá někdy označována jako monotonnost, popř. monotonicita.\n\nMonotonie lokální (v bodě):\nFunkce je v bodě \"a\" \"rostoucí\", jestliže existuje nějaké okolí \"U\"(\"a\") bodu \"a\" takové, že pro všechna \nformula_1 v tomto okolí platí:\n\nObdobně je funkce \"klesající\", pokud\n\"nerostoucí\" pro\na \"neklesající\" pro\n\nMonotonie globální (na intervalu):\nFunkce je na intervalu formula_6 \"rostoucí\", jestliže pro všechna formula_7 z tohoto intervalu platí:\n\nObdobně je funkce na formula_6 \"klesající\", pokud\n\"nerostoucí\" pokud\na \"neklesající\" pokud\n\nNa je funkce rostoucí (a zároveň neklesající) například v intervalu formula_13, klesající (a zároveň nerostoucí) například v intervalu formula_14.\n\nMezi monotónní funkce řadíme funkce:\n\nRostoucí a klesající funkce označujeme jako ryze monotonní na daném intervalu. Interval, na kterém je funkce ryze monotónní, se nazývá \"interval monotonie\".\n\nK vyšetření monotonie funkce formula_16 v bodě formula_1 lze využít první derivace formula_32 funkce (pokud existuje), přičemž platí následující implikace (které nelze obrátit):\n\nBohužel, existuje ještě alternativní terminologie, která se trochu nešťastně překrývá s tou výše představenou. Funkce se dle této alternativní terminologie nazývá:\n\nPokud tedy v knize či na Internetu najdete tvrzení s výrazem \"rostoucí\", pak není jasné, co se tím myslí, bez nahlédnutí do autorových definic těchto pojmů. V některých větách toto hraje roli. Naštěstí mnoho vět pracuje s pojmy \"monotonní\" a \"ryze monotonní\", na kterých se terminologie shodují.\n\nJe těžké říct, která terminologie je rozšířenější, podobná situace je mimochodem i v terminologii anglické. Pro čtenáře to každopádně znamená nutnost být ostražitý.\n\n"}
{"id": "95395", "url": "https://cs.wikipedia.org/wiki?curid=95395", "title": "Sissi", "text": "Sissi\n\nSissi může být:\n\n\n"}
{"id": "95401", "url": "https://cs.wikipedia.org/wiki?curid=95401", "title": "Růžový šum", "text": "Růžový šum\n\nRůžový šum také známý jako „1/f šum“ nebo „kmitající šum“ je signál nebo proces jehož výkonová frekvenční hustota je přímo úměrná převrácené hodnotě frekvence. Svými vlastnostmi leží růžový šum mezi šumem bílým a červeným, tomu odpovídá i jeho název. \n\nEnergie je stejná v stejně širokých pásmech v logaritmických souřadnicích, např. ve všech oktávách. Při zdvojnásobení frekvence klesne energie o 3 dB. \n\nLidský sluchový systém, který používá zhruba logaritmický koncept frekvencí zaokrouhlený Barkovou stupnicí, si nevšimne všech slyšitelných frekvencí se stejnou citlivostí; signály okolo 1 kHz se zdají být nejhlasitější, a ‚nejhlasitější’ z ostatních frekvencí se zdají být sníženy jako frekvenční změny od 1 kHz ‚vrcholu‘. Ale lidé mohou stále rozpoznávat mezi bílým a růžovým šumem snadno.\nGrafický ekvalizér také rozděluje signál do skupin logaritmicky a zobrazují výkon po oktávách; zvukoví inženýři testují systémy růžovým šumem aby zjistili, zda reagují na všech frekvencích ve využitelném spektru.\n\nZ praktického pohledu je vyprodukování pravého růžového šumu nemožné, protože energie takového signálu by byla nekonečná.To znamená, že energie růžového šumu v jakékoli frekvenci z intervalu <f1;f2> je úměrný log(f2/f1) a jestliže f2 je nekonečné, je nekonečně velká i energie. Obdobně energie růžového šumu by byla nekonečná pro f1= 0. To není překvapení, protože signál obsahující frekvence dolů k nule se rozšiřuje do nekonečna v čase.\nPrakticky šum může být růžový jen v určitém intervalu frekvencí. Pro f2 je pak horní limit frekvencí měřitelný. V elektronice bude ve frekvenci zlomu bílý šum v každém případě silnější než růžový šum. Zajímavé je, že není známa spodní hranice pro růžový šum v elektronice. Měřící technika schopná zaznamenat frekvence do 10 Hz (takové měření trvá několik týdnů) neukázala ukončení růžového šumu. Proto se může prohlásit, že v elektronice může být šum růžový až do f1= 1/T , kde T je čas kdy je zařízení zapnuto\nJeden významný parametr šumu je že jeho nejvyšší bod v závislosti na odhadovaném obsahu energie (nebo Crest faktor) nemůže být určen pro růžový šum, protože to závisí na f1 a proto na čase, po který zařízení běží.\n\n1/f šum se vyskytuje v mnoha fyzikálních, biologických a ekonomických systémech. Ve fyzice je v některých meteorologických datových odděleních, elektromagnetických radiačních výstupech některých astronomických institucí, a nejvíce v elektronických zařízeních. V biologických systémech je v rytmech bití srdce a statistikách sekvencí DNA. Růžový šum můžeme také nalézt mnoha elektrických pochodech lidského mozku.Ve finančních systémech je část označován jako efekt dlouhé paměti.\n\nJe mnoho teorií o původu 1/f šumu. Některé teorie se snaží být univerzální, zatímco jiné jsou použitelné jen na určitý typ materiálu jako např. polovodiče. Univerzální teorie 1/f šumu stále podléhají výzkumu.\n\nRůžový šum může vzniknout z bílého šumu, který prošel přes určitou dolní propust. Vyskytuje se tedy v systémech s bílým šumem, které mají jistou časovou konstantu.\n"}
{"id": "95403", "url": "https://cs.wikipedia.org/wiki?curid=95403", "title": "Barvy šumu", "text": "Barvy šumu\n\nNázvy barev pro různé typy šumu byly vytvořeny jako přibližná analogie mezi jejich frekvenčním spektrem (zobrazeným na modrých diagramech) a spektrem barevného světla. Tedy spektrum „modrého šumu“ odpovídá spektru světla s modrým odstínem atd.\n\nTelekomunikační slovník definuje bílý, růžový, modrý a černý šum.\n\nBílý šum je náhodný signál (nebo proces) s konstantní výkonovou spektrální hustotou. Stejně široká frekvenční pásma mají tedy stejnou energii. Například rozsah frekvencí 20 Hz mezi 40 a 60 Hz má stejnou energii jako rozsah frekvencí mezi 4000 a 4020 Hz. Bílý šum dostal název podle analogie s bílým světlem, které obsahuje rovnoměrně zastoupené všechny frekvence. \nNekonečný vlnový rozsah signálu bílého šumu je pouze teoretický, v praxi je šum označován jako „bílý“ pokud má ploché spektrum v definovném rozsahu frekvencí.\n\nRůžový šum také známý jako „1/f šum“ je signál nebo proces, jehož výkonová frekvenční hustota je přímo úměrná převrácené hodnotě frekvence. Tedy při zdvojnásobení frekvence klesne energie o 3 dB. Energie je stejná v pásmech stejně širokých v logaritmických souřadnicích, např. ve všech oktávách. To odpovídá logaritmickému charakteru lidského vnímání. Růžovým šumem se proto často testují zvukové systémy, aby se zjistilo, zda mají v celém rozsahu požadovaný přenos.\n\nSvými vlastnostmi leží růžový šum mezi šumem bílým a červeným, tomu odpovídá i jeho název.\n\nHnědý šum je podobný růžovému šumu, ale s výkonovou frekvenční hustotou sníženou o 6 dB za oktávu se zvyšující se frekvencí (hustota je úměrná 1/f) do rozsahu frekvencí, který nezahrnuje stejnosměrný proud (DC). Může být generován algoritmem, který simuluje Brownův pohyb nebo integrováním bílého šumu. Hnědý šum není pojmenován podle výkonového spektra které naznačuje hnědá barva, ale podle zkomolení z Brownova pohybu. Je také znám jako „náhodná procházka“ nebo „opilcova chůze“. (Nepleťme si ho ale s infrazvukovým hnědým znamením, které prý lidem způsobuje ztrátu kontroly nad jejich vnitřnostmi.)\n\nVýkonová frekvenční hustota modrého šumu (FS-1037C) se zvyšuje o 3 dB za oktávu se zvyšující se frekvencí (hustota je úměrná f ) do konečného frekvenčního rozsahu. V počítačové grafice je termín „modrý šum“ někdy užívaný volněji jako jakýkoli šum s minimální nízkou frekvencí bez výkyvů výkonu. \n\nTo může být dobrý zvuk pro úpravu chyb ve zvukových záznamech (Mitchell, 1987).\n\nVýkonová frekvenční hustota purpurového šumu se zvyšuje o 6 dB za oktávu s rostoucí frekvencí (hustota úměrná f) do konečného rozsahu frekvencí. Je také znám jako odlišený bílý nebo fialový šum.\n\nŠedý šum je šum používaný k psychoakustice k měření křivky hladiny hlasitosti (křivka která znázorňuje vliv frekvence na hlasitost signálu, při kterém posluchač začne pociťovat konstantní hluk.> na obrázku) do stanoveného rozsahu frekvencí, takže zní stejně hlasitě na všech frekvencích. Někteří lidé říkají, že toto může být lepší definice bílého šumu než definice „stejný výkon na všech frekvencích“, protože bílé světlo nikdy nemá stejný výkon spektra, ale spíše může mít rozsah spektra.\n\nČervený šum má více než jednu definici:\n\nOranžový šum je skoro-stálý šum s ohraničeným výkonovým spektrem s omezeným počtem malých skupin nul rozptýleným rovnoměrně po celém spektru. Tyto skupiny nulové energie jsou soustředěny okolo frekvencí muzikálních not v jakékoli stupnici. Protože všechny sladěné hudební noty jsou eliminovány, zbývající spektrum se zdá být složeno z trpkých, citrónových a „pomerančových“ (Orange) not. Oranžový šum je nejjednodušeji vyprodukovatelný místností, která je plná žáků první třídy vybavených plastovými zobcovými flétničkami.\n\n\n\n"}
{"id": "95426", "url": "https://cs.wikipedia.org/wiki?curid=95426", "title": "ElGamal", "text": "ElGamal\n\nElGamal je jeden z algoritmů asymetrické kryptografie, má ovšem nevýhodu, že šifrovaná data jsou dvakrát delší než data nešifrovaná. To je možná důvodem, proč není jeho nasazení tak masivní, jako nasazení algoritmu RSA, který tímto nedostatkem netrpí. Opírá se o problém výpočtu diskrétního logaritmu.\n\nNechť jsou zvolena veřejně známá čísla \"q\", tzv. modul, a \"g\" co nejvyššího řádu. Potom si i-tý účastník volí svůj tajný klíč\nformula_1 a vypočte veřejný klíč formula_2 jako formula_3\nPokud potom posílá A zprávu P uživateli B (zpráva musí být menší než formula_4), probíhá komunikace podle následujícího schématu.\n\n\nS využitím vět algebry za daných předpokladů platí:\nformula_11\n\nNa prolomení toho systému by musel útočník vyřešit problém diskrétního logaritmu, což je považováno za výpočetně složitý problém.\n"}
{"id": "95431", "url": "https://cs.wikipedia.org/wiki?curid=95431", "title": "György Ligeti", "text": "György Ligeti\n\nGyörgy Sándor Ligeti (28. května 1923, Târnăveni, Rumunsko – 12. června 2006, Vídeň) byl maďarsko-rakouský hudební skladatel židovského původu.\n\nLigeti se narodil v Dicsőszentmártonu v Transylvánii v Rumunském království, který byl v roce 1945 přejmenován na Târnăveni, v rodině maďarských Židů. V šesti letech se rodina přestěhovala do Kluže a až do roku 1990 se do místa svého narození nevrátil.\n\nZákladní hudební vzdělání získal na konzervatoři v Kluži. Kromě toho v letních měsících studoval soukromě u maďarského klavíristy a hudebního skladatele Pála Kadosy v Budapešti.\n\nV roce 1940 byla Druhou vídeňskou arbitráží severní část Transylvánie postoupena Maďarsku. Ligetiho vzdělání bylo v roce 1944 přerušeno, když byl fašistickým režimem Miklóse Horthyho poslán do tábora nucených prací. Jeho šestnáctiletý bratr byl deportován do koncentračního tábora Mauthausen-Gusen a oba rodiče do koncentračního tábora Auschwitz-Birkenau. Ze všech jeho příbuzných přežila věznění pouze matka.\n\nPo skončení 2. světové války se Ligeti vrátil ke studiu na \"Hudební akademii Franze Liszta\" v Budapešti. Jeho učiteli byli kromě Pála Kadosi i Ferenc Farkas, Zoltán Kodály a Sándor Veress. Absolvoval v roce 1949 a rok se věnoval etnografickému výzkumu maďarské lidové hudby v Transylvánii. Po roce se vrátil na přímluvu svého učitele Zoltána Kodályho na svou školu jako učitel harmonie, kontrapunktu a hudební analýzy. Jako mladý učitel však dále navštěvoval přednášky svého staršího kolegy, dirigenta a muzikologa Lajose Bárdose, konzervativního křesťana, který pro něj představoval bezpečné útočiště. Jeho pomoc a rady později ocenil v předmluvě ke svým dvěma učebnicím harmonie. Vzhledem k omezením, které představoval komunistický režim v Maďarsku, se stala komunikace mezi Maďarskem a západními zeměmi obtížnou a Ligeti, stejně jako ostatní umělci v zemích východního bloku, byli odříznuti od vývoje hudby ve světě.\n\nV prosinci 1956, dva měsíce poté co sovětská armáda krvavě potlačila maďarské povstání, uprchl se svou bývalou ženou (zanedlouho se opět vzali) do Vídně, kde v roce 1968 získal rakouské občanství. Maďarsko pak navštívil až o 14 let později, kdy byl pozván, aby zasedal v jury skladatelské soutěže. Při útěku do Vídně zanechal v Budapešti většinu svých skladeb, z nichž byla velká část ztracena. Vzal sebou jen to, co sám považoval za nejdůležitější díla. Sám později vysvětloval, že svou starou hudbu považoval za nezajímavou. Věřil pouze dvanáctitónové hudbě.\n\nZa několik týdnů po příjezdu do Vídně odcestoval do Kolína nad Rýnem. Tam se setkal s řadou klíčových postav hudební avantgardy a měl možnost se seznámit se současnými hudebními styly a metodami. Mezi nimi byli např. Karlheinz Stockhausen a Gottfried Michael Koenig, s nimiž pak spolupracoval na vývoji elektronické hudby. Přestože s nimi spolupracoval v kolínském studiu, sám napsal jen velmi málo čistě elektronické hudby. Soustřeďoval se spíše na instrumentální díla, která však často obsahovala elektronicky znějící textury. V létě pak navštěvoval Darmstadtské \"Kurzy nové hudby\". Zhruba po třech letech kolínskou školu zcela opustil, neboť mu připadala příliš dogmatická a plná frakčních půtek a osobních třenic.\n\nPočínaje rokem 1960 se Ligetiho dílo dostávalo na veřejnost a bylo čím dál více respektováno. Jeho nejznámější skladby pocházejí z doby od \"Apparitions\" (1958–59) k \"Lontano\" (1967) a k opeře \"Le Grand Macabre\" (1978). V posledních letech se staly známými jeho tři svazky \"Études\" pro klavír (1985–2001) díky gramofonovým nahrávkám.\n\nV roce 1973 se stal profesorem kompozice na \"Vysoké škole hudby a divadla\" (Hochschule für Musik und Theater Hamburg) v Hamburku, kde setrval až do odchodu do důchodu v roce 1989. Na počátku osmdesátých let se pokoušel najít nový hudební styl bližší tonalitě. To vedlo k odmlčení na hudební scéně, které bylo ukončeno v roce 1982 \"Triem pro housle, lesní roh a klavír\". V následujících letech byl pak velmi plodný. Na pozvání Waltera Finka se stal prvním skladatelem představeným na \"Rýnském hudebním festivalu\" v roce 1990.\n\nVedle velkého zájmu o rozličné typy hudby, od renezance až po hudbu africkou, se Ligeti zajímal i o literaturu (zejména Lewis Carroll, Jorge Luis Borges, a Franz Kafka), malířství, architekturu a přírodní vědy. Zvláště se zajímal o matematiku, zejména fraktální geometrii Benoît Mandelbrota a práce Douglase Hofstadtera.\n\nKe konci dvacátého století se zhoršily Ligetiho zdravotní problémy. V posledních třech letech života se pohyboval pouze na vozíčku. Zemřel 12. června ve Vídni ve věku 83 let. Příčinu smrti rodina nezveřejnila. Pohřeb se konal ve vídeňském ústředním krematoriu. Zúčastnili se ho ministři kultury Rakouska i Maďarska. Popel je uložen na \"Ústředním vídeňském hřbitově\" (Zentralfriedhof).\n\nSkladatelův syn, Lukas Ligeti, je skladatelem a hráčem na bicí nástroje v New Yorku.\n\nVětšina jeho raných prací byly sborové skladby a úpravy lidových písní. Nejrozsáhlejší dílo z tohoto období byla jeho absolventská práce \"„Kantáta pro festival mládeže“\" pro sóla, sbor a orchestr. Dodnes je na repertoáru \"Sonáta pro violoncello a orchestr\", skladba o dvou kontrastních větách komponovaná v letech 1948 a 1953. Skladba byla komunisty ovládaném maďarském \"Svazu skladatelů\" zakázána a na její první uvedení si skladatel musel počkat čtvrt století.\n\nLigetiho první skladby jsou ovlivněny hudebním jazykem Bély Bartóka. To je patrné i na jeho klavírním cyklu \"Musica ricercata\" z roku 1953, který bývá přirovnáván Bartókovu cyklu \"Mikrokosmos\". Ligeti později šest skladeb z tohoto cyklu přepracoval pro dechové nástroje a pod názvem \"Šest bagatel pro dechový kvintet\" byly provedeny poprvé v roce 1956 s výjimkou poslední věty, která se zdála komunistické censuře příliš nebezpečná\n\nPrávě s ohledem na censuru byla nejodvážnější skladatelova díla z tohoto období psána tzv. do šuplíku. Týká se to nejen výše uvedené \"Musica ricercata\", ale zejména jeho \"1. smyčcového kvartetu „Métamorphoses nocturnes“\" z let 1953–1954. Skladba byla veřejně provedena až po jeho útěku do Vídně.\n\nPo příchodu do Kolína začal psát spolu se Stockhausenem a Koenigem ve studiu západoněmeckého rozhlasu (\"West German Radio - WDR\") elektronickou hudbu. Před návratem k instrumentální hudbě však dokončil pouze dvě skladby: \"Glissandi\" (1957) and \"Artikulation\" (1958). Třetí skladba, původně nazvaná \"Atmosphères\", později však známá pod názvem \"Pièce électronique Nr. 3\", byla sice rozpracovaná, ale technické potíže zabránily jejímu dokončení. Dokončili ji teprve v roce 1996 holandští skladatelé Kees Tazelaar and Johan van Kreij. I pozdější Ligetiho hudba je ovlivněna jeho elektronickými experimenty a řada zvuků jeho instrumentální hudby elektronickou hudbu připomíná, jak je tomu např. v druhé větě skladby \"Apparitions\" (1959). Ligeti to později nazval „mikropolyfonií“.\n\n\"Aventures\", stejně jako \"Nouvelles Aventures\" z let 1962-1965, jsou skladby pro tři pěvce a instrumentální septet na skladatelův text, který sémanticky nedává žádný smysl. Každý ze zpěváků hraje pět rolí představujících pět oblastí emocí, mezi kterými náhle a rychle přechází, takže všech pět emocí je ve skladbě stále přítomno.\n\n\"Requiem\" je skladba pro soprán, mezzosoprán, dvacetičlenný smíšený sbor a orchestr. Svou délkou, trvá přibližně jeden a půl hodiny, je do té doby nejdelší Ligetiho skladbou. Ligeti použil pouze cca polovinu liturgického textu: \"Introitus\", \"Kyrie\" a \"Dies irae\", které rozdělil na dvě části \"De die iudicii sequentia\" a \"Lacrimosa\".\n\nV roce 1977, 13 let od prvních náčrtků, dokončil svou jedinou operu \"Le Grand Macabre\". Volně vychází z divadelní hry Michela de Ghelderode \"La balade du grand macabre\" patřící do žánru absurdního divadla. Ligeti ji nazval „anti-anti-opera“. Personifikace smrti, Nekrotzar, přichází do fiktivního města Breughellandu a oznámí, že o půlnoci nastane konec světa. Hudebně opera navazuje na postupy, které nejsou spojeny s Ligetiho předchozími díly včetně citací a pseudocitací jiných skladeb.\n\nPo opeře \"Le Grand Macabre\" se Ligeti snažil najít nový hudební styl a kromě dvou kratších skladeb pro cembalo další větší práci, \"Trio pro housle, lesní roh a klavír\", dokončil až v roce 1982, více než čtyři roky po opeře. Jeho hudba z 80. a 90. let akcentuje komplexní mechanické rytmy. V této době také zkoumal alternativní systémy ladění.\n\nŠiroké veřejnosti je Ligeti znám zejména hudbou k filmu Stanleye Kubricka (\"A Space Odyssey\"). Hudba k filmu obsahuje úryvky z jeho skladeb \"Atmosphères\", \"Lux Aeterna\", \"Requiem\" a elektronicky upravené verze skladby \"Aventures\". Film měl soudní dohru, neboť hudba byla použita bez souhlasu autora. Spor však byl urovnán dohodou a Kubrick pak později použil i další Ligetiho hudbu ve filmech \"The Shining\" a \"Eyes Wide Shut\".\n\nHudbu ze skladby \"Lontano\" použil i režizér Martin Scorsese v psychologickém trileru \"Shutter Island\" a první větu z violoncellového koncertu režisér Michael Mann v kriminálním filmu \"Heat\".\n\nLigetiho hudba zazněla také v rozhlasovém zpracování povídek Douglase Adamse \"Stopařův průvodce po Galaxii\".\n\n\n\n\n\n\n\n\n\n\n\n\n\n"}
{"id": "95432", "url": "https://cs.wikipedia.org/wiki?curid=95432", "title": "Střekov (část obce)", "text": "Střekov (část obce)\n\nStřekov (německy \"Schreckenstein\") je část statutárního a krajského města Ústí nad Labem v České republice, spadající pod městský obvod Ústí nad Labem-Střekov. Nachází se na pravém břehu řeky Labe. K roku 2011 zde žilo 14 041 obyvatel.\n\nPrvní písemná zmínka pochází z roku 1319. Z ní je patrné, že se původní osada naproti městu Ústí jmenovala Skřekov (latinsky psáno Schrekow) a že nově zbudovaný hrad nad ní byl pojmenován Schrekenstein.\n\nV roce 1922 byly k obci Střekov připojeny obce Kramoly (Kramel) a Novosedlice (Obersedlitz). Původní Střekov se někdy uvádí jako starý Střekov. Jednání o sloučení Kramol a Novosedlic probíhalo již v roce 1908, kdy byl pro sloučenou obec navrhován nový název Elbenau. V roce 1936 povýšilo ministerstvo vnitra Střekov na město a udělilo mu městský znak a prapor. Proti vůli většiny obyvatel ho 1. května 1939 nacistická správa k Velkému Ústí nad Labem. Toto spojení již nebylo nikdy zrušeno.\n\n26. dubna 1929 byl střekovský biograf prvním místem v Československu, kde se promítal zvukový film. V Praze měla tato novinka prémiéru až v srpnu téhož roku.\n\nV letech 1924 až 1936 proběhla pod hradem Střekov na Labi výstavba zdymadla Střekov (známého též jako Masarykova zdymadla či Zdymadla T. G. Masaryka), čímž došlo k několikametrovému vzdutí hladiny a vytvoření přehradní nádrže o délce 19,8 kilometrů a celkovém objemu 16,1 mil. m. Důvodem výstavby vodního díla bylo splavnění Labe v oblasti nebezpečných peřejí, které začínaly nad Vaňovem a končily asi 400 metrů pod hradem Střekov.\n\nStřekov je součást města Ústí nad Labem a nachází se v severní části okresu Ústí nad Labem v Ústeckém kraji, při řece Labi. Jeho základními sídelními jednotkami jsou osady Kramoly, Nová Ves, Sídliště Kamenný vrch, Střekov-Kamenný vrch, Střekov-Karla IV., Střekov-lázně, Střekov-nábřeží, Střekov-nad hradem a Střekov-průmyslový obvod.\n\nStřekov leží při řece Labe, což je vodní tok I. řádu a jedna z největších řek a vodních cest v Evropě, díky čemuž náleží do úmoří Severního moře. Její úsek v oblasti Střekov tvoří vodní útvary „Labe od toku Ohře po tok Bílina“ a „Labe od toku Bílina po Jílovský potok“. Průtok řeky se stal dominantním modelujícím činitelem, který ovlivnil ráz a vzhled zdejší krajiny. Průměrný dlouhodobý průtok řeky je v profilu Ústí nad Labem (tj. pod Masarykovými zdymadly) 290 ms.\n\nCelé území Střekova je součástí chráněné krajinné oblasti České středohoří. Ta byla vyhlášena 19. března 1976 výnosem ministerstva kultury ČSR na ploše 1063 km k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Nad ulicí Novoveská roste památný strom buk lesní (\"Fagus sylvatica\"), chráněný od roku 1996.\n\nDominantou je hrad Střekov, pocházející z počátku 14. století a v době romantismu upravený. Do hradního paláce je umístěna expozice historie hradu a blízkého regionu. Z terasy od restaurace je překrásný výhled na město a do labského údolí. Po roce 1989 byl hrad navrácen do vlastnictví šlechtického rodu Lobkowiczů.\n\nKostel Nejsvětější Trojice byl postaven roku 1903 v pseudobarokním slohu. V západní věži se nachází zvon z roku 1604 pořízený dílnou Hilgerů a dva zvony od Richarda Herolda z r. 1923. V minulosti se zde nacházel ještě čtvrtý zvon, po němž zde zůstalo jen srdce a prázdné místo ve zvonové stolici.\n\n\n"}
{"id": "95437", "url": "https://cs.wikipedia.org/wiki?curid=95437", "title": "Stara Zagora", "text": "Stara Zagora\n\nStara Zagora ( Стара Загора) je město v Bulharsku, důležité ekonomické centrum Starozagorské oblasti. Nachází se ve středu země, má 154.000 obyvatel.\n\nStara Zagora je považována za jednu z nejstarších osad v Bulharsku a Jihovýchodní Evropě. Založili ji Thrákové pod jménem \"Beroe\" (znamenající \"železo\") někdy v 6. až 5. tisíciletí př. n. l. Okolo města se nacházely měděné doly, z nichž se určitá část dochovala dodnes. Celá oblast je již odpradávna těžebně využívaná.\n\nBěhem období Římské říše bylo město přejmenováno na počest císaře Trajána na \"Augusta Trajana\".\n\nK další změně názvu došlo poté, co se vlády ujala říše Byzantská. Nový název zněl \"Irinipolis\", a byl podle byzantské císařovny. Postavilo se opevnění, protože hrozily četné bulharské útoky; od roku 717 je však město již právě součástí Bulharska. Nestalo se však jak bylo dlouho očekáváno v boji; bylo darováno císařem jako vděk Bulharům za pomoc byzanticům v boji proti Arabům při obléhání Konstantionopole. Bylo to první místo v oblasti Stara Planina, kde získali Bulhaři vliv. Po ustanovení svojí vlády mu jméno změnily na \"Boruy\".\n\nRoku 1122 se stala Stara Zagora svědkem bitvy mezi byzantským císařem Janem II. Komnenosem a vojskem Pečeněhů. Pečeněhové utrpěli krutou porážku, mnozí vojáci poražené strany se zde však usídlili.\n\nRoku 1371 skončilo období vlády Bulharů a města se zmocnili Osmané. V roce 1840 tu vznikla škola a název města se změnil na \"Železnik\" (překlad názvu \"Beroe\" do bulharštiny); nahrazeno tak bylo původní turecké \"Eskizağra\". Současný název se pak používá od roku 1870. Po osvobození Bulharska od Osmanů se stalo město součástí Východní Rumélie, od roku 1886 je součástí Bulharska již definitivně.\n\n"}
{"id": "95438", "url": "https://cs.wikipedia.org/wiki?curid=95438", "title": "HK Sibir Novosibirsk", "text": "HK Sibir Novosibirsk\n\nHK Sibir Novosibirsk ( ) je profesionální ruský hokejový tým.\n\nKlub byl založen v roce 1962 sloučením novosibirských klubů Dinamo a Chimik. Po sloučení nahradil tým Dinamo v mistrovství SSSR. V první sezóně klub zvítězil nad silným Lokomotivem Moskva a Křídla Sovětů Moskva, ale skončil poslední.\n\nV sezóně 1964/1965 začal Sibir hrát na novém Stadionu Sibir s umělým ledem a kapacitou 5 000 osob. Tato kapacita však nestačila, lidé sledovali zápasy i z okolních sosen. V létě roku 2002 byl Sibir rekonstruován a hráči začali hrát na vysoce kvalitním ledu, zároveň bylo v paláci nainstalováno nové osvětlení. Dnes má kapacitu pro 7400 diváků.\n\n"}
{"id": "95441", "url": "https://cs.wikipedia.org/wiki?curid=95441", "title": "Monorail v Moskvě", "text": "Monorail v Moskvě\n\nMonorail v Moskvě () tvoří jedna linka nadzemní jednokolejné trati v Moskvě.\n\nNachází se v administrativní oblasti Severo-Vostočnyj, spojuje stanici metra Timirjazevskaja na lince \"Serpuchovsko-Timirjazevskaja\" s \"ulicí Sergeje Ejzenštejna\".\n\nV provozu jsou tři soupravy, jezdící v intervalu 12-23 minut. Jízda samotná trvá 16 až 18 minut. Vláčky jsou vypravovány z tramvajové Baumanovy vozovny. Provoz je technicky možný i automaticky bez řidiče, v současné době je zatím poloautomatický.\n\nNa trase se nachází 6 stanic (\"Timirjazevskaja, Ulica Milašenkova, Telecentr, Ulica Akademika Koroljova, Vystavočnyj centr\" a \"Ulica Sergeja Ejzenštejna\"). Všechny jsou nadzemní, spojené pomocí výtahů a eskalátorů s úrovní ulice. Každá stanice je dlouhá 40 m a 15,6 m široká. Nástupiště jsou ostrovní (kromě \"Ulice Akademika Koroljova\") a krytá.\n\n"}
{"id": "95445", "url": "https://cs.wikipedia.org/wiki?curid=95445", "title": "Anna Siebenscheinová", "text": "Anna Siebenscheinová\n\nAnna Siebenscheinová, rozená Sládečková, (29. března 1918 Praha – 13. února 2006) byla česká překladatelka z němčiny a vysokoškolská pedagožka.\n\nAnna Siebenscheinová studovala obory čeština a němčina na Filozofické fakultě Univerzity Karlovy. Víc než 30 let vyučovala němčinu na umělecky zaměřených vysokých školách.\n\nAutorsky se podílela na vzniku \"Německo-českém slovník\" (1964) a \"Česko-německém slovníku\" (1968) Huga Siebenscheina.\n\nVýběr z překladů v abecedním pořadí podle autorů:\n\n"}
{"id": "95446", "url": "https://cs.wikipedia.org/wiki?curid=95446", "title": "Bilderberg", "text": "Bilderberg\n\nBilderberg (též Konference Bilderberg, Klub Bilderberg nebo Skupina Bilderberg) je označení pro výroční uzavřenou konferenci, na kterou je pozváno 120 až 150 významných osobností především ze Severní Ameriky a Západní i Střední Evropy. O pozvání rozhoduje řídící výbor a každý rok se obměňuje. Tradičně tvoří jednu třetinu pozvaných politici a zbylé dvě třetiny osobnosti z oborů finančnictví, průmyslu, odborů, vzdělání a komunikací. Název skupiny je odvozen od jména hotelu v Nizozemsku, kde došlo v roce 1954 k prvnímu setkání.\n\nPůvodní konference se konala v hotelu de Bilderberg, nedaleko Arnhemu v Nizozemsku od 29. května do 31. května 1954. Setkání bylo iniciováno několika lidmi, včetně polského politika Józefa Retingera, kteří se obávali růstu antiamerikanismu v západní Evropě a navrhli mezinárodní konferenci na níž by se setkali představitelé evropských zemí a Spojených států s cílem podpořit atlanticismus – lepší porozumění mezi kulturami západní Evropy a Spojených států s cílem spolupráce v oblasti politické, hospodářské a otázkách obrany. Retinger se obrátil na prince Bernharda, jenž souhlasil s podpořením této myšlenky, společně s belgickým premiérem Paulem Van Zeelandem a s předním představitelem Unileveru Holanďanem Paulem Rijkensem. Bernhard následně kontaktoval Waltera Bedella Smithe, tehdejšího ředitele CIA, který požádal Eisenhowerova poradce Charlese Douglase Jacksona, aby se s návrhem konference vypořádal. Seznam hostů se měl vypracovat s tím, že vyzve dva účastníky z každé země, přičemž jeden z nich bude obhajovat konzervativní a další sociálně liberální názory. První konference se zúčastnilo padesát delegátů z 11 zemí západní Evropy spolu s 11 Američany. Prvním předsedou skupiny Bilderberg se stal nizozemský Princ Bernhard.\n\nÚspěch setkání vedl jeho organizátory ke každoročnímu pořádání konference. Byl založen stálý řídící výbor, který jmenoval na místo stálého tajemníka Retingera. Řídící výbor stejně jako organizování konferencí udržuje registr účastníků, jména a kontaktní údaje, s cílem vytvořit neformální síť jednotlivců, kteří by se mohli soukromě obracet s žádostmi jeden na druhého. Konference se v následujících třech letech konaly ve Francii, Německu a Dánsku. V roce 1957 se konference poprvé konala v USA – v St. Simons ve státě Georgia financovaná 30 000 dolary od Nadace Ford. Nadace dále financovala konference v letech 1959 a 1963.\n\nSchůzky organizuje řídící výbor, který má dva členy za každou z přibližně 18 zemí. Oficiální funkcí je kromě předsedy čestný generální tajemník. Jednací řád skupiny nezná kategorii „členství ve skupině“. Jediná kategorie, která existuje, je „člen řídícího výboru“. Vedle výboru existují také samostatné poradní skupiny, i když jejich členství se překrývá.\n\nHolandský ekonom Ernst van der Beugel převzal místo stálého tajemníka v roce 1960 po smrti Józefa Retingera. Princ Bernhard pokračoval v předsedání schůzí až do roku 1976, kdy vyšlo najevo, že je zapleten do aféry Lockheed. Funkci čestného amerického generálního tajemníka postupně zastával Joseph E. Johnson z Carnegieho nadace, William Bundy z Princetonu, bývalý americký velvyslanec v Afghánistánu Theodore L. Eliot, Jr. a Casimir A. Yost z Ústavu pro studium diplomacie v Georgetownu.\n\nV roce 2008 uvedli američtí Přátelé Bilderbergu Friends of Bilderberg v tiskové zprávě, že „jedinou aktivitou Bilderbergu je pořádání každoroční konference. Na setkání se nepředkládají žádná usnesení, nehlasuje se, ani se nevydávají žádná politická prohlášení“, a poznamenali, že jména účastníků jsou tisku k dispozici. Neoficiální centrála Bilderbergu se nachází na univerzitě v nizozemském Leidenu.\nPodle amerických Přátel Bilderbergu (Friends of Bilderberg) byly na pořadu jednání hlavně otázky jako „svět bez jádra, kyberterorizmus, Afrika, Rusko, finance, celní ochrana, americko-evropské vztahy, Afghánistán a Pákistán, islám a Írán“.\n\nNásledující seznam zakladatelů a britských členů řídícího výboru prozradil roku 2001 Denis Healey, v ostatních případech je členství v řídícím výboru ryze soukromou, a tedy neveřejnou, záležitostí.\n\nHistoricky byly seznamy psány směrem k politikům, bankéřům a ředitelům velkých podniků. Asi třetina z hostů, kterých je pozváno něco přes stovku, jsou politici, zbylé dvě třetiny působí v oblasti financí, průmyslu, práce, vzdělávání a komunikace. Jejich účast je ryze soukromá a neformální.\n\nSchůzky se zúčastnili i členové královských rodů, včetně španělského krále Juana Carlose I. (2004), norského krále Haralda V. (1984) a nizozemské královny Beatrix (1997, 2000, 2006, 2008-2011). Také jejich příbuzní, jako španělská královna Sofie Řecká (2008-2011), Haakon Magnus (2011) či Vilém Alexandr Oranžský (2008). Mimo ně například Princ Philippe, vévoda brabantský (2007-2009, 2012), Charles, princ z Walesu (1986) nebo Princ Philip, vévoda z Edinburghu (1965, 1967).\n\nJedna třetina pozvaných je z řad politiků. Mezi významné hosty patřili svého času spolkoví kancléři Rakouska Werner Faymann (2009, 2011, 2012) a Alfred Gusenbauer (2007), spolkový prezident Rakouska Heinz Fischer (2010), generální tajemník NATO Paul-Henri Spaak (1963), předseda vlády Kanady Stephen Harper (2003), předseda vlády Finska Matti Vanhanen (2009), kancléřka Německa Angela Merkelová (2005), německý ministr zahraničí Guido Westerwelle (2007), předseda vlády Nizozemska Jan Peter Balkenende (2008), předseda vlády Norska Jens Stoltenberg (2002), prezident Polska Aleksander Kwaśniewski (2008), předseda vlády Španělska José Luis Rodríguez Zapatero (2010).\n\nV roce 2009 se setkání v Řecku zúčastnili například řecký premiér Kostas Karamanlis, finský ministerský předseda Matti Vanhanen, švédský ministr zahraničí Carl Bildt, druhá osoba amerického ministerstva zahraničí James Steinberg, americký ministr financí Timothy Geithner, předseda Evropské komise José Manuel Barroso.\n\nV minulých letech se schůzky zúčastnili členové představenstev mnoha velkých veřejně obchodovatelných korporací, např. ze společností IBM, Xerox, Royal Dutch Shell, Nokia, Daimler a Google.\n\nFirmy jako Xerox, Heinz, Fiat, Barclays nebo Nokia spadají do statusu \"spřátelených\" firem, od kterých výbor konference přijímá finanční dary (v řádech až tisíců liber), avšak účast na konferenci si nelze zakoupit.\n\nZ řad finančnictví například CEO Raiffeisen Zentralbank Walter Rothensteiner (2011), CEO Erste Group Andreas Treichl (2010), prezident Světové banky Robert Zoellick, CEO Amazon.com Jeff Bezos (2011), CEO Ripplewood Holdings Timothy C. Collins (2008-2012), předseda Microsoftu Bill Gates (2010), CEO H. J. Heinz Company H. J. Heinz II (1954), spoluzakladatel Facebooku Chris Hughes (2011), CEO Google Eric Schmidt (2008, 2010, 2011).\n\nNa zasedání Evropského parlamentu v Bruselu zpochybnil italský poslanec Evropského parlamentu Mario Borghezio nominaci účastníků skupiny Bilderberg a Trilaterální komise na místa předsedy EU a ministra zahraničí EU.\n\nDne 12. listopadu 2009 uspořádala skupina schůzku během večeře na zámku ve Val Duchesse v Bruselu za účasti Hermana Van Rompuy, který se později stal předsedou Evropské rady. Současný předseda skupiny Bilderberg se v rozhovoru pro internetové noviny EUobserver pochlubil, že skupina Bilderberg hrála zásadní roli při vytváření společné evropské měny euro.\n\nKonference se v minulosti zúčastnilo pět osob z České republiky. Byli to:\n\n\nKarel Schwarzenberg se zúčastnil jednání skupiny Bilderberg ve dnech 5.-8. června 2008 v Chantilly ve Virginii v USA. Kvůli své účasti na jednání byl interpelován opozičními poslanci z KSČM a ČSSD, kteří po něm požadovali vysvětlení důvodu a financování jeho účasti. Schwarzenberg ve své odpovědi mj. odmítl spekulaci tajemníka prezidenta republiky Ladislava Jakla, že důvodem jeho setkání bylo neformální vyjednávání o našem přijetí Lisabonské smlouvy. V roce 2012 potvrdil, že byl na konferenci Bilderberg pozván celkem dvakrát, ale upozornil, že pouze jako soukromá osoba. V rozhovoru uvedl, že se jedná o klasickou konferenci ve formátu přednášek významných odborníků ve svých oborech.\n\nZ Číny se konference účastnil velvyslanec Fu Ying (2011, 2012). Z Japonska ředitel Mezinárodní energetické agentury Nobuo Tanaka (2009). Z Turecka místopředseda vlády Ali Babacan (2008, 2009, 2012).\n\n\nSetkání Bilderbergu v roce 2010 se odehrálo 3.-6. června v Sitges, katalánském letovisku na jihozápad od Barcelony, v pětihvězdičkovém hotelu Dolce. Mezi španělské hosty patřila tradičně královna Sofie a také premiér José Luis Rodríguez Zapatero; z dalších účastníků zde byli např. finančníci Pascal Lamy z WTO a Jean-Claude Trichet z Evropské banky či Jaap de Hoop Scheffer z NATO, z Američanů např. Henry Kissinger.\n\nAkci hlídalo několik stovek policistů. Novináři neměli přístup do okruhu 500 m od hotelu a místní obyvatelé pro vstup do své čtvrti potřebovali povolení. V místě proběhly organizované protesty proti netransparentnosti setkání. Kritizován je také fakt, že nevolení členové Bilderbergu nikoho nereprezentují, přesto je však hlídá policie placená z daní místních občanů; jde odhadem o několik stovek tisíc eur.\n\nSetkání Bilderbergu v roce 2011 se konalo 9.-12. června v Svatém Mořici ve Švýcarsku.\n\nSetkání Bilderbergu se v roce 2014 konalo v Dánsku. Tématem bylo mimo jiné soukromí či ustanovení TTIP.\n\nDá se říci, že mediální zájem o Bilderberg rostl exponenciálně s každým dalším setkáním. Prvních 20 let své existence je prakticky nemožné najít o setkáních Bilderberg nějakou zprávu v médiích. Od roku 1975 se skupinou a její činností začal zabývat novinář James P. Tucker Jr., redaktor American Free Press. Ještě v 80. letech hlavní média o setkáních Bilderbergu nejen neinformovala, ale v některých případech dokonce popírala jeho existenci. Od konce 90. let se mezi zpravodaje zajímající se o Bilderberg připojil Alex Jones. Nejspíš jeho přičiněním vznikl o předmětech jednání Bilderbergu za zavřenými dveřmi během posledních cca 5 let vzrůstající zájem veřejnosti, který přitáhl pozornost hlavních médií. Vznikla i iniciativa \"Occupy Bilderberg\", spočívající v pořádání demonstrace lidí s transparenty před místem setkání, která ve zpětné vazbě strhává pozornost médií.\n\n\n\n\n\n"}
{"id": "95449", "url": "https://cs.wikipedia.org/wiki?curid=95449", "title": "Ostende", "text": "Ostende\n\nOstende (nizozemsky \"Oostende\") je lázeňské a přístavní město v belgické provincii Západní Flandry ve Vlámském regionu. Je největším městem belgického pobřeží a leží přibližně v jeho středu 35 km od hranic s Nizozemskem a 30 km od hranic s Francií. Ostende má 70 618 obyvatel (údaj z 1. ledna 2015) a rozkládá se na ploše 37,72 km².\n\nOstende byla původně vesnice na ostrově Testerep blízko vlámského pobřeží.\nJejí název vznikl složením nizozemských slov \"Oost\" (česky \"„východ“\") a \"ende\" (stará podoba slova \"einde\", česky \"„konec“\") a odráží skutečnost, že se vesnice nacházela zcela na východě ostrova.\nAčkoliv bylo Ostende malé, získalo kolem roku 1265 status města, a tedy i možnost postavit tržnici a pořádat trhy.\n\nHlavním zdrojem příjmů obyvatel Ostende byl rybolov.\nPobřeží Severního moře však bylo vždy poměrně nestabilní, a tak se roku 1395 jeho obyvatelé rozhodli, že založí nové Ostende, chráněné velikými hrázemi a ve větší vzdálenosti od moře.\n\nStrategická poloha na pobřeží Severního moře přinášela Ostende coby přístavnímu městu řadu výhod, ale byla rovněž příčinou problémů.\nMěsto často obsazovaly a ničily nepřátelské armády. Nejdůležitější událostí bylo tříleté obléhání Ostende ze strany Španělů v letech 1601-1604, při kterém na obou stranách padlo nebo bylo raněno celkem více než 80 000 lidí.\n\nPo období nepokojů poněkud vzrostl význam přístavu v Ostende.\nJedním z důvodů byl úpadek Antverp poté, co Nizozemci uzavřeli Šeldu a Antverpy přišly o přístup k moři.\nJižní Nizozemí (dnešní Belgie) bylo tehdy součástí Rakouska a rakouský císař Karel VI. udělil městu monopol na obchod s Afrikou a Dálným východem.\nRoku 1722 Karel VI. založil Oostendse Compagnie (česky \"„Ostendská obchodní společnost“\"), která směla zakládat zámořské kolonie.\nNicméně roku 1727 byla Oostendse Compagnie kvůli nátlaku Anglie a Nizozemska nucena ukončit svoji činnost.\nAnglie a Nizozemsko považovaly mezinárodní obchod za své výsadní právo a nechtěly v tomto směru připustit žádnou konkurenci.\n\nPřístav v Ostende se dál rozvíjel díky vylepšení doku a kvalitnějšímu dopravnímu spojení s vnitrozemím.\nRoku 1838 bylo vybudováno železniční spojení s Bruselem a roku 1846 z Ostende vyplul první trajekt do Doveru.\nDnes funguje trajektové spojení mezi Ostende a Anglií pouze pro nákladní dopravu, a to jako alternativa ke spojení z francouzského Calais do Anglie.\nPrestiž města stoupla i díky přízni belgických králů Leopolda I. a Leopolda II., kteří v něm s oblibou trávili dovolenou.\nK potěšení královské rodiny zde byly budovány významné památníky a vily.\nBrzy se přidali další belgičtí šlechtici a Ostende se stalo známým jako „královna belgických přímořských letovisek“.\n\n\n\n"}
{"id": "95450", "url": "https://cs.wikipedia.org/wiki?curid=95450", "title": "Tahiti", "text": "Tahiti\n\nTahiti je největší ostrov Francouzské Polynésie, který se nachází v souostroví \"Îles de la Societé\" (Společenské ostrovy) v Tichém oceánu. Ostrov má 178 133 obyvatel (údaj z roku 2007), což je 68,6 % celkového počtu obyvatel Francouzské Polynésie, a rozlohu 1 042 km². 70% místního obyvatelstva jsou přitom Polynésané, zbytek tvoří Evropané, Číňané a v menších zastoupeních také další národnosti.\nHlavní město Papeete je umístěno na severozápadním pobřeží a žije v něm asi 127 600 obyvatel. Hornatý ostrov pokrývá deštný prales.\nPro „starý svět“ Tahiti objevil roku 1768 francouzský mořeplavec Louis Antoine de Bougainville. Tahiti proslavila díla francouzského malíře Paula Gauguina.\n\nOstrov Tahiti je co do rozlohy zdaleka největším ostrovem Francouzské Polynésie, druhý největší ostrov Raiatea má rozlohu méně než čtvrtinovou. Na nejširším místě je široký 45 km a celkově má rozlohu 1 042 km². Nejvyšší bod je se svou výškou 2 241 m nad mořem Mont Orohena. Nejvyšší hora jihovýchodní části ostrova Mont Roonui má výšku 1 332 m. Ostrov se skládá ze dvou kruhových částí, kde středem každé z nich je sopečná hora. Tyto dvě části jsou spojeny krátkou pevninskou šíjí, která je pojmenována po malém městě Taravao, které se tam nachází. Severozápadní část je známá jako \"Tahiti Nui\" (\"velké Tahiti\"), a jihovýchodní část, mnohem menší, je známá jako \"Tahiti Iti\" (\"malé Tahiti\"). \"Tahiti Nui\" je celkem hustě obydleno (zejména kolem města Papeete) a má lepší infrastrukturu. Hlavní silnice v \"Tahiti Iti\" vede po obvodu ostrova mezi horami a pobřežím. Cesta také míjí mnohé citrusové plantáže, mlékárny a je zde typický výhled na celkové panorama ostrova.\nVegetací je zde velice bohatý tropický deštný les.\nOd listopadu do dubna je období vlhka a dešťů, kde nejvlhčí měsíc je leden s 335 mm srážek v hlavním městě Papeete. Srpen je nejsušší měsíc s pouhými 48 mm srážek. Průměrná nejnižší teplota je 21° C a průměrná nejvyšší teplota je 31° C. Nejnižší teplota v historii byla zaznamenána v Papeete a to 16° C a nejvyšší byla 34° C.\n\nOdhaduje se, že Tahiti bylo osidlováno Polynézany v letech 300 – 800 n.l., když přicházeli z ostrovů Tonga a Samoa. Úrodná ostrovní půda spolu s rybařením poskytovala dostatek obživy pro obyvatelstvo.\nAčkoli první Evropané, kteří Tahiti objevili, byla španělská loď v roce 1606, Španělé nikdy neměli úsilí ostrov kolonizovat nebo s ostrovem obchodovat. Samuel Wallis, anglický námořní kapitán, spatřil Tahiti 18. června roku 1767, a je považován za prvního Evropana – návštěvníka ostrova. Povšiml si jistého uvolnění a spokojenosti místních obyvatel a charakteristika ostrova jako ráj, zde trvá až do dnešní doby.\nWallise následoval v dubnu roku 1768 francouzský objevitel Louis Antoine de Bougainville, což byl první Francouz, který obeplul Zemi. Bougainville proslavil Tahiti v Evropě, když vydal svůj cestopis \"Voyage autour du Monde\". Popsal zde Tahiti jako ráj na zemi, kde žijí muži a ženy v nevině, daleko od zkažené civilizace.\nV roce 1774 Kapitán James Cook navštívil ostrov a odhadl, že zde žije asi 200 000 obyvatel. Bylo to ale nejspíše příliš; jiné odhady ze stejné doby byly 121 500. Po Cookově návštěvě evropské lodě připlouvaly na Tahiti ještě častěji. Nejznámější z těchto lodí byla HMS Bounty, jejíž posádka se vzbouřila krátce po opuštění ostrova v roce 1789. Přítomnost Evropanů závažně narušila místní společnost zejména tím, že na Tahiti přivezli prostituci, pohlavní nemoci a alkohol. Zmíněné nemoci jako například tyfus, chřipka a neštovice zabily tolik Tahiťanů, že v roce 1779 jich bylo jen 16 000.\n\nV 19. století je na Tahiti mnoho obchodníků a misionářů. Ti zde začali zavádět nové zvyklosti, především zde šířili křesťanství a zakazovali některé tradiční polynéské zvyklosti jako tradiční jazyk, tetování nebo místní náboženství.\n\nV této době také začíná sílit francouzský vliv v oblasti. Francouzi sem přicházejí zejména ze souostroví Markézy a jejich nekrvavá kolonizační politika slaví úspěch. V roce 1880 se Tahiti stává francouzskou kolonií. V roce 1946 se Tahiti a celá Francouzská Polynésie stala \"Territoire d'outre-mer\" (Francouzským zámořským územím) a teprve od tohoto roku mají místní obyvatelé možnost stát se francouzskými občany. V roce 2003 se politický stav souostroví změnil na \"Collectivité d'outre-mer\" (Francouzská zámořská komunita).\nTahiťané jsou francouzskými občany s plnými civilními a politickými právy. Používají se zde jak tahitština tak francouzština.\nTahiti je částí Francouzské Polynésie (\"Polynésie Française\"), která je semiautonomním územím Francie, se svým vlastním prezidentem, rozpočtem a zákony. Oscar Temaru, bývalý prezident Francouzské Polynésie, obhajuje plnou nezávislost na Francii, avšak pouze kolem 20% obyvatel tento návrh podporuje.\nTahiti vyváží zejména černé perly, vanilku, ovoce, květiny, monoi, ryby a ovoce noni. Je zde významná turistika hlavně pro ostrovy Bora-Bora a Moorea.\nNezaměstnanost je kolem 13% populace, zejména ženy a nekvalifikovaní mladí lidé.\nMěna na Tahiti je frank francouzských kolonií v Tichém oceánu (CFP, také známý jako XPF). K euru má kurs 1 CFP = EUR 0,00838. Místní hotely a finanční instituce nabízí výměnný servis. Jsou zde také přijímány americký dolar a většina kreditních karet.\n\nNa Tahiti se nachází francouzská univerzita \"Université de la Polynésie Française\" (\"Univerzita Francouzské Polynésie\"). Je to malá univerzita s asi 2 000 studenty s asi 60 výzkumníky.\n\nFaa'a International Airport je tahitské mezinárodní letiště kde sídlí místní letecká společnost Air Tahiti Nui, což je národní letecká společnost. Dále je zde Air Tahiti, což je letecká společnost zajišťující lety mezi jednotlivými ostrovy. Další dopravu zajišťují lodě. Moorea Ferry je největší lodní přepravce. Jsou zde i bezpočet dalších lodních přepravců, kteří vozí cestující a různé zboží mezi ostrovy.\n\n\n"}
{"id": "95457", "url": "https://cs.wikipedia.org/wiki?curid=95457", "title": "Publius Terentius Varro Atacinus", "text": "Publius Terentius Varro Atacinus\n\nPublius Terentius Varro Atacinus (82 př. n. l. – 37 př. n. l.) byl antický římský básník.\n\nJméno Atacinus získal podle místa svého původu tj. Ataku v Galii. Jinak se o jeho životě ví velmi málo informací.\n\nVětšina jeho díla byla psána hexametrem.\n\nZ děl ostatních autorů je patrné, že psal i satirické a erotické básně, které se však nedochovaly.\n"}
{"id": "95462", "url": "https://cs.wikipedia.org/wiki?curid=95462", "title": "Bazilika svatého Prokopa", "text": "Bazilika svatého Prokopa\n\nBazilika svatého Prokopa je románsko-gotický křesťanský kostel v Třebíči. Byl vybudován na místě původní mariánské kaple při benediktinském klášteře přibližně v letech 1240 až 1280. Jako součást objektu „kláštera s kostelem sv. Prokopa“ se stal roku 2002 národní kulturní památkou a o rok později se společně s židovskou čtvrtí dostal na Seznam světového dědictví UNESCO. Koncem roku 2018 došlo k rozšíření památek UNESCO v Třebíči o zámek, bývalý klášter, přilehlý k bazilice. Rada Kraje Vysočina odsouhlasila ke konci roku 2018 memorandum o spolupráci správců třebíčských objektů zapsaných v UNESCO.\n\nPůvodním patrociniem baziliky bylo Nanebevzetí Panny Marie. Svatý Prokop se stal patronem baziliky v roce, kdy se připomínalo pětisté výročí jeho svatořečení, tedy roku 1704; v tomto roce nechal Jan Karel hrabě z Valdštejna zřídit z presbytáře baziliky zámeckou kapli sv. Prokopa.\n\nSvým účelem je bazilika svatého Prokopa farním kostelem farnosti Třebíč-zámek; jejím je též vlastnictvím.\n\nHistorie baziliky svatého Prokopa je těsně spjata s historií třebíčského benediktinského kláštera. Počátky baziliky sahají až do roku 1101. Předchůdkyní baziliky byla kaple svatého Benedikta, která vznikla v roce 1104 a byla vysvěcena pražským biskupem Heřmanem. O pět let později už měl klášter vlastní kostel. Ten vysvětil roku 1109 biskup Jan II. a jeho patrociniem bylo Nanebevzetí Panny Marie. V kryptě tohoto kostela byl roku 1112 pochován kníže Litold Znojemský a roku 1115 i Oldřich Brněnský, zakladatelé kláštera.\n\nKlášter bohatl a nabýval na významu. Asi v polovině 13. století byl přebudován v pevnost, klášterní hrad. Tato přestavba byla započata zhruba kolem roku 1240, hotova byla kolem roku 1260. Přestavba sice znamenala zánik původních románských objektů kláštera, avšak zároveň dala vzniknout dnešní bazilice. Ta se ve svém půdorysu a architektonické výstavbě dochovala dodnes.\n\nV roce 2018 pokračovala rekonstrukce baziliky. Bude opravena střecha (rok 2019) a byla dokončena oprava tzv. trpasličí galerie. Střecha je z tzv. prejzové krytiny, bude nově pokryt presbytář a boční lodě baziliky. Spolu se střešní krytinou byly vyměněny i trámy střešní konstrukce. Bude také obnovena fasáda na západní straně budovy. Některé původní sloupy z trpasličí galerie byly sejmuty a byly uloženy do lapidária v kryptě. Bylo zmíněno, že požární ochrana baziliky je zajištěna hasicími přístroji.\n\nRoku 2019 byla v areálu třebíčského zámku připravena ve spolupráci s Turistickým informačním centrem v areálu zámku nová prohlídková trasa pod názvem Příběh benediktinského opatství. Prochází okolím zámku, přes zahrady, příkop a kolem Baziliky.\n\nBazilika svatého Prokopa má tři lodi, na západě se tyčí dvě věže. Předsíně jsou dvě: severní je vnější, jižní je vnitřní. Příčná loď je poněkud potlačena. Hlavní loď je nejširší a má šest klenebních polí, dvě boční lodi mají devět klenebních polí; přitom jedno klenební pole hlavní lodi je dvojnásobného rozměru klenebního pole boční lodi. Chrám na délku měří 65,7 m, na šířku pak 20,2 m.\n\nHlavní loď je vyšší než boční lodi a od nich obou ji dělí šest pilířů, střídavě silnějších a slabších, vytvářející lomené oblouky. Síťová klenba hlavní lodi pochází až z doby barokní. Původní klenba měla být kopulová, téhož osmidílného typu jako v chóru a západní předsíni. Během stavby se však stavitelé rozhodli pro šestidílnou žebrovou klenbu s pasy. Na slabší pilíře jsou připojeny pilastrové přípory zakončené hlavicí s barokními plastikami českých světců. Výběhu původní žebrové klenby zakončují jednoduché konzoly. Původní klenbu hlavní lodi zřejmě poškodily boje s korvínovskými obléhateli roku 1468. Poškozená byla snesena (1679) a posléze ji nechal nahradit novou – barokní – obnovovatel kostela, architekt František Maxmilian Kaňka.\n\nDo chóru přechází hlavní loď vítězným obloukem. Na jeho nárožích obrácených do lodi jsou pískovcové kvádry zdobené reliéfním křížovým květem. Jde pravděpodobně o součást bočních vchodů do lektoria. Latinský nápis na vítězném oblouku znamená: „K poctě Boží a Panny Marie obnovil ze znesvěcených ruin Jan Josef Svaté říše římské hrabě z Valdštejna“, letopočet 1730; tento nápis je připomínkou celkové obnovy kostela provedenou Františkem Maxmilianem Kaňkou v letech 1726–1733.\n\nChór má dvě velká čtvercová klenební pole; sama klenba je zde kopulová, osmidílná, s žebry klínového vyžlabeného profilu. Pak následuje apsida tvaru pěti stran osmiúhelníka, zaklenutá osmidílnou klenbou s žebry obloukového profilu.\n\nObě boční lodi na východě zakončovaly kaple oddělené zdí. Tato kaple se dochovala jen v lodi severní: jde o kapli opatskou, mající rozsah jednoho samostatného klenebního pole (komora) a tří klenebních polí s křížovou klenbou a půlválcovou apsidou s konchou. Severní kaple byla pravděpodobně zničena roku 1468, když Třebíč a baziliku dobývala vojska krále Matyáše Korvína; obnovena byla společně s vchodem do krypty až v roce 1956; dnes slouží jako sakristie. Obě boční lodi zaklenuje pravidelná křížová žebrová klenba s pasy.\n\nZ vnější strany obvodní zdi jižní boční lodi je zachován původní jižní portál do kostela z bývalé křížové chodby; jeho plastická úprava zobrazuje rostlinné motivy.\n\nOpatská kaple je významná tím, že se v ní dochovaly staré nástěnné malby biblické tematiky. Nákladná restaurace byla skončena roku 1999.\n\nDo vnitřku kostela proudí světlo z každé strany hlavní lodi šesti lomenými horními okny. Tentýž počet oken mají i boční lodi. Třístěnná velká apsida hlavní lodi je zdobena třemi kruhovými okny. Z nich je nejcennější okno prostřední, růžicové, svým ztvárněním (avšak nikoli velikostí) podobné oknu v katedrále Notre-Dame v Remeši. Zajímavostí je, že všechna tato okna byla až do roku 1871 zazděna, současně s jejich odkrytím dostala obě boční okna jednoduchou plaménkovou kružbu.\n\nVnitřkem velké apsidy obíhá lichá arkáda. Skládá se z třiatřiceti pískovcových sloupků držících lomené obloučky arkád. Talířovité patky a hlavice jsou zdobeny. Na římsu pak shora navazuje okenní patro. V úhlech polygonálního závěru apsidy jsou sloupky nesoucí na hlavicích přípory klenby. Nad trojicí kruhových oken je tzv. trpasličí, triforiová galerie, tedy nízký arkádový ochoz. Její prostor obíhající apsidu ze všech pěti stran oddělují od vnitřku chóru okna s malovanými skly, osazená roku 2007. Ke vstupním točitým schodům se přichází na stranách apsidy v místech, kde se stýká s přilehlým čtvercovým polem chóru. Tento přístup byl dlouhou dobu zazděn a nevědělo se, kde vůbec je.\n\nV apsidě jsou dva vstupní portály: první vede do opatské kaple (nápis na tympanonu udává letopočet předpokládaného data stavby baziliky, rozuměj však stavby původního klášterního kostela), druhý do jižní kaple (na tympanonu je nápis o obnově apsidy v 19. století).\n\nNápis na oblouku nad apsidou znamená: „Pod ochranou narození svaté a Boží rodičky Panny Marie.“\n\nDnešní pseudogotický oltář je zasvěcen sv. Vojtěchu a jeho autory jsou Jan Kastner, Štěpán Zálešák a Viktor Förster. V bazilice byl umístěn roku 1935 na doporučení architekta Kamila Hilberta.\n\nHraběcí oratoř na jižní straně kněžiště pochází z druhé poloviny 19. století a je přístupná ze zámku.\n\nVnějšek baziliky odpovídá jejímu vnitřnímu členění. Kolem celé lodi i s chórem obíhá římsa, na apsidách a chóru se zubořezem a obloučkovým vlysem. Boční průčelí hlavní lodi zdobí jen hladké lisény. Trpasličí galerie apsidy se ven otevírá po všech pěti stranách vždy pěti půlkruhově zakončenými arkádami. Nad touto částí je ještě stěna s menšími kruhovými okénky.\n\nZápadní průčelí, dnes barokní, bylo při obléhání kláštera těžce poškozeno. Původně mělo pravděpodobně povahu westwerku, tj. západní obranné části s hranolovými postranními věžemi. Dnešní věže zčásti pojaly věže staré.\n\nNa severní straně baziliky upoutá pozornost předsíň na obdélníkovém půdorysu. Zaklenutá je jedním klenebním polem se sedmidílnou žebrovou klenbou. Její objem drží čtyři rohové a tři opěrné pilíře uprostřed bočních stěn mezi oblouky vchodu. Ven se otvírá dvěma půlkruhovými arkádami. Mezi těmito arkádami stojí silný opěrný pilíř. Zeď nad arkádami zdobí dvojokna, půlkruhově zakončená, uprostřed se sloupkem, shodná s trpasličí galerií. Vnitřní stranou této předsíně se vchází do kostela. Portál je bohatě zdoben: střídá se v něm sedm hladkých žulových sloupků s trojbokými pískovcovými hranoly ústupků, bohatě zdobených ornamentální rostlinnou dekorací. Sloupy ukončují pískovcové talířové patky a bobulové hlavice. Rostlinná a figurální výzdoba má vyjadřovat chvalozpěv na Tvůrce. Čtyři postavy nahoře na obou částech portálu jsou patrně čtyři evangelisté, vedle nich z každé strany ostění vlastního pravoúhlého vstupu jsou pravděpodobně zobrazeny postavy opatů.\n\nKdyž byl počátkem 15. století po zániku kláštera zřízen v bazilice pivovar, v severní předsíni bývala várna. Později byla přestavěna k obytným účelům, naposledy k ubytování kaplana. Předsíň byla uvolněna a s portálem obnovena až v druhé polovině 19. století, jak dodnes dokládá nápis zlatými písmeny na kamenné desce nad vchodem: „Z dlouhověkého zpustošení zachránil a opravil Vincenc hrabě Waldstein-Wartenberg r. 1862.“\n\nPro portál severní předsíně se též užívá jména \"Brána rajská\". Jeho autorem je taktéž Msgre. František Doležel.\n\nPod chórem hlavní lodi je krypta zasahující i do přilehlých částí bočních lodí. I ona má polygonální apsidu. Krypta je klenuta v pravidelných čtvercových polích křížovou klenbou s klínovými žulovými žebry s široce rozepjatými oblouky. Osmiboké pilíře trojlodí krypty ukončují hlavice s rostlinnými motivy. Jeden z klenebních pilířů byl vybourán v době, když bazilika sloužila světskému hospodaření, a nahrazen prostým válcovým sloupem. Krypta byla přístupná z kostela i z kláštera. Krypta má rozlohu 20x25 metrů. Krypta sloužila k pohřbívání tamních mnichů, následně pak od 15. století sloužila jako pivovarský sklep. Strop je z dřevěných trámů, které pochází z nejstarších dob a jsou speciálně impregnovány. Podle pověsti pak z krypty má vést chodba do třebíčské čtvrti Sokolí.\n\nŽulová dlažba pochází z doby obnovy baziliky z 30. let. Z roku 1936 též pochází kamenný oltář vytesaný z kamene od Trnavy pro zařízení Božího hrobu.\n\nMimořádná architektonická hodnota baziliky svatého Prokopa tkví v tom, že v sobě spojuje principy dvou slohových období: románského a gotického. Není to přitom stavba přechodní: prvky gotické nepřekrývají prvky románské. Přestože stavitelé chrámu vycházeli z románské koncepce, byli již seznámeni s gotickými prvky a pracovali s nimi; příkladem budiž masivní gotická žebra krypty. Přitom vnějšek velké apsidy je s výjimkou několika detailů takřka zcela románský.\n\nZajímavostí, která vynikla až poté, co byly zdi zbaveny omítek a ponechána jim jejich surová kamenná podoba, jsou značky kameníků na některých kvádrech. Vnitřní omítky byly odstraněny na popud dalšího obnovovatele kostela, architekta Kamila Hilberta. Za obnovou vůbec ale stál tehdejší třebíčský děkan a farář zámecké farnosti František Borgiáš Doležel.\n\nDalší zajímavostí může být, že ke stavbě baziliky převážně posloužila místní hrubozrnná šedá žula, jen místy – kde byl důraz na detaily – doplněná oslavanským pískovcem.\n\n\n\n"}
{"id": "95466", "url": "https://cs.wikipedia.org/wiki?curid=95466", "title": "Karlovo náměstí (Třebíč)", "text": "Karlovo náměstí (Třebíč)\n\nKarlovo náměstí (lidově nazývané také \"Rynek\") je centrální náměstí v Třebíči. Svou plochou dosahující 2,2 ha náleží k největším českým náměstím. Náměstí je pojmenováno po císaři Svaté říše římské a českém králi Karlu IV.\n\nDnešní podoba náměstí pochází z 80. let 18. století. Původní \"rynk\" byl zničen velkými požáry města Třebíče v letech 1821 a 1822, kdy z úředního nařízení musely být sneseny vysoce vypjaté a krásně zformované ozdobné štíty a lomenice měšťanských domů. Později nebyly obnoveny. Požáry byla zničena rovněž původní cenná renesanční radnice.\n\nPodoba náměstí po požárech již nebyla tak malebná, působila spíše uzavřeným dojmem. Přímo na náměstí tehdy ještě stále ústily dvě ze tří městských bran. Ty však byly v průběhu 19. století také strženy za účelem zlepšení průjezdu, protože již velikostně bránily rostoucí dopravě.\n\nNáměstí pravděpodobně vyměřil sám lokátor Třebíče, měšťan \"Herman\" (zřejmě Heřman – původem Němec), jak ho dokládá listina z roku 1277 poprvé dokládající městský status Třebíče. To on stanovil hranice osídlení, tržiště a stavebních ploch; tehdy vytyčené úzké, ale dlouhé parcely jsou patrné ještě dnes: v části parcely přiléhající na náměstí si měšťané stavěli svůj dům, v střední části parcely bývala hospodářská stavení, stavení čeládky a dál často zahrady. Velikost náměstí svědčí o snaze vytvořit nově zakládanému městu podmínky proto, aby mohlo konkurovat královským městům.\n\nK roku 1335 se váže obehnání města hradbami. Jejich zbytky jsou patrné podél řeky a v několika úsecích na jih od náměstí.\nPřímo vjezd na náměstí střežila dvojice bran, dnešním pojmenováním \"Jihlavská brána\" na západě (zbořena 1868) a \"Jejkovská brána\" na východě (zbořena 1898).\nNa jihu, nikoli však už na náměstí, je doplňovala \"Vídeňská brána\" (zbořena 1844). V místě Jejkovské brány se zdařilo útočícím vojskům krále Matyáše Korvína překonat obranu města, což posléze vedlo k jeho úplnému zničení a opuštění.\n\nNáměstí zdobila trojice kašen ozdobená sochami světců od třebíčského sochaře Štěpána Pagana. Voda do nich tekla dřevěným potrubím z rybníka \"Baby\" a později i dalších rybníčků. Do velkého požáru v roce 1822 taktéž měly domy na náměstí renesanční a barokní štíty. Jak kašny, tak ozdobné štíty nařídil v uvedeném roce odstranit jihlavský krajský úřad: u kašen z hygienických důvodů a u štítů proto, že v souvislosti s velkým požárem došlo ke zřícení jednoho štítu a usmrcení pěti osob a ke zranění několika dalších.\n\nTak jako jiné části nebo společně s nimi, bylo i vnitřní město se svým Karlovým náměstím několikrát stiženo ničivými požáry. Nejstrašnější požáry jsou doloženy v letech 1822 (shořelo 200 domů, včetně radnice, fary, městské školy, kostela a městské věže) a 1847 (v celém městě lehlo popelem 116 stavení). \n\nV roce 1934, kdy město dlužilo 30 milionů Kčs obrželo návrh na exekuci majetku města Třebíče. Mezi vyjmenovanými majetky byly i pozemky pod Smrtelnou ulicí a Karlovým náměstím. Město požádalo ministerstvo financí o půjčku 250 tisíc Kčs, aby mohla zaplatit část dluhu, to provedla, ale věřitel nadále trval na dražbě. Město tak 11. ledna 1935 požádalo soud o zrušení dražby, protože část pohledávky byla zaplacena, soud toto odmítl. Město pak podalo na věřitele (tj. Cyrilometodějskou záložnu) žalobu, kdy jej obvinila z nesolidního jednání. Soud odročil konání exekuce do doby, kdy bude vyřešen spor. V červnu téhož roku došlo k tomu, že se připojili další věřitelé.V listopadu téhož roku se město obrátilo na ministerstvo vnitra o pomoc, to pomoc poskytlo, ale pouze drobnou a tak to nestačilo k zaplacení dluhů. Exekuce tak pokračovala dále, ministerstvo žádalo o ukončení exekuce, ale věřitelé chtěli nadále získat náměstí. V roce 1936 už zadlužení města převýšilo jeho majetky, dne 16. října 1936 však bylo řízení o exekuci přerušeno, neboť pohledávky spadly pod sanační plán obcí Moravského zemského sněmu.\n\nNázev (původně pro zkrácenou obecnou mluvu) \"Karlovo náměstí\" byl zaveden v roce 1903, původní název byl uváděn jako Náměstí císaře Karla IV. Od června 1951 do prosince 1989 se užívalo názvu \"Gottwaldovo náměstí\".\n\nDne 2. května 2016 bylo zastupitelstvo města Třebíče seznámeno se studií budoucí podoby náměstí, studie prošla přes kontroly dopravní policie a památkářů. V budoucnosti by žádná ze současných funkcí náměstí neměla skončit, naopak by některé funkce měly přibýt. Realizace studie by měla stát přibližně desítky milionů korun. Přestavba by měla změnit polohu autobusových zastávek, měly by přibýt dvě kašny a skončit fungování toalet v podzemí náměstí, stejně tak ubude počet parkovacích míst. Směrem od Jejkovské brány by měl být průjezd vozidel povolený pouze jednosměrně, obousměrně pouze ze strany od Jihlavské brány. Autorem návrhu je Tomáš Rusín. Třebíčští architekti Milan Drbálek a Pavla Drbálková zaslali městu otevřený dopis, kde nesouhlasí s některými aspekty přestavby náměstí.\n\nDne 23. května 2016 proběhla diskuze s občany nad tématem nového náměstí, kdy nejčastějším tématem dotazů občanů města Třebíče byla doprava.\n\nZásadní výhrady k plánované rekonstrukci Karlova náměstí zveřejnil v červnu 2016 i \"Spolek za starou Třebíč\". Vadí jim, že se zpět na náměstí nemají vrátit všechny tři historické kašny, ale pouze jedna z nich. Dále, že mají být odstraněny ostrůvky okrasné zeleně, včetně vzácného kamenného sloupu z 15. století, který je na jednom z nich na východní straně náměstí. Také to, že zastávky z jižní silnice se mají přemístit do dvou řad stání u severní strany náměstí, což tuto část náměstí degraduje na autobusové nádraží a navíc tu chybí potřebný stín pro cestující. Dále jim vadí i to, že z náměstí se má stát bezbariérová plocha, kde nebudou v podstatě vymezeny silnice od chodníků obrubníky, což bude nebezpečné hlavně chodcům.\n\nByla vyhlášena anketa mezi občany, kdy se jí zúčastnilo 1180 respondentů, kteří se vyjadřovali k budoucí podobě náměstí a k jeho vybavenosti. Největší zájem byl o návrat vodních prvků na náměstí (86 % respondentů), zachování zastávek MAD (85 %), více zeleně (62 %) a plochy pro pěší (61 %). Národní památkový ústav však je z historických důvodů proti navýšení množství zeleně, dříve však nebyla na náměstí žádná zeleně, pouze otevřený prostor.\n\nV dubnu 2017 byla oznámeno, že možná rekonstrukce náměstí se odkládá na rok 2018 či na další roky, problémy způsobily inženýrské sítě, které jsou založeny podle starších norem. Bude potřeba vyměnit páteřní kanalizační řad a další přípojky. Původní kanalizační přípojky a rozvody vody pochází z třicátých let 20. století. Rekonstrukce by dle Marie Černé měla začít na podzim roku 2018, širší rekonstrukce by pak měla proběhnout v roce 2019. \n\nNa přelomu roků 2017 a 2018 byly přesunuty veřejné záchody z podzemí v centru náměstí do budovy bývalé vojenské správy na severní straně náměstí vedle tzv. Staré pošty. Rekonstrukce náměstí potrvá alespoň dvě stavební sezóny, není rozhodnuto, zda se bude postupovat od východu na západ či z jihu na sever, dělení je potřeba z toho důvodu, že je potřeba zachovat dopravní obslužnost náměstí.\n\nV roce 2017 bylo rozhodnuto, že město chce pokrýt náměstí bezdrátovým připojením k internetu, stejně tak chtělo postavit i nabíjecí stanicí pro elektromobily a chytré parkoviště. Na jaře roku 2018 vzniklo na Komenského náměstí tzv. inteligentní parkoviště, pokud se osvědčí, tak tatáž techonologie má být použita při rekonstrukci Karlova náměstí. V únoru 2018 začala stavba nových veřejných toalet na Karlově náměstí. V únoru 2018 bylo uvedeno, že cena za stavbu nových toalet v dvoře jednoho z domů na náměstí bude 3,6 milionu Kč. Stavba měla být hotová v květnu téhož roku. Toalety byly otevřeny dne 15. srpna 2018, celková cena dosáhla 3,8 milionu korun. Na toaletách lze využít platbu kartou.\n\nRoku 2018 bylo oznámeno, že o podobě nové kašny rozhodne architektonická soutěž, kterou město Třebíč připravilo ve spolupráci s Českou komorou architektů. V roce 2018 se také rozhoduje, zda bude mít náměstí povrch hladký (tj. asfaltový) nebo z kostek, rozdílem je hlučnost. Celkový počet účastníků soutěže byl 27, návrhy byly prezentovány a vítěz byl uveřejněn na začátku srpna 2018. V soutěži s návrhem kašny zvítězil ateliér H3T architekti, návrh je minimalistický a má podobu kovové obruče na třech nohách. Cena by měla dosáhnout cca 3,5 milionu korun. V roce 2019 byla zadána zakázka na výrobu nové kašny.\n\nV roce 2019 bude znovu zpříštupněna ulička (tzv. myší díra), která spojí prostranství nedaleko kostela sv. Martina s Karlovým náměstí přes budovu Národního domu. V uličce by měla být otevřena vinárna a umístěn klavír. V noci bude ulička standardně zavřena. V roce 2019 byly pokáceny suché stromy na náměstí, při rekonstrukci má dojít i k celkové revitalizaci zeleně a tak nebudou nahrazeny novými teď, ale až při rekonstrukci.\n\nV plánu nové podoby náměstí došlo na přelomu let 2018 a 2019 ke změnám, místo dlažby v dolní části náměstí bude asfalt. Náměstí po rekonstrukci nebude průjezdné. Zeleň bude pouze po obvodu náměstí. Rekonstrukce by mohla začít na podzim roku 2020 a dokončena by měla být do roku 2022. V roce 2019 došlo k dohodě mezi památkáři, majiteli sítí a dalšími subjekty a město tak mohlo požádat o stavební povolení. Cena by měla dosáhnout 80-130 milionů Kč. V lednu roku 2020 bylo oznámeno, že rekonstrukce náměstí by měla začít na podzim téhož roku. Kromě jiného budou přesunuty vánoční trhy na jiné místo a také bude odkoupen poslední kus pozemku na náměstí, který nepatří městu Třebíč. Na počátku února roku 2020 nebylo známo, kde by trhy mohly být pro rok 2020. \n\nKarlovo náměstí je protáhlé ve směru západ-východ, dosahuje délky asi 360 m, šířka kolísá kolem 50 m.\n\nNáměstí se člení na část shromažďovací a část parkovací. Část shromažďovací slouží jako místo trhů, jarmarků, ale i všelijakých lidových slavností, reklamních akcí, politických shromáždění ap. Část shromažďovací vymezuje na západě zástavba budov samosprávy, na východě to je sousoší sv. Cyrila a Metoděje (lidově jen \"u Cyrila, k Cyrilovi\").\n\nVýchodní polovina náměstí slouží naopak dopravě: k parkování vozidel návštěvníků centra a ku potřebě městské hromadné dopravy: v místě, kde jsou umístěny zastávky, je osobní doprava vyloučena. Západní stranu této části náměstí započíná podzemní objekt veřejných záchodků, na východě to je malý parčík při zbytku středověké zástavby připomínající pranýř.\n\nMimo uvedené dělení na část shromažďovací a část parkovací se často používá členění na \"horní stranu\" náměstí, rozuměj \"jižní\", a \"dolní stranu\" náměstí, rozuměj \"severní\". Toto členění vychází z toho, že severní část se mírně svažuje k řece Jihlavě, a je tedy níže položena než strana jižní. Podle povodňového plánu města by stoletá voda dolní stranu náměstí zaplavila; naposledy se tak stalo 21. května 1985.\n\n\nPravděpodobně již na počátku 16. století se třebíčští obyvatelé potýkali s problémem letního vysychání studen zřízených při domech ve Vnitřním Městě a přílišného znečištění řeky Jihlavy, kterou nebylo možno používat jako zdroj pitné vody, což bylo způsobeno především využíváním řeky k praní vlny soukeníky a máčení kůží koželuhy a jircháři. Nedostatek vody umocňovala potřeba jejího velkého množství pro vaření piva v městském pivovaru. Z těchto důvodů právě někdy v této době došlo ke zřízení tří kašen umístěných na Karlově náměstí. Jejich napájení bylo zajištěno vybudováním nového rybníku \"Baba\", později zvaného též \"Babák\", který se nachází nad dnešními ulicemi Cyrilovou a Zdislavinou. Doprava vody na náměstí byla zajištěna potrubím z vyvrtaných borových klád.\n\nS dalším rozvojem města však již množství vody dodávané z rybníku Babák nevystačovalo. Proto město roku 1610 zakoupilo se souhlasem třebíčské vrchnosti Smila Osovského z Doubravice soustavu tří malých selských rybníčků, zvaných \"Vodovodní\", \"Barák\" a \"U Suchých\", od týnského občana Ondřeje Kuldánka za 37 zlatých a 15 grošů bílých. Nad rybníky se v té době nacházel ještě čtvrtý a panský rybník zvaný \"Chudoba\".\n\nV čase před tímto rozšířením zásobovací vodovodní soustavy byly kašny na náměstí dřevěné. V první polovině 18. století ale byly původní nahrazeny novými kamennými.\n\nZa účelem zvýraznění estetického významu kašen byly všechny tři ozdobeny barokními sochami světců od umělce Štěpána Pagana, který měl dílnu v Třebíči. Kašnu u radnice zdobila socha svatého Šebestiána s městským znakem a letopočtem 1730 na svém podstavci. Celá skulptura je dnes k nalezení u severní stěny kostela svatého Martina na Martinském náměstí. Prostřední kašna byla přikrášlena sochou svatého Václava. Bylo jí proto přezdíváno svatováclavská. Roku 1854 ji nechal na vlastní náklady opravit starosta města Třebíče Martin Hassek. Socha svatého Václava pocházející z ní se dnes nalézá před vrátnicí třebíčské nemocnice. Poslední kašna na východní straně náměstí měla sochu svatého Floriána – patrona hasičů.\n\nVyužití nacházely kašny při zásobování domácností v celém Vnitřním Městě vodou – ženy a služebné do nich chodili pro měkkou vodu, kterou nabírali do puten či pantovnic (nádob umístěných na zádech). Další užití nalézaly kašny při trzích na náměstí, kdy se k nim chodili lidé osvěžovat. Běžně z kašen také brali vodu kočí pro své koně táhnoucí povozy.\n\nKarlovo náměstí jako přirozený střed města Třebíče hostí mnoho kulturních akcí; z nich lze uvést:\n\n"}
{"id": "95470", "url": "https://cs.wikipedia.org/wiki?curid=95470", "title": "Sokolniki (stanice metra v Moskvě)", "text": "Sokolniki (stanice metra v Moskvě)\n\nSokolniki ( ) je stanice moskevského metra. Pojmenována je po Sokolničeském náměstí a Parku kultury a oddechu Sokolniki.\n\nStanice je hloubená, mělko založená (9 m pod povrchem), s ostrovním nástupištěm. Nachází se na Sokolničeské lince, v její severovýchodní části. Podzemní prostor je podpírán dvěma řadami sloupů, obložené jsou šedým mramorem; stěny za nástupištěm jsou obložené bílými dlaždicemi. Z prostředku nástupiště vychází po pevném schodišti jeden výstup, který končí v povrchovém vestibulu.\n\nJe součástí historicky nejstaršího úseku celého metra; v provozu je od 15. května 1935. Vystavěna byla během několika málo let; oficiálně stavební práce začaly sice v létě roku 1933, kopat se začalo ale až v březnu 1934. Samotná stanice tak vznikla v otevřené jámě a byla postavena během několika málo měsíců. V roce 1937 byl dokonce model stanice vystaven na světové výstavě v Paříži. Osvětlení bylo zajištěno kulovými lampami, ty byly postupem času vyměněny za zářivky. Celých 30 let po svém otevření plnila funkci konečné, a to do roku 1965, kdy byla Sokolničeská linka prodloužena do stanice Preobraženskaja ploščaď.\n\n"}
{"id": "95474", "url": "https://cs.wikipedia.org/wiki?curid=95474", "title": "Rájec-Jestřebí", "text": "Rájec-Jestřebí\n\nRájec-Jestřebí je město v okrese Blansko v Jihomoravském kraji, 5 km severně od Blanska na řece Svitavě a na železniční trati spojující Brno, Blansko a Českou Třebovou. Žije zde obyvatel. Je označováno jako \"Severní brána Moravského krasu\".\n\nDo roku 1960 se jednalo o dvě obce, Rájec nad Svitavou a Jestřebí, ty se následně sloučily do jednoho města. Jméno městečka vzniklo sloučením obou názvů obcí. Kromě nich jsou dalšími částmi města také vesnice Holešín a Karolín.\n\nZ nejstarších dob je o Rájci málo zpráv. Jako všechny osady, při nichž se stala nějaká větší událost, například bitva, je Rájec zaznamenána pouze ve zprávách o panských rodech, jimž patřil.\n\nJméno Rájec je asi zdrobnělé slovo ráj. V 15. století se píše v listinách \"Rajecz\" a od poloviny stejného století se vyskytuje přehlasovaný tvar \"Rejc\". Z historie se mnoho zpráv nedochovalo, je známo pouze, že v Rájci byly dva hrady. Oba byly patrně zničeny za válek moravských markrabat Jošta a Prokopa. Poslední zmínky o rájeckých hradech jsou z roku 1464, písemné prameny však o nich hovoří jako o zpustlých. U severněji položeného hradu se zachoval pouze název – Na hradisku. Druhý hrad stál pravděpodobně někde v místech, kde byl později postaven renesanční zámek. Rájec se poprvé zmiňuje roku 1141 na známém soupisu biskupských statků olomouckého biskupa Jindřicha Zdíka. Nejsou přesné zprávy, kdy byl Rájec od biskupství odtržen. Je známo například, že ve 14. a 15. století měl Rájec pánů několik, jeho statky byly tudíž rozděleny mezi několik majitelů.\n\nRoku 1385 měl téměř všechen majetek Ješek Puška z Kunštátu. Jeho syn Heralt ho prodal Alšovi Kunštátskému, ale brzy po roce 1412 větší část těchto statků pozbyl. Později jej pak panský soud přisoudil Janovi z Lomnice, jenž ovšem musel zaplatit dluhy panství. Jan z Lomnice se za držel husitských válek strany katolické. Statky byly proto nemálo pleněny, až zpustly. Proto prodal Jan z Lomnice své panství olomouckému biskupovi Pavlovi z Milčína. Páni z Milčína drželi rájecké zboží až do roku 1464, pak ho vlastnili Bohuš a Petr z Drnovic, kteří byli dobrými hospodáři. Po Bohušově smrti připadl Rájec jeho nejstaršímu synovi Janu Rájeckému z Drnovic. Po smrti Jana se stal jeho bratr Bernat majorátním pánem. Bernat zemřel roku 1600 bez poslední vůle. Po jeho smrti zdědily panství jeho sestry Kateřina a Johanka. Kateřina, provdaná za Hanuše Zdislava, dědila rájecké panství. Po smrti Kateřiny připadlo panství Hanušovi, který se oženil s Alžbětou Salmovou. Za zmatků třicetileté války se dostal Rájec Janu hraběti Werdeberkovi a roku 1640 přešel do rukou rodiny Pazmanské.\n\nŠvédové prý do kraje zavlekli mor, jenž si vyžádal řadu obětí na obyvatelstvu týraném hladem.\n\nPočátkem 17. století zde bylo 38 domů, po třicetileté válce byl 1 z nich pustý. V roce 1793 zde bylo 100 domů a 660 obyvatel.\n\nNejstarší dějiny Jestřebí nejsou známy. Svým jménem se Jestřebí objevuje poprvé v záznamech z roku 1371, kdy patřilo ještě k Bořitovu. Roku 1597 přešlo Jestřebí se svým panstvím černohorským rodu Lichtenštejnů. Špatně se vedlo obyvatelstvu, kdy do kraje vtrhli po roce 1642 Švédové. Hlad a mor se v obci často vyskytovaly. V roce 1719 se Jestřebí dostalo do majetku rodiny Auerspergů. V roce 1796 přišlo Jestřebí s černohorským panstvím do vlastnictví rodiny Schulugů z Rastenfeldu. Roku 1830 se majiteli Jestřebí stali páni z Geislernu. Hospodářské poměry se v té době zlepšily. Od roku 1842–1848 byl rod Turkheimů majitelem Jestřebí.\n\nPočátkem 17. století zde bylo 20 domů, po třicetileté válce bylo z nich 8 pustých. V roce 1793 zde bylo 31 domů a 174 obyvatel.\n\n\n\nŽelezniční stanice \"Rájec-Jestřebí\" se nachází na trati Brno – Česká Třebová uprostřed Rájce-Jestřebí.\n\nPři zahájení dopravy na trati Brno – Česká Třebová v roce 1849 byla na místě současné stanice postavena dřevěná budova a skladiště. Ty byly později nahrazeny kamennými. Přestože stanice ležela v katastru obce Jestřebí, byla stanice do roku 1920 pojmenována po obci Rájec. Do roku 1924 se název změnil na Rájec na Moravě a do roku 1926 na Rájec nad Svitavou. Definitivní název Rájec-Jestřebí stanice obdržela v roce 1926 a nese jej až dodnes. Na budově je od roku 1946 pamětní deska, připomínající zaměstnance státních drah Františka Nečase, který byl popraven ve Vratislavi v roce 1944. V roce 2003 byla stará nádražní budova odstraněna a postavena nová. Je zde také rušná křižovatka turistických cest (Černá Hora-Petrovice-Sloup), neboť v těsné blízkosti leží autobusové nádraží.\n\nV letech 2006 až 2014 byl starostou Pavel Perout (KDU-ČSL). Na ustavujícím zasedání zastupitelstva 6. listopadu 2014 byla do této funkce zvolena Romana Synakieviczová (SNK Za rozvoj města).\n\n\nMěsto je obklopeno lesy, které jsou protkány turistickými stezkami a cyklostezkami, východně od něj leží CHKO Moravský kras.\n\n\n"}
{"id": "95479", "url": "https://cs.wikipedia.org/wiki?curid=95479", "title": "Arts et Métiers (stanice metra v Paříži)", "text": "Arts et Métiers (stanice metra v Paříži)\n\nArts et Métiers je přestupní stanice mezi linkami 3 a 11 pařížského metra. Nachází se ve 3.obvodu v Paříži na křižovatce ulic \"Rue de Turbigo\" a \"Rue de Réaumur\".\n\nStanice slouží veřejnosti od 19. října 1904, kdy byla zprovozněn první úsek mezi stanicemi Père Lachaise a Villiers. 28. dubna 1935 bylo otevřeno nástupiště nové linky 11 vedoucí ze stanice Châtelet do Porte des Lilas.\n\nV roce 1994 bylo nástupiště pro linku 11 renovováno. Klasické bílé dlaždice charakteristické pro pařížské metro nahradilo měděné obložení a výzdoba ve stylu sci-fi románů Julese Verna. Stalo se tak u příležitosti 200. výročí založení školy Conservatoire national des arts et métiers, která se nachází v sousedství. Autorem této přeměny je Belgičan François Schuiten.\n\nV přestupní chodbě mezi oběma linkami slouží dodnes také jeden unikátní eskalátor s dřevěnými schody.\n\nNázev stanice znamená v překladu \"Umění a řemesla\" a je odvozen od nedaleké vysoké školy technického zaměření Conservatoire national des arts et métiers.\n\n\n"}
{"id": "95489", "url": "https://cs.wikipedia.org/wiki?curid=95489", "title": "Korfbal", "text": "Korfbal\n\nKorfbal je míčová kolektivní hra, ve které spolu nastupují společně muži i ženy. Tento sport vynalezl nizozemský učitel Nico Broekhuysen v roce 1902. Hraje se na hřišti o rozměrech 40 x 20 m, rozděleném na 2 poloviny. Účelem hry je prohodit míč košem, který stojí na tyčovém stojanu uvnitř každé z hracích polovin a je vysoký 3,5 m bez odrazové desky. Hrací doba je 2 x 30 minut.\n\nJedná se o míčový, košový, týmový, smíšený a komplexní sport s více než stoletou tradicí. S míčem může hráč udělat jen dva kroky, dribbling není povolen. Nesmí se střílet, pokud je obránce na vzdálenost paže. Je zakázáno brát soupeři míč z ruky, musí být chycen, když je ve vzduchu. Je zakázáno hrát nohama, běhat s míčem a faulovat. Muž smí bránit pouze muže, žena ženu.\n\n\nHraje se v hale (hlavní mezinárodní turnaje), ale i na trávě, na písku (beachkorfbal), dokonce i ve vodě. Celkově je v 59 zemích po celém světě (2013) registrováno cca 300 000 hráčů. Nejvíce (100 000) v Nizozemsku, v ČR zhruba 2000 hráčů.\n\nKorfbal je míčový sport, hraný rukama na obdélníkovém hřišti.\n\nDva soupeřící týmy, každý tvořený 4 muži a 4 ženami, se snaží skórovat vstřelením míče do soupeřova koše (nizozemsky korf).\nHlavními charakteristikami hry jsou všestrannost, týmová hra, omezený fyzický kontakt hráčů a rovnost mužů a žen ve hře.\nTým osmi lidí se před hrou rozdělí na dvě poloviny, v každé jsou dvě ženy a dva muži.\nObdélníkové hrací pole je rozděleno středovou čárou na dva stejné čtverce. V obou čtvercích stojí koš v jedné třetině vzdálenosti od zadní čáry k čáře půlící.\n\nJedna polovina týmu plní na začátku hry obrannou roli. Po každých dvou vstřelených koších si hráči role vymění.\n\n\n"}
{"id": "95493", "url": "https://cs.wikipedia.org/wiki?curid=95493", "title": "Pliva", "text": "Pliva\n\nPliva ( ) je řeka ve střední části Bosny a Hercegoviny, ve Středobosenském kantonu a Republice srbské (region Banja Luka). Řeka samotná je dlouhá 30 km, její povodí má rozlohu 768 km².\n\nPliva má dva prameny, pramení v nadmořské výšce 483 m v pahorkatině Smiljevac - Jastrebnjak. Řeka protéká několika opštinami: Šipovo, Jezero a Jajce. Jejím největším přítokem je Janj, který se do ní vlévá u Šipova. Pliva ústí do Vrbasu, v centru města Jajce, těsně před soutokem vytváří 22 m vysoký vodopád.\n\n"}
{"id": "95501", "url": "https://cs.wikipedia.org/wiki?curid=95501", "title": "USS Defiant (NX-74205)", "text": "USS Defiant (NX-74205)\n\nUSS \"Defiant\" (NX-74205) je fiktivní prototypová loď stejnojmenné třídy ze sci-fi seriálu \"\". Velel ji komandér (později kapitán) Benjamin Sisko, případně v jeho zastoupení major (později plukovník) Kira Nerys nebo nadporučík Worf.\n\nV roce 2371 (epizoda „“) byla přidělena vesmírné stanici Deep Space Nine, jež se nachází na strategickém místě poblíž červí díry do kvadrantu Gamma. Již od první mise, výzvědné výpravy do tohoto kvadrantu, byl \"Defiant\" vybaven romulanským maskovacím zařízením, které Romulané Spojené federaci planet poskytli výměnou za získané informace. Později nějak sešlo z toho, že by jej Federace musela vrátit.\n\nPo zničení prvního \"Defiantu\" v roce 2375 breenskými loděmi (epizoda „Proměnlivá tvář zla“) byl nahrazen jinou lodí stejné třídy. Jednalo se o USS \"São Paulo\" (NCC-75633), posádka však dostala zvláštní povolení přejmenovat ji na \"Defiant\".\n\n"}
{"id": "95502", "url": "https://cs.wikipedia.org/wiki?curid=95502", "title": "Defiant", "text": "Defiant\n\nSlovo Defiant má více významů:\n\n\n"}
{"id": "95504", "url": "https://cs.wikipedia.org/wiki?curid=95504", "title": "Švýcarská fotbalová reprezentace", "text": "Švýcarská fotbalová reprezentace\n\nŠvýcarská fotbalová reprezentace reprezentuje Švýcarsko na mezinárodních fotbalových akcích, jako je mistrovství světa nebo Mistrovství Evropy ve fotbale.\n\nSeznam zápasů švýcarské fotbalové reprezentace na MS\n\nSeznam zápasů švýcarské fotbalové reprezentace na ME\n"}
{"id": "95505", "url": "https://cs.wikipedia.org/wiki?curid=95505", "title": "Daniel Kehlmann", "text": "Daniel Kehlmann\n\nDaniel Kehlmann (* 13. ledna 1975, Mnichov) je německo-rakouský spisovatel.\n\nDaniel Kehlmann se narodil roku 1975 do rodiny rakouského režiséra Michaela Kehlmanna a herečky Dagmar Mettlerové. Jeho dědečkem z otcovy strany byl expresionistický spisovatel Eduard Kehlmann.\n\nV roce 1981 se s rodinou přestěhoval z rodného Mnichova do Vídně, kde později vystudoval filozofii a germanistiku. Zahájil též doktorské studium, během nějž se chystal napsat práci o konceptu vznešeného (\"das Erhabene\") v díle Immanuela Kanta, po prvotních literárních úspěších však studium přerušil a nadále se věnoval své spisovatelské kariéře.\n\nV roce 2001 získal místo hostujícího docenta poetiky na univerzitě v Mohuči.\n\nPíše recenze a eseje pro různé deníky, mj. \"Süddeutsche Zeitung\", \"Frankfurter Rundschau\" a \"Frankfurter Allgemeine Zeitung\".\n\nJako spisovatel debutoval v roce 1997 svým románem \"Beerholms Vorstellung\" (Beerholmova představa).\n\nAutorův román \"F\" z roku 2013 líčí „příběh trojice rozdílných bratrů, kteří se – každý svým specifickým způsobem – potýkají s tragičností a falešností vlastních životů“. Martin je povoláním katolický duchovní, přestože nevěří v Boha, Eric pracuje jako majetkový poradce, který však s majetkem svých klientů nezachází příliš obezřetně, a Iwan spravuje pozůstalost zesnulého malíře Heinricha Eulenböcka, jehož obrazy současně falšuje, respektive vytváří nové malby, které pak vydává za původní Eulenböckovo dílo.\n\n\n\n\n\nRecenze\n"}
{"id": "95507", "url": "https://cs.wikipedia.org/wiki?curid=95507", "title": "Kdo byl kdo v našich dějinách ve 20. století", "text": "Kdo byl kdo v našich dějinách ve 20. století\n\nKdo byl kdo v našich dějinách do roku 1918 a Kdo byl kdo v našich dějinách ve 20. století jsou dvě z encyklopedických internetových databází na serveru nakladatelství Libri, zpracované podle jím vydaných encyklopedií:\nByly také vydány na CD ROM.\n\n"}
{"id": "95509", "url": "https://cs.wikipedia.org/wiki?curid=95509", "title": "Jihokorejská fotbalová reprezentace", "text": "Jihokorejská fotbalová reprezentace\n\nJihokorejská fotbalová reprezentace reprezentuje Korejskou republiku na mezinárodních fotbalových akcích, jako je mistrovství světa nebo Mistrovství Asie ve fotbale.\n\nKorea patří mezi nejúspěšnější asijské fotbalové týmy. Zúčastnila se devíti závěrečných turnajů mistrovství světa a roce 2002 dosáhla semifinále, což je nejlepší výsledek asijského mužstva.\n\nSeznam zápasů jihokorejské fotbalové reprezentace na MS\n"}
{"id": "95516", "url": "https://cs.wikipedia.org/wiki?curid=95516", "title": "Intercepce", "text": "Intercepce\n\nIntercepce je množství zadržené vody na rostlinách (popř. i na předmětech). Je to část srážek, která nikdy nedopadne na povrch půdy ani na něj nesteče. Tato voda je zde vázána povrchovým napětím. Maximální množství, které vegetační kryt může zachytit, je označováno jako \"potenciální intercepce\" (u listnatých porostů tvoří až 20 % spadlého deště, u jehličnatých porostů, kde listová plocha (povrch jehličí) je větší, tvoří až 60 % spadlého deště). Rostlinami nevyužitá intercepční voda se vypaří (evaporace), v případě tuhých srážek sublimuje.\n\nj = R – Rg – Qs; kde jednotlivá písmena značí\n\n"}
{"id": "95517", "url": "https://cs.wikipedia.org/wiki?curid=95517", "title": "Fotbalová reprezentace Toga", "text": "Fotbalová reprezentace Toga\n\nFotbalová reprezentace Toga reprezentuje Togo na mezinárodních fotbalových akcích, jako je mistrovství světa nebo Africký pohár národů.\n\nSeznam zápasů togské fotbalové reprezentace na MS\n"}
{"id": "95518", "url": "https://cs.wikipedia.org/wiki?curid=95518", "title": "Boulton Paul Defiant", "text": "Boulton Paul Defiant\n\nBoulton Paul Defiant byl britský dvoumístný jednomotorový stíhací letoun, nasazený na počátku druhé světové války (květen 1940–1942) do bojů proti Luftwaffe. Šlo o poslední bojově nasazený věžový stíhací letoun v britském letectvu.\n\nLetadlo Boulton Paul Defiant vzniklo na základě specifikace F.9/35 ministerstva letectví. Veškerá palebná síla letadla byla soustředěna do střelecké věže, kvůli čemuž byla vytvořena nová taktika - pilot měl dostat svou stíhačku do takové pozice, aby střelec mohl co nejlépe zasáhnout nepřátelský bombardér. Střelecká věž měla nejlepší palebné pole zejména nahoru, protože na bombardéry se mělo útočit zdola. V letadle Defiant nebyla kromě střelecké věže již žádná jiná výzbroj, takže stroj byl bezbranný vůči nepřátelským stíhačům, a to zejména při útocích zepředu.\n\nPrvní jednomístný prototyp letadla P.82 Defiant (K8310) poprvé vzlétl 11. srpna 1937 na letišti Pendeford Airport ve Wolverhamptonu, zatím bez střelecké věže. Krátce poté byl stroj zkoušen specialisty ve Výzkumném ústavu letadel a výzbroje v Martlesham Heath. Druhý prototyp, představující vzor pro sériové letouny, poprvé vzlétl 18. května 1938 s motorem Rolls-Royce Merlin II. V této době byl již také první vyrobený letoun opatřen hydraulicky ovládanou střeleckou věží Boulton Paul A Mk.IID se čtyřmi kulomety Browning ráže 7,7 mm. Ve věžích tohoto typu byly zkoušeny první britské gyroskopické střelecké zaměřovače Mk.I Gyro.\n\nPrvní sériový Defiant Mk.I (L6950) vzlétl 30. července 1938 s řadovou pohonnou jednotkou Rolls-Royce Merlin III s výkonem 770 kW. Koncem září už různé instituce testovaly celkem pět sériových strojů.\n\nV průběhu roku 1941 dostávaly Defianty letecký radar AI Mk.IV. Takto upravené stroje nesly označení Defiant Mk.IA.\n\nPo produkci 712 strojů Mk.I a Mk.IA následovala výroba 200 exemplářů mírně vylepšeného a výkonnějšího Mk.II se silnějším motorem Merlin XX se vzletovým výkonem 941 kW a soupravou radiolokátoru AI Mk.VI. Některé Defianty Mk.I byly zpětně upraveny na tento standard.\n\nTaké se vyráběla i speciální verze určená pro vlečení cvičných cílů (bylo vyrobeno 140 kusů), TT. Mk.I a TT Mk.II, bez střelecké věže. Mnoho již existujících Defiantů bylo přestavěno do této podoby. Celkem bylo vyrobeno 1 064 kusů všech verzí.\n\nDodání Defiantů jednotkám Royal Air Force bylo opožděno kvůli vývojovým problémům až do období let 1939 - 1940. První jednotkou s Defianty se stala 264. stíhací peruť v Manstonu, která 8. prosince 1939 převzala dva P.82. Po tomto útvaru své Defianty začala přebírat 141. peruť. Jedinou výzbroj první verze Defiant Mk.I představovala čtveřice spřažených kulometů umístěná v otočné věži za kabinou pilota. Defianty se nejprve úspěšně používaly jako denní stíhačky, zejména nad Dunkerquem. Zpočátku měl letoun určité úspěchy, neboť nezkušení němečtí stíhači si jej pletli s letounem Hawker Hurricane. Přibližovali se tedy k němu zezadu shora a nezřídka svůj fatální omyl zjistili teprve poté, kdy střelec britského letounu zahájil palbu.\nNěmečtí piloti se ovšem brzy naučili Defiant rozpoznávat, a pak se situace radikálně obrátila: slabě vyzbrojený, pomalý a neohrabaný Defiant, který nemohl střílet dopředu a trpěl komplikovanou komunikací mezi pilotem a střelcem, byl pro německého stíhače snadným a prakticky bezbranným terčem. Pouze sestava většího počtu Defiantů dokázala klást účinnější odpor, který ovšem vyžadoval čistě obrannou formaci neumožňující efektivní útok.\n\nZ tohoto důvodu byl letoun přemístěn k nočnímu stíhání (červenec 1940), kde následně dosáhl určitých úspěchů. Pro účely nočního stíhání bylo lépe uzpůsobeno 207 kusů nově vyrobené verze Defiant Mk.II. Tato verze byla vybavena leteckým radarem \"AI Mk IV\" a motorem Merlin XX. U 96. noční stíhací perutě na Defiantech sloužili také čeští piloti.\n\nDefiant byl definitivně vyřazen z výzbroje bojových jednotek v roce 1942. Poté byl ještě používán jako záchranný a cvičný letoun a jako letoun pro vlečení cvičných cílů. Bylo vyrobeno ještě 140 kusů verze \"Defiant Mk.III\" bez otočné věže, které se používaly výhradně k vlekání cvičných terčů.\n\n\n\n\n\n"}
{"id": "95524", "url": "https://cs.wikipedia.org/wiki?curid=95524", "title": "Rubem Fonseca", "text": "Rubem Fonseca\n\nRubem Fonseca (* 11. května 1925 Juiz de Fora, Minas Gerais) je brazilský spisovatel.\n\nRubem Fonseca strávil většinu svého života v Rio de Janeiru. V roce 1952 začal pracovat u policie.\n\nV roce 2012 se stal prvním laureátem chilské literární ceny Premio Iberoamericano de Narrativa Manuel Rojas.\n\nSvou spisovatelskou dráhu zahájil povídkami, které jsou obvykle považovány za nejvýznamnější část jeho díla. \n\n\n\n"}
{"id": "95527", "url": "https://cs.wikipedia.org/wiki?curid=95527", "title": "Kramářova vila", "text": "Kramářova vila\n\nKramářova vila je budova, kterou si nechal v letech 1911–1914 jako své sídlo postavit tehdejší známý politik, rusofil a pozdější první československý předseda vlády Karel Kramář. Od 18. prosince 1998 slouží jako oficiální rezidence českých premiérů.\n\nVila se nachází v nejvýchodnějším cípu Hradčan, v místě kde stávaly pražské Mariánské hradby, mezi přírodní památkou Letenský profil a Hanavským pavilonem. V roce 1911 koupil na místě bašty sv. Tomáše (Bašta XIX) stavební pozemek politik Karel Kramář, pozdější první předseda vlády Československé republiky. Na místě nechal postavit dům pro svou manželku, Rusku Naděždu Nikolajevnu.\n\nPři koupi pozemku se musel Kramář zavázat, že na místě vyroste pouze jednopatrová budova, s průčelím obráceným k Vltavě, která bude navržena tak, aby nenarušovala vzhled panoramatu Pražského hradu.\n\nProjekt zpracoval v letech 1910-1913 vídeňský architekt Friedrich Ohmann. Ten navrhl rozsáhlý historizující objekt s mansardovou střechou, rizality vystupující z jižní a západní novobarokní fasády, byzantinizující salón a jídelnu. Ve vile o rozloze 700 m bylo celkem 56 místností. Většina z nich sloužila reprezentačním účelům. K secesní výzdobě interiérů přizval Ohmann své kolegy pedagogy z Uměleckoprůmyslové školy v Praze (Jan Beneš, Karel Štípl, Celda Klouček). Ztvárnění interiérů ovlivnila Kramářova politická orientace na carské Rusko a fakt, že vybavení si objednávala především paní Kramářová, která také razantně ovlivňovala spolupráci s předními českými výtvarníky. Součástí areálu jsou dva menší domky pro personál. Zahrada je upravena ve stylu francouzského parku, jejím návrhem a založením byl pověřen zahradní architekt František Thomayer. Stavba byla zadána roku 1912 firmě Josef Čámský, trvala 4 roky a bylo na ni navezeno 433 400 cihel, 16 600 dlaždic, 968 povozů písku, 73 opuky, 60 štěrku, 251 kamene, 13 dříví a další materiál. Stavební práce řídil stavební rada Jan Rosenberg, přes léto zde pracovalo 50 až 70 lidí a v pracích se pokračovalo i přes zimu. Účet za stavební práce (bez vnitřního vybavení) se zdvojnásobil na 800 tisíc rakouských korun. Celkově výstavba stála něco přes milion korun.\n\nVedle reprezentačních místností byly ve vile i dvě soukromé ložnice, dvě pracovny, byzantinizující jídelna, salón ve staroruském stylu s kulečníkem, dva hostinské pokoje, ale také osm prostor sklepů, garáž se skladem benzinu, žehlírna a lázeň. Mezi technické vybavení patřil například domácí výtah nebo odsavač prachu. Vila byla velmi luxusně zařízená. Např. pracovna Karla Kramáře měla 7,5 m vysoký strop, krb ze zeleného mramoru a pracovní stůl potažený buvolí kůží.\n\nDne 13. května 1915 se Kramářovi nastěhovali do vily. Již o týden později, 21. května, však Karla Kramáře zatkla policie a byl uvězněn ve Vídni. Vila zůstala neobývaná až do Kramářova propuštění po císařské amnestii v roce 1917.\n\nPo smrti Kramářových vilu od roku 1938 spravovala \"Společnost dr. Karla Kramáře\", která ji pronajala Národní galerii. V roce 1948 byla společnost rozpuštěna a vila připadla státu.\n\nOd roku 1952 byla vila pod správou komunistického Úřadu předsednictva vlády a postupně chátrala. Ministerstvo kultury ČR prohlásilo v roce 1991 za kulturní památku. V letech 1994 až 1998 proběhla rozsáhlá rekonstrukce. Po rekonstrukci slouží vila jako rezidence předsedy vlády České republiky.\n\n\nKarel Kramář si nechal postavit ještě dvě další vily. První byla vila Barbo na Krymu, která byla dokončena roku 1908, ale následně byla konfiskována bolševiky a změnila se v ozdravovnu stranických pohlavárů. Druhá byla pražská vila, dokončená roku 1915 a třetí z roku 1931 se nachází v rodném Vysokém nad Jizerou.\n\n\n"}
{"id": "95528", "url": "https://cs.wikipedia.org/wiki?curid=95528", "title": "Chrášťany", "text": "Chrášťany\n\nNázev Chrášťany má více obcí:\n\n…a částí obcí:\n\nPodobný název mají\n"}
{"id": "95529", "url": "https://cs.wikipedia.org/wiki?curid=95529", "title": "Borová Lada", "text": "Borová Lada\n\nBorová Lada (plurál, tedy \"v Borových Ladech\", ) jsou obec ležící na Teplé Vltavě na hranici NP Šumava, 25 kilometrů západně od Prachatic a deset kilometrů jihozápadně od Vimperku. Rozkládá se na ploše 86 km² a má  obyvatel.\n\nNa jihovýchod od obce byla v roce 1860 postavena kaple sv. Anny a k ní vedoucí Křížová cesta, kam se pravidelně konala anenská pouť (Annafest). Tradice byla přerušena v roce 1944, v roce 1950 byla odsloužena v kapli ještě jedna mše. V roce 1956 byla kaple stržena a zničeny byly i okolní kříže a zastavení křížové cesty. Poutě byly obnoveny v roce 2001, později byla znovu vybudována i kaple.\n\nVelmi krátké až krátké léto, mírně chladné a vlhké, přechodné období je dlouhé, mírně chladné jaro a mírný podzim. Zima je dlouhá, mírná, mírně vlhká s dlouhým trváním sněhové pokrývky.\n\n\nObec leží na okraji NP Šumava uvnitř CHKO Šumava. Na území obce jsou vyhlášeny 2 přírodní rezervace (Najmanka, Pravětínská Lada) a 4 přírodní památky (Borová Lada, Buková slať, Pasecká slať, Pod Šindlovem).\nOkolí obce je protkáno cyklostezkami a turistickými značkami, v zimě pak běžkařskými trasami. Obec získala v roce 2001 ocenění Zelená stuha. Na úbočí kopce západně nad obcí se nalézala rozhledna Vyhlídka, na podzim 2016 však byla z důvodu špatného technického stavu stržena.\n\nV obci jsou četné domy v tradiční lidové architektuře Šumavy. Památkově chráněn je dům čp. 11.\n\n"}
{"id": "95530", "url": "https://cs.wikipedia.org/wiki?curid=95530", "title": "Evapotranspirace", "text": "Evapotranspirace\n\nEvapotranspirace (ET) je celkový výpar ze zemského povrchu do atmosféry, který se vztahuje k určitému území. Tento celkový výpar se skládá z fyzikálního výparu (evaporace) a fyziologického (transpirace). Evaporace zahrnuje pohyb vody do vzduchu ze zdrojů jako půda, vodní plochy a dešťová voda zachycená na vegetaci (intercepce srážek). Transpirace je výdej vody vegetací zejména listy. Odkazuje k pohybu vody v rámci rostliny a související ztrátě vody jako výparu z průduchů listů. Evapotranspirace je důležitou součástí vodního cyklu na Zemi. Element (jako například strom), který přispívá k evapotranspiraci, se nazývá evapotranspirátor. \n\nReferenční evapotranspirace (ET0), někdy nepřesně předkládána jako potenciální ET, je reprezentací potřeby evapotranspirace prostředím. Představuje míru ET krátkých zelených rostlin (tráva), které mají stále stejnou výšku, kompletně pokrývají zem, čímž ji chrání před světlem, a udržují adekvátní vodní status v půdním profilu. Tento stav se odráží od energie dostupné pro evaporaci vody a dostupného větru, který přenáší vodní výpar ze země do nižší části atmosféry. V případě dostatku vody se aktuální evapotranspirace rovná referenční evapotranspiraci. \n\nEvapotranspirace je významná ztráta vody z povodí, kterou podstatně ovlivňují typy vegetace a využití půdy. U rostlin s hlubokými kořeny dochází k vyšší a nepřetržité transpiraci vody, protože voda, která z listů transpiruje, pochází z kořenů. Byliny obecně transpirují méně vody než dřeviny kvůli jejich menšímu olistění. Jehličnaté lesy tíhnou k vyšší míře evapotranspirace než listnaté opadavé lesy, hlavně v době jejich vegetačního klidu a na začátku jara. Je to kvůli zdokonalenému zachytávání srážek a jejich vypařování jehličím v tomto období. Faktory, které ovlivňují evapotranspiraci, zahrnují fázi rostlinného růstu nebo míru vyspělosti, procentuální zastoupení půdního pokryvu, slunečního záření, humusu, teploty a větru. Izotopní měření potvrdilo, že transpirace je součástí evapotranspirace. \n\nLesy prostřednictvím evapotranspirace redukují vodní zásoby až na jedinečné ekosystémy, které se nazývají mlžné lesy. Stromy v mlžných lesech podporují shromažďování vody v podobě mlhy nebo nízkých mračen a ta následně padá na zemský povrch. Tyto stromy stále přispívají k evapotranspiraci, ale obvykle sbírají více vody, než se z nich vypaří.\n\nV nezavlažovaných oblastech je aktuální evapotranspirace obvykle nižší než srážky, protože půda má vyrovnávací paměť, která využívá schopnosti udržet vodu. Zadržené vody je obvykle méně, než je množství srážek, protože malé množství vody se ztratí při filtrování nebo povrchovým odtokem dešťové vody. Výjimkou jsou oblasti s vysokou hladinou podzemní vody, kde proces kapilárního vzlínání může způsobit vystoupání podzemní vody přes půdu až na povrch. Jestliže potenciální evapotranspirace je vyšší než skutečný úhrn srážek, půda vyschne, pokud nebude zavlažována.\n\nEvapotranspirace nikdy nemůže být vyšší než potenciální evapotranspirace, ale může být nižší, pokud zde není dostatek vody, která by se mohla vypařit, nebo pokud nejsou rostliny schopny transpirovat.\n\nEvapotranspirace může být naměřena nebo vypočítána prostřednictvím několika metod.\n\nÚdaje z výparoměrů mohou být použity pro výpočet výparu z jezera, ale transpirace a výpar dešťové vody zachycené vegetací se tím nevypočítá. Existují tři obecné přístupy v nepřímém měření evapotranspirace.\n\nEvapotranspirace může být vypočítána rovnicí vodní bilance povodí. Tato rovnice ukazuje změnu množství vody v povodí (S) společně s jejími vstupy a výstupy:\n\nformula_1\n\nVstupy znamenají srážky (P) a výstupy evapotranspiraci (která je vypočítávána), průtok povodí (Q) a doplňování podzemní vody (D). Jestliže údaje změna množství vody uložené v povodí, srážky, průtok povodí a doplňování podzemní vody jsou známy, chybějící údaj evapotranspirace může být vypočítán přeskupením rovnice na následující:\n\nformula_2\n\nObavy z náročnosti městské krajiny, zvláště městských zelených ploch na dostatek vody rostou. U odhadu evapotranspirace (ET) a následně náročnosti městské vegetace na dostatek vody je potřeba zvážit heterogenitu rostlin, půdy, vody a klimatických podmínek. Výzkum provedený v jižní Austrálii využil dvou praktických přístupů v odhadování ET a porovnával je pod dobu jednoho roku s detailní analýzou vodní bilance půdy. Jeden z přístupů je metoda klasifikace krajinotvorných rostlin podle využití vody (WUCOLS), která je založena na názoru expertů, že různé skupiny krajinotvorných rostlin potřebují různé množství vody. Druhý přístup je dálkové snímání založené na rozšířeném vegetačním indexu (EVI) získaného ze snímačů satelitu Terra, který ukazuje průměrnou situaci snímanou spektroradiometrem MODIS. Obě metody vyžadují znalosti o evapotranspiraci počítané z meteorologických dat.\n\nNejobecnější a nejrozšířeněji používaná rovnice pro vypočítání referenční ET je Penmanova rovnice. Penman-Monteithovu variaci doporučuje Organizace pro výživu a zemědělství FAO a Americká společnost civilního inženýrství . Jednodušší Blaney-Criddlova rovnice byla mnoho let populární na západě Spojených států amerických, ale není přesná v regionech s vyšší vlhkostí. Další možnosti tvoří Hargreavesova rovnice nebo Makkinkova rovnice, která je jednoduchá, ale musí být přesně nastavená na specifickou oblast. Pro převedení referenční ET na aktuální evapotranspiraci plodin je třeba použít plodinový koeficient a koeficient stresu.\n\nTřetím postupem, jak vypočítat aktuální evapotranspiraci je využití energetické bilance.\n\nλE je energie potřebná pro přeměnu vody z kapalného do plynného skupenství, R vyjadřuje radiační bilanci, G je půdní tepelný tok a H značí turbulentní tok tepla. Použitím přístrojů jako je scintilometr, měřením půdního tepelného toku nebo měřením slunečního záření (radiometry) lze spočítat jednotlivé části energetické bilance a pomocí nich určit energii dostupnou pro aktuální evapotranspiraci.\n\nSEBAL a METRIC algoritmy odhadují energetickou bilanci na zemském povrchu použitím satelitního snímkování. To umožňuje vypočítání aktuální i potenciální evapotranspirace pixel za pixelem. Evapotranspirace je klíčovým indikátorem pro vodohospodářský management a efektivitu zavlažování. Algoritmy SEBAL a METRIC mohou mapovat tyto klíčové indikátory v čase a prostoru, po dny, týdny nebo roky. \n\nJedna metoda měření evapotranspirace je s vážícím lysimetrem. Váha půdního sloupce je měřena průběžně a změna v půdní zásobě vody je určena ze změny váhy. Změna váhy je převedena na jednotky délky, která používá povrchovou plochu vážícího lysimetru a jednotku váhy vody. Evapotranspirace je vypočítána jako změna váhy plus dešťové srážky mínus perkolace.\n\nV uplynulých desetiletích se odhadování evapotranspirace zlepšilo díky dálkovému snímání, hlavně v oblasti agronomie. Nicméně vyčíslení evapotranspirace ze smíšeného rostlinného prostředí, hlavně městských zelených ploch, je stále výzvou kvůli heterogenitě rostlinných druhů, zápoje vegetace a mikroklimatům a protože postupy jsou nákladné. Různé přístupy založené na dálkovém snímání pro odhad evapotranspirace mají různé výhody a nevýhody. \n\nNejpřímější metodou pro měření evapotranspirace je prostřednictvím techniky vířivé kovariance, ve které výkyvy hodnot vertikální rychlosti větru korelují s výkyvy měrné hmotnosti vodní páry v atmosféře. Tento způsob přímo odhaduje přenos vodní páry (evapotranspirace) ze zemského povrchu (nebo zápoje vegetace) do atmosféry.\n\nMetody měření evapotranspirace mohou být přizpůsobeny městskému prostředí, abychom odhadli nároky vegetace městské krajiny na dostupnost vody. \n\nPotenciální evapotranspirace (PET) je množství vody, které by se mohlo vypařit a transpirovat, pokud by bylo dostupné dostatečné množství vody. Tento požadavek zahrnuje energii dostupnou pro výpar a schopnost nižší atmosféry přenášet vypařenou vlhkost pryč od zemského povrchu. Potenciální evapotranspirace dosahuje vyšších hodnot v létě, při méně oblačných dnech a blíže k rovníku, protože vyšší množství slunečního záření poskytuje více energie pro výpar. Potenciální evapotranspirace je také vyšší během větrných dní, protože vypařená vlhkost je rychleji odnášena z povrchu země nebo rostlin.\n\nPotenciální evapotranspirace je vyjádřena v jednotkách výšky vodního sloupce a její roční průběh lze znázornit graficky.\n\nPotenciální evapotranspirace je obvykle měřena nepřímo z dalších klimatických faktorů, ale také záleží na typu povrchu, jako jsou například vodní plochy, typu vegetace a při nepřítomnosti vegetačního krytu i na typu půdy. Hodnota potenciální evapotranspirace je často počítána na nejbližší klimatické stanici na referenčním povrchu, konvenčně na krátce střiženém trávníku. Tato hodnota je nazývána referenční evapotranspirace a může být převedena na potenciální evapotranspiraci vynásobením koeficientem příslušného povrchu. V zemědělství se tento koeficient nazývá plodinový koeficient. Rozdíl mezi potenciální evapotranspirací a úhrnem srážek se používá v plánování zavlažování.\n\nPrůměrná roční potenciální evapotranspirace je často srovnávána s průměrným ročním úhrnem srážek (P). Poměr těchto dvou hodnot, P/PET, se nazývá index sucha.\n"}
{"id": "95551", "url": "https://cs.wikipedia.org/wiki?curid=95551", "title": "Letní olympijské hry 1968", "text": "Letní olympijské hry 1968\n\nXIX. letní olympijské hry se uskutečnily v době od 12. do 27. října roku 1968 v Ciudad de México, hlavním městě Mexika.\n\nNa této olympiádě se sportovci blýskli nevídanými výkony, když se jim podařilo překonat 43 světových rekordů. Mezi nimi vynikl zejména veleskok amerického dálkaře Boba Beamona, který doslova ulétl na 890 cm, čímž překonal dosavadní světový rekord Ralpha Bostona o 55 cm. Tento skok je dodnes třetím nejdelším skokem v historii, když byl v roce 1991 o 1 cm překonán Carlem Lewisem a posléze na tom samém mistrovství světa v atletice o 5 cm překonán Mikem Powellem.\n\nVe skoku vysokém se prosadil americký výškař Dick Fosbury se svým převratným stylem - flopem, kterým skočil 224 cm a vytvořil tak nový olympijský rekord. Tímto stylem od té doby skáče drtivá většina špičkových výškařů.\n\nMezi další rekordy, které vydržely více než 10 let patří ty na 100m Jima Hinese, 400m Lee Evanse a ve štafetě 4x400m čtvrtkařů USA.\n\nNa těchto hrách došlo k jedním z nejznámějších politických demonstrací v historii Olympijských her. 16. října Američtí atleti Tommie Smith (rekordman v běhu na 200 m) a John Carlos zdvihli na stupních vítězů při americké hymně každý po jedné ruce v černé rukavici. Rukama zaťatými v pěst tak dali najevo podporu černošskému hnutí Black Power a také všem diskriminovaným Afroameričanům ve Spojených státech. Oba atleti byli dva dny po svém protestu Averym Brundagem vyloučeni z amerického týmu, který rozhořčeně tvrdil, že politika nemá ve sportu žádné místo. Sportovci následně opustili olympijskou vesnici a po návratu do vlasti je kritizovala americká média i část veřejnosti.\n\nTaké Peter Norman, který v závodě skončil na druhém místě, podpořil tento protest. Při slavnostním ceremoniálu předávání medailí měl na sobě odznak Olympijského projektu pro lidská práva. Za tento čin byl Norman také potrestán. Australské sportovní autority z olympijského výboru ho za tento čin napomenuly a australským tiskem byl postupně naprosto vyloučen ze společnosti. Na příštích olympijských hrách už Norman neúčinkoval, ačkoliv s přehledem splnil čas potřebný pro kvalifikaci. V roce 2000 nebyl pozván mezi australské medailisty na zahajovací ceremoniál LOH v Sydney.\n\nV reakci na vznikající sociální nepokoje v Mexiku v období příprav na olympijské hry začala mexická vláda stále více potlačovat odbory, složené především ze studentů, vznikající kvůli hospodářskému stavu této země. V září prezident Gustavo Díaz Ordaz obsadil Mexickou univerzitu, což ovšem chod událostí nezměnilo. 27. srpna se uskutečnila studentská demonstrace s účastí kolem půl miliónu lidí.\n\n2. října, pár dní před začátkem olympijských her, se na 5 000 studentů shromáždilo na Tlatelolckém náměstí Plaza de las Tres Culturas, aby vyjádřili nesouhlas s brutálními policejními zásahy, aktuálními vedoucími policejními činiteli, věznění politických vězňů a zákazem svobodného shromažďování. Protestanti měli plakáty, které mimo jiné i opovrhovaly olympijskými hrami, jako : \"¡No queremos olimpiadas, queremos revolución!\" (\"Nechceme olympiádu, chceme revoluci !\"). Na tento protest se však mexická vláda několik dní předem důkladně připravila. V jejím průběhu vystřelily z několika různých míst světlice, což se později ukázalo jako signál pro mexickou tajnou policii na uzavření náměstí. V té době začali všudypřítomní vojáci, kterých bylo na 10 000, a asi 200 tanků, střílet po protestujících občanech. Při tomto incidentu byly desítky mexických občanů zavražděny, stovky zraněny a dalších asi 1000 protestujících bylo zatčeno.\n\nTato událost byla ve zprávách mexickou vládou odůvodňována tím, že násilně projevující se studenti začali se střelbou první a armádní zásah sloužil pouze k potlačení nepokojů. Z výpovědi studentů u reportáže novinářky Elen Poniatowské poté ale jasně vyšlo najevo, že to byla právě mexická armáda, která začala se střelbou a že světlice, které byly vystřeleny z vrtulníků nad městem, inicializovaly armádní zásah.\n\nO další významnou politickou aféru na těchto olympijských hrách se postarala Věra Čáslavská. Při ceremoniálu předávání medailí v disciplíně kladina, kde bylo vítězství velmi sporně přisouzeno její sovětské soupeřce Natalji Kučinské, totiž při znění sovětské hymny jemně sklonila hlavu. Tímto činem protestovala proti sovětské invazi Československa. Čáslavská takto při sovětské hymně sklonila hlavu ještě jednou, a to při předávání medailí u disciplíny prostná. V této soutěži jí také významně ukřivdili rozhodčí, když změnili výhru Čáslavské na remízu Čáslavské se sovětskou gymnastkou Larisou Petrikovou.\n\nZatímco od československých občanů se Čáslavské dostávalo plné podpory (doma podepsala 2000 slov), nová vláda na tento čin reagovala výrazně záporněji. Čáslavské bylo na mnoho let zakázáno sportovat či vycestovat do zahraničí. Byla nucena žít odděleně od společnosti a média z ní dělala národní ostudu.\n\nNa konci Olympiády byli v místním kostele oddáni Josef Odložil a Věra Čáslavská.\n"}
{"id": "95562", "url": "https://cs.wikipedia.org/wiki?curid=95562", "title": "Pidjon ha-ben", "text": "Pidjon ha-ben\n\nPidjon ha-ben ( ) je důležitý židovský rituál, který spočívá ve vykoupení (vyplacení) prvorozeného dítěte. V současnosti je stále dodržován, obzvláště ortodoxními Židy.\n\nKdyž žena porodí jako své první dítě syna, a to přirozenou cestou (vagínou, ne císařským řezem), dítě musí být „vykoupeno (vyplaceno)“ od známého Kohena, který představuje původní kněžstvo Chrámu, za pět stříbrných šekelů nebo za pět stříbrných mincí národní měny (např. v USA - stříbrné dolary).\n\nPokud by žena po synovi narozeném císařským řezem porodila druhého syna přirozenou cestou, ani on nebude „vykoupen“. Prvorozený syn nebude vykoupen, pakliže jeho porodu předcházel potrat, který se stal po třetím měsíci těhotenství. Nicméně, pokud se potrat stal během prvních 40 dnů těhotenství, vykoupení je třeba. Pokud se předcházející potrat odehrál po 40 dnech, ale před tím, než plod získá charakteristické znaky, vykoupení prvorozeného je stále požadováno, ale modlitba, kterou říká otec, se vypouští.\n\nOmezení na první vaginální porod má původ v biblických textech týkajících se vykoupení, které říkají, že dítě, které je \"„peter rechem imo“ (hebrejsky „otevření matčiny dělohy“), musí být vykoupeno. To se netýká dětí, jejichž otec je z rodu Kohenů nebo Levitů nebo jejichž matka je dcerou jednoho z těchto rodů.\n\nTento obřad „vykoupení“ se koná 31. den po narození dítěte (den narození se považuje za první den) a je doprovázen povinnou slavností známou jako seudat micva („hostina (na počest) micvy“). Koná se 31. den, protože se věří, že pokud dítě přežije první měsíc, jeho šance na dobré zdraví je jistá. Pokud by 31. den po narození připadal na Šabat nebo svátek, vykoupení se odloží na následující den kvůli zákazu peněžních transakcí.\n\nZákon ohledně „vykoupení“ prvorozeného syna je zmíněn v , , , , , , .\n\n\nNa začátku Bible, jak je zaznamenáno v knize Genesis, všechny povinnosti kněze připadají na nejstaršího syna rodiny. Prvorozený je oddán Bohu, aby splnil jeho požadavky.\n\nObětní obřad byl ustanoven při vyjití Izraelitů z Egypta. Kněžství bylo odebráno prvorozeným a dáno kmenu Levitů, konkrétně Kohenům, Levité byli potomci Árona, poté co národ zhřešil s modlou zlatého telete. Ve stejném období bylo ustanoveno, že prvorozený z každé rodiny má být vykoupen (de facto dítě „odkoupí zpět“ z věnování Bohu). \n\nPrvorozený samec z každého čistého zvířete je dán knězi k oběti (Deuteronomium 12:6, Exodus 13:12; 34:20, Numeri 18:15-17). Prvorozený samec z nečistých zvířat byl nicméně také vykoupen nebo prodán a obnos byl dán knězi (Leviticus 27:11-13,27). Prvorozený samec osla byl vykoupen a pakliže ne, byl usmrcen (Exodus 13:13; 34:20).\n\nVykoupení prvorozeného je pojem v obou (židovské i křesťanské) teologiích a je součástí Mesiášské halachy.\n\n\n"}
{"id": "95567", "url": "https://cs.wikipedia.org/wiki?curid=95567", "title": "Cabri", "text": "Cabri\n\nProgram Cabri je počítačový program určený pro systémy MS Windows a Mac OS. Sloužící jako prostředí k vytváření interaktivních geometrických konstrukcí na obrazovce počítače. Cabri je jedním z nejlepších znázornění dynamické geometrie na webových stránkách, slibná pomůcka pro výuku geometrie na středních a základních školách.\n\nCabri existuje ve verzi rovinné geometrie (Cabri II, nákresnou je plocha obrazovky monitoru) a ve verzi prostorové (Cabri 3D, nákresnou je celý prostor za obrazovkou monitoru, do kterého uživatel nahlíží jakoby oknem obrazovky). V obou případech se jedná o dynamickou geometrii: nakreslený obrázek lze modifikovat táhnutím myší za některý z geometrických útvarů, je možno vytvářet animace takových pohybů a stopy po pohybujících se objektech.\n\nPráce s programem je podobná rýsování pomocí pravítka a kružítka na papír či na školní tabuli. Například místo \"pracného\" konstruování rovnoběžky stačí vybrat nástroj \"Rovnoběžka\", myší označit bod, kterým má nová přímka procházet a také přímku, se kterou má být rovnoběžná. Rovnoběžnost se pak zachovává, i když se obrázek deformuje.\n\nVýsledné obrázky lze ukládat na hard disk, přenášet do textových a grafických editorů nebo pohyblivé obrázky jednoduchým způsobem „zabudovat“ do WWW stránky. K tomu u rovinné verze slouží doplňková aplikace CabriWeb, kterou si uživatel může zdarma stáhnout z internetu a která převede hotový obrázek do okna appletu Java, prostorová verze umožňuje vkládání interaktivních obrázků do webových stránek a dokumentů kancelářského software také.\n\nDemoverze programu Cabri je dostupná zdarma. Na internetu je k dispozici například z anglických stránek www.cabri.com nebo z českých stránek www.pf.jcu/cabri/, kde můžeme získat i české prostředí programu. Demoverze není omezená z hlediska funkcí programu, ale nelze v ní ukládat hotové konstrukce a program se 15 minutách po spuštění zavře. Tato verze slouží pouze k vyzkoušení programu a k prohlížení již hotových konstrukcí.\nPlnou verzi Cabri nabízí u nás společnost Akermann. Spolupracuje tak s firmou Cabrilog, která je předním světovým výrobcem těchto geometrických výukových programů. K zakoupení jsou licence pro jednotlivce, skupiny, pro školy a časově omezené zvýhodněné verze pro studenty.\n\nProstředí programu je uživatelsky přístupné, ovládání je jednoduché, všechny potřebné funkce jsou zahrnuty v několika obrazových ikonách s textovými popisky. K programu také není problém stáhnout a doinstalovat češtinu. Dostupné jsou také manuály, učebnice ovládání programu , metodické materiály apod. v českém jazyce.\n\nVýhodou je také malá velikost programu (1,5 MB) i souborů, které v Cabri vytvoříme. Můžeme manipulovat také s výstupy – například obrázky ve vektorové grafice zkopírovat do textových editorů, tabulky do tabulkových procesorů, vytvořit animace a zavěsit je na web apod.\n\nNegativem tohoto programu je skutečnost, že není volně k dispozici v plné verzi. Jedná se o placený program ; cena za jednu licenci je okolo 4000 Kč, licence pro školy se pohybuje kolem 19 000 Kč, s licencemi pro studenty až 29 000 Kč. \nPro školy, které nechtějí investovat do licencí, existují i volně dostupné programy s podobnými funkcemi jako Cabri – jsou to například GeoGebra nebo GeoNext.\n\n"}
{"id": "95590", "url": "https://cs.wikipedia.org/wiki?curid=95590", "title": "Elihu Yale", "text": "Elihu Yale\n\nElihu Yale [vysl. \"jéjl\"] (5. dubna 1649 Boston, Massachusetts – 8. července 1721 Londýn, Anglie) byl bohatý guvernér Madrásu v britské Východní Indii a první mecenáš Yale University, která dnes nese jeho jméno.\n\nRoku 1652 se vrátil s rodinou do Anglie a vyrostl v Londýně. Roku 1671 se vydal do Madrasu (dnešní Čennaí) v Indii jako zaměstnanec Východoindické společnosti. Jako velmi úspěšný obchodník se roku 1687 stal guvernérem a důsledně pronásledoval obchodníky, kteří neměli licenci Východoindické společnosti. Roku 1692 po skandálu jako guvernér odstoupil a 1699 se vrátil do Anglie. Mezi lety 1714 a 1721 věnoval koleji v Saybrooku, která se roku 1716 přestěhovala do New Havenu (Connecticut), zboží v hodnotě 800 liber a 417 knih, což bylo tehdy velké bohatství. Kolej z vděčnosti přijala roku 1718 jeho jméno a roku 1867 se oficiálně přejmenovala na Yale University.\n\nNa jeho hrobce ve Wrexhamu v severním Walesu, odkud jeho rodina pocházela, stojí následující nápis:\n\n"}
{"id": "95593", "url": "https://cs.wikipedia.org/wiki?curid=95593", "title": "Bigamie", "text": "Bigamie\n\nBigamie je dvojí (dvojnásobné) manželství; existuje buď ve formě dvojženství nebo dvojmužství. Bigamie je formou polygamie. Je legální buď bez výjimek nebo s výjimkami v muslimských zemích Severní Afriky, Blízkého východu a v některých dalších asijských státech (např. Libye, Egypt, Maledivy, Saúdská Arábie, Pákistán, Bangladéš).\n\nMožnosti vzniku bigamie měl dříve zabraňovat institut ohlášek, jakož i vedení matrik.\n\nV České republice je bigamie trestným činem dvojího manželství a spáchá jej ten, kdo za trvání svého manželství uzavře manželství jiné, nebo ten, kdo uzavře manželství s osobou, která již je v manželství jiném. Hrozí za něj trest odnětí svobody až na dva roky. Přímý zákaz uzavřít druhé manželství je pak obsažen v občanském zákoníku, neplatnost takového druhého manželství vysloví soud na návrh každého, kdo na tom má právní zájem. Současně však platí, že tak soud z důvodu zachování veřejného pořádku učiní vždy sám i bez návrhu, ledaže druhé manželství mezitím díky tomu, že první zanikne či samo bude prohlášeno za neplatné, tzv. konvaliduje.\n\n\n"}
{"id": "95596", "url": "https://cs.wikipedia.org/wiki?curid=95596", "title": "Jan Kůrka", "text": "Jan Kůrka\n\nJan Kůrka (* 29. května 1943 Pelhřimov) je bývalý československý sportovní střelec, od roku 2016 zastupitel Plzeňského kraje.\nZlatý olympijský medailista z letních her v Mexiku, trojnásobný bronzový medailista z mistrovství Evropy v roce 1969 a dvanáctinásobný mistr republiky. Po skončení aktivní kariéry působil jako trenér v Dukle Plzeň.\n\nDne 28. října 2013 ho prezident Miloš Zeman vyznamenal medailí Za zásluhy.\n\nV krajských volbách v roce 2016 byl zvolen zastupitelem Plzeňského kraje, když jako člen SPO kandidoval za subjekt \"\"Koalice Svoboda a přímá demokracie - Tomio Okamura (SPD) a Strana Práv Občanů\"\".\n\nVe volbách do Poslanecké sněmovny PČR v roce 2017 byl lídrem Strany Práv Občanů v Plzeňském kraji, ale neuspěl. Ve volbách do Evropského parlamentu v květnu 2019 kandidoval jako člen SPOZ na 10. místě kandidátky hnutí BEZPEČNOST, ODPOVĚDNOST, SOLIDARITA (BOS), ale zvolen nebyl.\n\n\n"}
{"id": "95598", "url": "https://cs.wikipedia.org/wiki?curid=95598", "title": "Krasnyje vorota (stanice metra v Moskvě)", "text": "Krasnyje vorota (stanice metra v Moskvě)\n\nKrasnye vorota () je stanice moskevského metra.\n\nStanice se znovuobnoveným názvem (od vybudování druhého vestibulu v roce 1954 byla přejmenována na Lermontovskou) se nachází na lince Sokolničeskaja, na jejím křížení se Sadovým okruhem na náměstí Krasnye vorota. Otevřena byla spolu se stanicí Komsomolskaja15. května 1935. Stanice je vybudována podle projektu I. A. Fomina, spoluautorem návrhu byl N. N. Andrikanis. Architektonický návrh stanice získal v roce 1938 cenu Grand Prix na Světové výstavě v Paříži. Stanice je vyzdobena čtyřmi druhy mramoru v barvě rudé, šedé, bílé a žluté.\nVestibuly stanice jsou umístěny po obou stranách Sadového okruhu - vestibul na jeho vnitřní straně má tvar stylizované lastury a pochází z ateliéru N.A.Ladovského, vestibul na Lermontovské ulici byl vybudován v roce 1954 podle návrhu A.N.Duškina. Tento vestibul je vestavěn do přízemí 138 metrů vysoké budovy Ministerstva těžkého průmyslu a jeho vybudování představovalo – vinou tekoucího gruntu – mimořádně komplikovaný technický problém. Technika zamražení, obvyklá pro ražení tunelů v tekoucích gruntech vede při jejich rozmrznutí ke změnám povrchu. Pro výškovou budovu proto bylo rozhodnuto tento faktor zahrnout do projektu a stavět její skelet nakloněný tak, aby s rozmrznutím bylo vychýlení vykompenzováno.\nStanice patří k nejvkusněji vyzdobeným v moskevském metru poloviny třicátých let.\n\n"}
{"id": "95599", "url": "https://cs.wikipedia.org/wiki?curid=95599", "title": "Kompromis", "text": "Kompromis\n\nKompromis je způsob rozhodování nebo řešení sporů. Označuje takový výsledek, na který jsou schopny přistoupit všechny zúčastněné strany.\n\nKompromis ale neznamená optimální způsob řešení sporů, neboť ve skutečnosti znamená ústupek nebo nenaplnění očekávání žádné z vyjednávajících stran. Optimální způsob řešení sporu je dohoda ve smyslu všestranného vítězství, tedy konsenzus.\n"}
{"id": "95600", "url": "https://cs.wikipedia.org/wiki?curid=95600", "title": "Nida (judaismus)", "text": "Nida (judaismus)\n\nNida ( nebo ) je v judaismu menstruující žena a doslova tento termín znamená oddělení. Obecně pak znamená oddělení od rituální nečistoty. Podle židovského náboženského práva je během období menstruace mezi manželi zapovězen mj. pohlavní styk a fyzický kontakt vůbec, stejně jako jiné formy sbližování. Po skončení menstruace následuje sedmidenní období, po němž se žena ponoří do rituální koupele (\"mikve\") a až poté je rituálně čistá. Nida je hlavní kategorií židovského zákona zabývající se sexuálními záležitostmi – eufemisticky nazývaného „čistota rodiny“ (\"taharat mišpacha\" – nehodilo by se, aby se zákon nazýval „nečistota rodiny“).\n\nO předpisech týkající se nečistoty pojednává podrobně traktát Mišny a Talmudu \"Nida\".\n\n"}
{"id": "95603", "url": "https://cs.wikipedia.org/wiki?curid=95603", "title": "Děkanát a vikariát", "text": "Děkanát a vikariát\n\nDěkanát a vikariát jsou v římskokatolické církvi územní jednotky menší než diecéze a větší než farnost, obvykle sestávají z několika farností. Slovo „děkan“ je odvozeno z latinského \"decanus\" (zástupce deseti), slovo „vikář“ z latinského \"vicarius\" (zástupce).\n\nNázev děkanát se používá např. na Moravě, ve Slezsku či na Slovensku. Sídlem děkanátu je děkanství.\n\nV čele děkanátu je děkan, který je do tohoto úřadu jmenován na pět let. Je pomocníkem biskupa v řízení diecéze na území svého děkanátu, svolává kněze na pravidelná setkání, má právo vizitace, a další práva a povinnosti vůči kněžím a farnostem svého děkanátu. Děkanát je totiž tvořen několika farnostmi, v jejichž čele stojí farář. Děkan tyto farnosti vizituje – to znamená zjišťuje jménem místního biskupa pastorační, administrativní a ekonomický stav jednotlivých farností a pomáhá, aby vše bylo v pořádku dle směrnic církve.\n\nOdpovídající jednotkou v Čechách je vikariát, v jehož čele je okrskový vikář. Rozdělení Čech na děkanáty bylo kolem roku 1631 pražským arcibiskupem Arnoštem Vojtěchem z Harrachu nahrazeno dělením na vikariáty na základě krajového rozdělení. Vikariát zahrnoval obvykle několik původních děkanátů. V Čechách je nyní děkanství pouze čestný formální titul významnějších farností. \n\nV letech 1993 až 1999 existovaly vikariáty rovněž v brněnské diecézi, a to souběžně s děkanáty. Od 1. července 1999 byla brněnská diecéze rozhodnutím biskupa Vojtěcha Cikrleho nově rozdělena podle děkanátů. Aktuální web brněnského biskupství (2012) tak už uvádí pouze děkanáty.\n"}
{"id": "95605", "url": "https://cs.wikipedia.org/wiki?curid=95605", "title": "Čistyje prudy (stanice metra v Moskvě)", "text": "Čistyje prudy (stanice metra v Moskvě)\n\nČistyje prudy () je stanice moskevského metra.\n\nStanice byla dvakrát přejmenována - původní název je Mjasnickaja podle přiléhající ulice, později byla přejmenována na Kirovskaja. Nachází se na lince Sokolničeskaja, na jejím křížení s bulvárem Čistye prudy. Otevřena byla spolu se stanicí Komsomolskaja 15. května 1935. Stanice je vybudována podle projektu N. J. Kolli. Stanice je vyzdobena šedým mramorem, podlaha je žulová. Stanice je přestupní, přestup je možný na stanici Turgeněvskaja Kalužsko-Rižské linky.\n\nVestibul stanice je vestavěn do samostatně stojícího pavilónu, který byl několikrát přestavován a skýtá svým způsobem velmi eklektický pohled, na kterém se nemalou měrou podílejí kulatá boční okna a bohatě prosklená přední fasáda, skrytá za mramorovým portálem ze čtyř sloupů.\n\nPodle vzpomínek architekta stanice bylo ateliéru zadání předáno 1. března 1934 s tím, že termín dokončení je 25 dnů. Žádné další zpřesnění zadání či požadavky na vzhled neexistovaly. Vytvořený návrh byl v soutěži architektů nových stanic moskevského metra oceněn II. cenou, I. cena nebyla udělena.\n\n"}
{"id": "95607", "url": "https://cs.wikipedia.org/wiki?curid=95607", "title": "Bělá", "text": "Bělá\n\nPůvodním významem místního názvu Bělá bylo označení rychle tekoucího pěnícího vodního toku. Stejného původu je název Bílá Voda.\n\nNázev Bělá se zachoval u vodních toků v Česku:\n\nnebo je součástí jejich názvu:\n\nDále se název Bělá stal názvem sídel:\n… nebo částí obcí:\n\nnebo je součástí jejich názvu:\n\nNázev Bělá nesou i kopce:\n\nNa Slovensku je ekvivalentem názvu Bělá název Belá.\n\nV Polsku je ekvivalentem názvu Bělá název Biała.\n"}
{"id": "95608", "url": "https://cs.wikipedia.org/wiki?curid=95608", "title": "Běleč", "text": "Běleč\n\nNázev Běleč má více sídel:\n\n… nebo částí obcí:\n\nSlovo Běleč se objevuje také v názvech obcí či mikroregionů:\n\nBěleč je také názvem hory:\n"}
{"id": "95609", "url": "https://cs.wikipedia.org/wiki?curid=95609", "title": "Biskupice", "text": "Biskupice\n\nNázev Biskupice má vícero sídel a jejich částí:\n\n\n\n\n"}
{"id": "95610", "url": "https://cs.wikipedia.org/wiki?curid=95610", "title": "Blatno", "text": "Blatno\n\nNázev Blatno má více obcí:\n"}
{"id": "95611", "url": "https://cs.wikipedia.org/wiki?curid=95611", "title": "Bludov", "text": "Bludov\n\nNázev Bludov má více obcí:\n"}
{"id": "95612", "url": "https://cs.wikipedia.org/wiki?curid=95612", "title": "Bohuňov", "text": "Bohuňov\n\nNázev Bohuňov má více obcí:\n"}
{"id": "95613", "url": "https://cs.wikipedia.org/wiki?curid=95613", "title": "Bohuňovice", "text": "Bohuňovice\n\nNázev Bohuňovice má více obcí:\n"}
{"id": "95614", "url": "https://cs.wikipedia.org/wiki?curid=95614", "title": "Bohuslavice", "text": "Bohuslavice\n\nNázev Bohuslavice má více obcí:\n…a částí obcí\n"}
{"id": "95615", "url": "https://cs.wikipedia.org/wiki?curid=95615", "title": "Bohutín", "text": "Bohutín\n\nNázev Bohutín má více obcí:\n"}
{"id": "95616", "url": "https://cs.wikipedia.org/wiki?curid=95616", "title": "Borotice", "text": "Borotice\n\nNázev Borotice má více obcí:\n"}
{"id": "95617", "url": "https://cs.wikipedia.org/wiki?curid=95617", "title": "Jak divoký", "text": "Jak divoký\n\nJak divoký (\"Bos mutus\") je jeden ze zástupců pravých turů adaptovaný pro život ve vysokohorských oblastech centrální Asie. Je ohrožený vyhubením. Domestikovanou formou divokého jaka je jak domácí (\"Bos grunniens\").\n\nSlovo jak pochází z tibetského výrazu \"gyag\" (གཡག་), jímž je označován jačí býk. Právě z tibetšiny bylo přejato do evropských jazyků,\nDomorodá jména jaka v jazycích centrální Asie jsou rozmanitá:\ntibetsky: གཡག་ \"gyag\" (býk), འབྲི་ \"dri\"\nnepálsky: \"ják\"\ntádžicky: \"kutos\"\nmongolsky: \"sarlyk\"\n\nJak divoký patří k nejmohutnějším turům, samec dorůstá kohoutkové výšky až 210 cm a dosahuje hmotnosti kolem jedné tuny. Kráva je daleko menší než býk a dorůstá hmotnosti nejvýš 500 kg. Jak se vyznačuje mimořádně dlouhým trupem. Hrudník je tvořen čtrnácti páry žeber, namísto třinácti u ostatních turů. Hlava je ozdobena mohutnými rohy, které jsou až 120 cm dlouhé a u kořene mohou mít rohy býka obvod až 50 cm, krávy divokých jaků a jaci domácí mají rohy jen o málo kratší, ale daleko slabší. Srst je hnědočerná až černá, hustá, vlnitá a ve spodní části a končetinách prodloužená. Na krku a hrudi splývá srst do výrazné hřívy. Neobyčejně bohatě osrstěný je také ocas, z něhož se v minulosti vyráběly v Indii oháňky proti hmyzu (čámara), ve staré Číně ozdoby úřednických klobouků a v Mongolské či Osmanské říši vojenské odznaky zvané \"tugy\" (nesprávně zvané koňské ohony).\n\nDivocí jakové žijí v centrální Asii, zejména v oblasti Nepálu, Bhútán a Tibetu. V minulosti zasahoval svým výskytem až do Mongolska. Obývají bezlesé vrchoviny, kopce, náhorní plošiny a hory v nadmořské výšce 3200 m až 5400 m. V zimě sestupují do nižších poloh. Divocí jaci jsou velice plachá zvířata, která žijí v malých stádech o počtu 10 až 30 zvířat. Staří býci jsou samotáři. Ze smyslových orgánů se jak spoléhá především na velmi dobře vyvinutý čich, naopak zrak je jeho slabou stránkou. Do rozmnožování se zapojují býci většinou až ve 3. nebo 4. roce života, krávy od 2. roku. Březost trvá 257 dnů, u domácích jaků je březost poněkud kratší. Tele zůstává s matkou po celý rok, ale už od dvou měsíců věku začíná přijímat rostlinnou potravu. Jaci se živí hlavně trávou na horských lukách, ale žerou také kosodřevinu a lišejníky.\n\n"}
{"id": "95618", "url": "https://cs.wikipedia.org/wiki?curid=95618", "title": "Borotín", "text": "Borotín\n\nNázev Borotín má více obcí:\n"}
{"id": "95619", "url": "https://cs.wikipedia.org/wiki?curid=95619", "title": "Borová", "text": "Borová\n\nVýraz Borová se vyskytuje převážně ve slovanských zemích, především jako toponymum nebo jako příjmení.\nTento název má v Česku více sídel:\ntaké kopce:\na potok\n\nNebo jejich názvy slovo Borová obsahují:\n\nVelmi časté je použití slova Borová jako název ulice.\n\nTaké na Slovensku se slovo Borová často užívá jako místní jméno<br>pro sídlo:\npro kopce:\n\n\nBorová může být také příjmení\n\n"}
{"id": "95620", "url": "https://cs.wikipedia.org/wiki?curid=95620", "title": "Bořetice", "text": "Bořetice\n\nNázev Bořetice má více sídel:\n\n"}
{"id": "95622", "url": "https://cs.wikipedia.org/wiki?curid=95622", "title": "Bořetín", "text": "Bořetín\n\nNázev Bořetín má více sídel:\n"}
{"id": "95623", "url": "https://cs.wikipedia.org/wiki?curid=95623", "title": "Bratčice", "text": "Bratčice\n\nNázev Bratčice má více obcí:\n"}
{"id": "95624", "url": "https://cs.wikipedia.org/wiki?curid=95624", "title": "Bratronice", "text": "Bratronice\n\nNázev Bratronice má více obcí:\n\nNebo částí obcí:\n"}
{"id": "95626", "url": "https://cs.wikipedia.org/wiki?curid=95626", "title": "Brumovice", "text": "Brumovice\n\nNázev Brumovice má více obcí:\n"}
{"id": "95627", "url": "https://cs.wikipedia.org/wiki?curid=95627", "title": "Březí", "text": "Březí\n\nNázev Březí má více obcí:\n\n… a částí obcí:\n\n… nebo také:\n"}
{"id": "95628", "url": "https://cs.wikipedia.org/wiki?curid=95628", "title": "Březina", "text": "Březina\n\nBřezina může být:\n\n\n\n\n\n\n\n"}
{"id": "95629", "url": "https://cs.wikipedia.org/wiki?curid=95629", "title": "Březnice (rozcestník)", "text": "Březnice (rozcestník)\n\nNázev Březnice má více významů:\n\n"}
{"id": "95630", "url": "https://cs.wikipedia.org/wiki?curid=95630", "title": "Březno", "text": "Březno\n\nNázev Březno má více obcí:\n\n"}
{"id": "95631", "url": "https://cs.wikipedia.org/wiki?curid=95631", "title": "Březová", "text": "Březová\n\nNázev Březová má více obcí:\n\n\nNebo částí obcí:\n\nV Kladsku:\n\nVodní díla:\n\n"}
{"id": "95632", "url": "https://cs.wikipedia.org/wiki?curid=95632", "title": "Budislav", "text": "Budislav\n\nNázev Budislav má více obcí:\n"}
{"id": "95633", "url": "https://cs.wikipedia.org/wiki?curid=95633", "title": "Budkov", "text": "Budkov\n\nNázev Budkov má více sídel:\n"}
{"id": "95634", "url": "https://cs.wikipedia.org/wiki?curid=95634", "title": "Bukovany", "text": "Bukovany\n\nNázev Bukovany má více sídel:\n"}
{"id": "95635", "url": "https://cs.wikipedia.org/wiki?curid=95635", "title": "Bukovice", "text": "Bukovice\n\nNázev Bukovice má více sídel:\n\n\na také vrchol: \n"}
{"id": "95636", "url": "https://cs.wikipedia.org/wiki?curid=95636", "title": "Bystré", "text": "Bystré\n\nNázev Bystré má více obcí:\n\n\n\n"}
{"id": "95637", "url": "https://cs.wikipedia.org/wiki?curid=95637", "title": "Ctiboř", "text": "Ctiboř\n\nNázev Ctiboř má více sídel:\n\n… nebo také rybník:\n"}
{"id": "95638", "url": "https://cs.wikipedia.org/wiki?curid=95638", "title": "Cvrčovice", "text": "Cvrčovice\n\nNázev Cvrčovice má více obcí:\n"}
{"id": "95639", "url": "https://cs.wikipedia.org/wiki?curid=95639", "title": "Čakov", "text": "Čakov\n\nNázev Čakov má více obcí:\n\nPodobný název mají též:\n\n"}
{"id": "95640", "url": "https://cs.wikipedia.org/wiki?curid=95640", "title": "Částkov", "text": "Částkov\n\nNázev Částkov má více sídel:\n\n"}
{"id": "95641", "url": "https://cs.wikipedia.org/wiki?curid=95641", "title": "Černčice", "text": "Černčice\n\nNázev Černčice má více sídel:\n"}
{"id": "95642", "url": "https://cs.wikipedia.org/wiki?curid=95642", "title": "Červený Újezd", "text": "Červený Újezd\n\nNázev Červený Újezd má více sídel:\n\n"}
{"id": "95643", "url": "https://cs.wikipedia.org/wiki?curid=95643", "title": "Číměř", "text": "Číměř\n\nNázev Číměř má více obcí:\n"}
{"id": "95644", "url": "https://cs.wikipedia.org/wiki?curid=95644", "title": "Čistá", "text": "Čistá\n\nNázev Čistá má více sídel:\n\na vodních toků:\n"}
{"id": "95645", "url": "https://cs.wikipedia.org/wiki?curid=95645", "title": "Dalovice", "text": "Dalovice\n\nNázev Dalovice má více obcí:\n"}
{"id": "95646", "url": "https://cs.wikipedia.org/wiki?curid=95646", "title": "Desná (rozcestník)", "text": "Desná (rozcestník)\n\nNázev Desná může být:\n"}
{"id": "95647", "url": "https://cs.wikipedia.org/wiki?curid=95647", "title": "Dešná", "text": "Dešná\n\nNázev Dešná má více obcí:\n\n"}
{"id": "95648", "url": "https://cs.wikipedia.org/wiki?curid=95648", "title": "Deštná", "text": "Deštná\n\nNázev Deštná má více sídel:\n\nVyskytuje se i v názvu vrcholů:\n\n"}
{"id": "95649", "url": "https://cs.wikipedia.org/wiki?curid=95649", "title": "Dětkovice", "text": "Dětkovice\n\nNázev Dětkovice má více obcí:\n"}
{"id": "95650", "url": "https://cs.wikipedia.org/wiki?curid=95650", "title": "Dětřichov", "text": "Dětřichov\n\nNázev Dětřichov nese více míst:\n\n\n"}
{"id": "95651", "url": "https://cs.wikipedia.org/wiki?curid=95651", "title": "Dlouhá Lhota", "text": "Dlouhá Lhota\n\nNázev Dlouhá Lhota má více sídel:\n\n"}
{"id": "95652", "url": "https://cs.wikipedia.org/wiki?curid=95652", "title": "Dlouhá Loučka", "text": "Dlouhá Loučka\n\nNázev Dlouhá Loučka má více obcí:\n"}
{"id": "95653", "url": "https://cs.wikipedia.org/wiki?curid=95653", "title": "Dlouhá Ves", "text": "Dlouhá Ves\n\nNázev Dlouhá Ves má více obcí:\n\n…a částí obcí\n\nNázvu Dlouhá Ves se někdy používá i pro \n"}
{"id": "95654", "url": "https://cs.wikipedia.org/wiki?curid=95654", "title": "Dobšice", "text": "Dobšice\n\nNázev Dobšice má více obcí:\nnebo se tak může jmenovat část jiné obce:\n"}
{"id": "95656", "url": "https://cs.wikipedia.org/wiki?curid=95656", "title": "Dolní Krupá", "text": "Dolní Krupá\n\nNázev Dolní Krupá má více obcí:\nNázev Dolní Krupá má i sídlo:\n"}
{"id": "95657", "url": "https://cs.wikipedia.org/wiki?curid=95657", "title": "Dolní Újezd", "text": "Dolní Újezd\n\nNázev Dolní Újezd má více obcí:\n"}
{"id": "95659", "url": "https://cs.wikipedia.org/wiki?curid=95659", "title": "Doloplazy", "text": "Doloplazy\n\nNázev Doloplazy má více sídel:\n\n"}
{"id": "95660", "url": "https://cs.wikipedia.org/wiki?curid=95660", "title": "Domanín", "text": "Domanín\n\nNázev Domanín má více obcí:\n"}
{"id": "95661", "url": "https://cs.wikipedia.org/wiki?curid=95661", "title": "Doubravice", "text": "Doubravice\n\nNázev Doubravice má více míst:\n\n"}
{"id": "95662", "url": "https://cs.wikipedia.org/wiki?curid=95662", "title": "Drásov", "text": "Drásov\n\nNázev Drásov má více obcí:\n"}
{"id": "95663", "url": "https://cs.wikipedia.org/wiki?curid=95663", "title": "Dražovice", "text": "Dražovice\n\nNázev Dražovice má více obcí:\n"}
{"id": "95664", "url": "https://cs.wikipedia.org/wiki?curid=95664", "title": "Drozdov", "text": "Drozdov\n\nNázev Drozdov má více obcí:\n"}
{"id": "95665", "url": "https://cs.wikipedia.org/wiki?curid=95665", "title": "Drslavice", "text": "Drslavice\n\nNázev Drslavice má více obcí:\n\nDrslavice jsou také název panského sídla:\n"}
{"id": "95666", "url": "https://cs.wikipedia.org/wiki?curid=95666", "title": "Dubenec", "text": "Dubenec\n\nNázev Dubenec má více sídel:\n"}
{"id": "95667", "url": "https://cs.wikipedia.org/wiki?curid=95667", "title": "Dvorce", "text": "Dvorce\n\nNázev Dvorce má více sídel:\n"}
{"id": "95668", "url": "https://cs.wikipedia.org/wiki?curid=95668", "title": "Dvory", "text": "Dvory\n\nNázev Dvory má více obcí:\n\n\n…nebo částí obcí:\n\n"}
{"id": "95669", "url": "https://cs.wikipedia.org/wiki?curid=95669", "title": "Habrovany", "text": "Habrovany\n\nNázev Habrovany má více obcí:\n"}
{"id": "95670", "url": "https://cs.wikipedia.org/wiki?curid=95670", "title": "Hajany", "text": "Hajany\n\nNázev Hajany má více obcí:\n"}
{"id": "95671", "url": "https://cs.wikipedia.org/wiki?curid=95671", "title": "Hájek", "text": "Hájek\n\nPojem Hájek znamená malý háj a jako takový není jednoznačný a může mít následující významy:\n\n\n\n\n\n"}
{"id": "95672", "url": "https://cs.wikipedia.org/wiki?curid=95672", "title": "Hamry", "text": "Hamry\n\nNázev Hamry (množné číslo od slova hamr) nese více různých objektů:\n\n\n\n\n"}
{"id": "95673", "url": "https://cs.wikipedia.org/wiki?curid=95673", "title": "Hartmanice (rozcestník)", "text": "Hartmanice (rozcestník)\n\nNázev Hartmanice má více obcí:\n"}
{"id": "95674", "url": "https://cs.wikipedia.org/wiki?curid=95674", "title": "Herálec", "text": "Herálec\n\nNázev Herálec má více sídel:\n"}
{"id": "95675", "url": "https://cs.wikipedia.org/wiki?curid=95675", "title": "Maximální a minimální prvek", "text": "Maximální a minimální prvek\n\nJako maximální prvek množiny se označuje takový prvek, který není menší než žádný jiný prvek této množiny. Formálně: prvek \"a\" ∈ \"A\" je maximálním prvkem množiny \"A\" (která je podmnožinou nějaké částečně uspořádané množiny), pokud platí:\n\nObdobně je definován minimální prvek, který není větší než žádný jiný prvek množiny (a ve formální definici se tedy objevuje opačná podmínka: pokud \"b\" ≤ \"a\", pak \"a\" = \"b\").\n\nDůležité je, že maximální prvek obecně nemusí být největším prvkem, tzn. zatímco není menší než libovolný jiný prvek, nemusí být větší než všechny ostatní prvky (totéž platí o minimálním prvku, který obecně nemusí být nejmenším prvkem). Maximálních prvků může být v jedné množině víc. Pokud však množina má největší (resp. nejmenší) prvek, je tento prvek jediným maximálním (resp. minimálním) prvkem.\n\nNa úplně uspořádaných množinách je však každý maximální prvek zároveň největším (totéž pro minimální a nejmenší).\n\nMějme množinu všech podmnožin (potenční množinu) množiny { 1, 2, 3 } částečně uspořádanou relací „být podmnožinou“. Pokud za množinu \"A\" vezmeme její podmnožinu obsahující jednoprvkové množiny, jsou všechny její prvky zároveň minimální i maximální (neboť žádný prvek není menší ani větší než žádný jiný), přičemž žádný není nejmenší ani největší.\n\n"}
{"id": "95676", "url": "https://cs.wikipedia.org/wiki?curid=95676", "title": "Heřmaň", "text": "Heřmaň\n\nNázev Heřmaň má více obcí:\n"}
{"id": "95677", "url": "https://cs.wikipedia.org/wiki?curid=95677", "title": "Heřmanice", "text": "Heřmanice\n\nNázev Heřmanice má více míst:\n"}
{"id": "95678", "url": "https://cs.wikipedia.org/wiki?curid=95678", "title": "Heřmanov", "text": "Heřmanov\n\nNázev Heřmanov má více míst.\n\nsídlo:\n\nPřírodní památka\n"}
{"id": "95679", "url": "https://cs.wikipedia.org/wiki?curid=95679", "title": "Hlavatce", "text": "Hlavatce\n\nNázev Hlavatce má více obcí:\n"}
{"id": "95680", "url": "https://cs.wikipedia.org/wiki?curid=95680", "title": "Hlinsko (rozcestník)", "text": "Hlinsko (rozcestník)\n\nNázev Hlinsko má více obcí:\n"}
{"id": "95681", "url": "https://cs.wikipedia.org/wiki?curid=95681", "title": "Hodonice", "text": "Hodonice\n\nNázev Hodonice má více obcí či jejich částí:\n"}
{"id": "95682", "url": "https://cs.wikipedia.org/wiki?curid=95682", "title": "Holubice", "text": "Holubice\n\nNázev Holubice má více významů:\n\n\n"}
{"id": "95683", "url": "https://cs.wikipedia.org/wiki?curid=95683", "title": "Horky", "text": "Horky\n\nNázev Horky má více obcí:\n\na dalších míst:\n\n"}
{"id": "95684", "url": "https://cs.wikipedia.org/wiki?curid=95684", "title": "Horní Heřmanice", "text": "Horní Heřmanice\n\nNázev Horní Heřmanice má více sídel:\n\n"}
{"id": "95685", "url": "https://cs.wikipedia.org/wiki?curid=95685", "title": "Horní Lhota", "text": "Horní Lhota\n\nNázev Horní Lhota má více obcí:\n\ni částí obcí:\n"}
{"id": "95686", "url": "https://cs.wikipedia.org/wiki?curid=95686", "title": "Horní Poříčí", "text": "Horní Poříčí\n\nNázev Horní Poříčí má více obcí:\n"}
{"id": "95687", "url": "https://cs.wikipedia.org/wiki?curid=95687", "title": "Hořice (rozcestník)", "text": "Hořice (rozcestník)\n\nNázev Hořice má více obcí:\n… i částí obcí:\n… a vrchol:\n"}
{"id": "95688", "url": "https://cs.wikipedia.org/wiki?curid=95688", "title": "Hostomice", "text": "Hostomice\n\nNázev Hostomice má více obcí:\n"}
{"id": "95689", "url": "https://cs.wikipedia.org/wiki?curid=95689", "title": "Hoštice", "text": "Hoštice\n\nNázev Hoštice má více obcí:\n\nPodobný název mají i:\n"}
{"id": "95690", "url": "https://cs.wikipedia.org/wiki?curid=95690", "title": "Hradištko", "text": "Hradištko\n\nNázev Hradištko má více obcí:\n"}
{"id": "95691", "url": "https://cs.wikipedia.org/wiki?curid=95691", "title": "Hracholusky", "text": "Hracholusky\n\nNázev Hracholusky má více míst:\n"}
{"id": "95692", "url": "https://cs.wikipedia.org/wiki?curid=95692", "title": "Hrušky", "text": "Hrušky\n\nHrušky je:\nNázev Hrušky má také více obcí:\n"}
{"id": "95693", "url": "https://cs.wikipedia.org/wiki?curid=95693", "title": "Hředle", "text": "Hředle\n\nNázev Hředle má více obcí:\n"}
{"id": "95694", "url": "https://cs.wikipedia.org/wiki?curid=95694", "title": "Husinec", "text": "Husinec\n\nNázev Husinec má více sídel:\n\n\n"}
{"id": "95695", "url": "https://cs.wikipedia.org/wiki?curid=95695", "title": "Chleby", "text": "Chleby\n\nNázev Chleby má více obcí:\n\n"}
{"id": "95696", "url": "https://cs.wikipedia.org/wiki?curid=95696", "title": "Chlumec", "text": "Chlumec\n\nSlovo Chlumec je starší zdrobnělinou slova Chlum, což znamená „zalesněný kopec“.\nNázev Chlumec nese více obcí a jejic částí:\nnebo je součástí jejich názvu:\n\nnebo také vrcholy:\n\n"}
{"id": "95697", "url": "https://cs.wikipedia.org/wiki?curid=95697", "title": "Chotovice", "text": "Chotovice\n\nNázev Chotovice má více obcí:\nPodobný název má i:\n"}
{"id": "95699", "url": "https://cs.wikipedia.org/wiki?curid=95699", "title": "Jak domácí", "text": "Jak domácí\n\nJak domácí (\"Bos mutus\" f. \"grunniensis\") je domestikovaná forma jaka divokého. Domestikován byl ve východním Pamíru a na Tibetské náhorní plošině patrně již v 1. století před naším letopočtem.\n\nOproti svému divokému předkovi je domácí jak mnohem menší. Jeho hmotnost u býků nepřesahuje 500 kg a u krav 250 kg, výška v kohoutku dosahuje 140–170 cm. Rozdíly ve velikosti mezi býky a kravami nejsou tak velké jako u divokého jaka. Rohy jsou dlouhé až 1 m, ale mnohem tenčí než u divokého jaka, a občas se objeví i bezrozí jedinci. Většina jaků domácích má červenohnědou až černou barvu srsti, stejně jako divoký jak, ale vyskytují se i jaci bílí, strakatí nebo tmaví s bílou lysinou a nohama. Na rozdíl od domácího skotu jak nebučí, ale spíše jen brumlá a chrochtá.\n\nJak domácí je pro svoji nenáročnost a otužilost v horských oblastech Asie naprosto nepostradatelným pomocníkem. Jeho využití je široké. Slouží jako jezdecké zvíře, jako soumar je schopen nést v obtížném horském terénu až 150 kg zátěže, používá se i v zápřahu k obdělávání polí. Jak je pro obyvatele Tibetu mnohostranně využitelný, nejen že nahrazuje lidskou sílu, včetně nošení zavazadel turistům při cestách na Everest, ale chová se pro vlnu, maso, mléko, ale také pro jeho trus. Trus jaka je pro obyvatelé Tibetu důležitý, slouží k zateplování domů (\"jačí trus se usuší na plátky, které se poté pokládají na dům\") a jako topivo do kamen. Tibeťané a Nepálci pořádají jačí dostihy a jačí zápasy. Z jačího mléka vyrábí trvanlivý sýr a máslo, které má význam jako potravina (přidává se i do zeleného čaje) i při rituálech, kdy se z něj vyrábí votivní sošky, mandaly a spaluje se v olejových lampičkách.\n\nJačí vlna byla využívána kočovníky v Himálaji k výrobě oblečení, stanů, provazů a přikrývek. V současnosti má toto vlákno potenciál při použití ve výrobě luxusního oblečení. Vlna jaka v některých paramtrech předčí ovčí vlnu. Je teplejší než merino, měkostí se vyrovná kašmíru a díky svým antibakteriálním vlastnostem redukuje tělesný pach.\n\nJak bývá v Tibetu a v Nepálu někdy křížen s domácím skotem a se zebu. Kříženci se nazývají \"dzo\", mají kratší srst než jaci a nevadí jim teplé klima v horských údolích. Jsou také silnější. Býci jsou neplodní a mají mírný temperament, takže je lze použík k práci i nekastrované, krávy jsou často plodné a kříží se s jačími i domácími býky.\n\nJak domácí je chován už od starověku v horských oblastech Asie od Kyrgyzstánu, Tádžikistánu, Mongolska, a jižní Sibiře po Tibet, Čínu, Nepál, Bhútán a Ladak. Od poloviny 20. stol se jaci v malém nožství chovají i ve švýcarských a rakouskách Alpách. Nyní se jak chová i v České republice u soukromých chovatelů, ale jen maximálně 50 kusů a jejich hospodářský význam je zde tedy minimální.\n\nJaky (pouze domácí) v Česku chová ZOO Brno, Zoopark Chomutov a Zoopark Vyškov.\n\n"}
{"id": "95700", "url": "https://cs.wikipedia.org/wiki?curid=95700", "title": "Chvalkovice", "text": "Chvalkovice\n\nNázev Chvalkovice má více sídel:\n"}
{"id": "95701", "url": "https://cs.wikipedia.org/wiki?curid=95701", "title": "Ivaň", "text": "Ivaň\n\nNázev Ivaň má více obcí:\n\n"}
{"id": "95703", "url": "https://cs.wikipedia.org/wiki?curid=95703", "title": "Jasenná", "text": "Jasenná\n\nNázev Jasenná má více obcí:\n"}
{"id": "95704", "url": "https://cs.wikipedia.org/wiki?curid=95704", "title": "Jeníkov", "text": "Jeníkov\n\nNázev Jeníkov má více obcí:\n\na částí obcí: \n"}
{"id": "95705", "url": "https://cs.wikipedia.org/wiki?curid=95705", "title": "Jenišovice", "text": "Jenišovice\n\nNázev Jenišovice má více obcí:\n\n… a částí obcí: \n… a zámek:\n"}
{"id": "95706", "url": "https://cs.wikipedia.org/wiki?curid=95706", "title": "Jesenice", "text": "Jesenice\n\nNázev Jesenice má více sídel:\n\na také:\n\n"}
{"id": "95707", "url": "https://cs.wikipedia.org/wiki?curid=95707", "title": "Jilem", "text": "Jilem\n\nNázev Jilem má více obcí:\n"}
{"id": "95708", "url": "https://cs.wikipedia.org/wiki?curid=95708", "title": "Jindřichov", "text": "Jindřichov\n\nNázev Jindřichov má více obcí:\n\nZaniklá obec:\n\n…a částí obcí:\n"}
{"id": "95709", "url": "https://cs.wikipedia.org/wiki?curid=95709", "title": "Jiřice", "text": "Jiřice\n\nSlovo Jiřice má více významů:\n\n\nNázev Jiřice nese více sídel:\n\n"}
{"id": "95710", "url": "https://cs.wikipedia.org/wiki?curid=95710", "title": "Jivina", "text": "Jivina\n\nNázev Jivina má více sídel:\n\n"}
{"id": "95711", "url": "https://cs.wikipedia.org/wiki?curid=95711", "title": "Josefův Důl", "text": "Josefův Důl\n\nNázev Josefův Důl je nejednoznačný a může označovat následující místa:\n\nJméno obce:\n\nJméno přehrady:\n\nViz též:\n"}
{"id": "95712", "url": "https://cs.wikipedia.org/wiki?curid=95712", "title": "Kadov", "text": "Kadov\n\nNázev Kadov má více obcí:\n"}
{"id": "95713", "url": "https://cs.wikipedia.org/wiki?curid=95713", "title": "Kámen", "text": "Kámen\n\nKámen může znamenat:\n\n\n\n\n\n\n\n\n\n\n\n\n"}
{"id": "95714", "url": "https://cs.wikipedia.org/wiki?curid=95714", "title": "Kamenná", "text": "Kamenná\n\nNázev Kamenná má více míst:\n\n"}
{"id": "95715", "url": "https://cs.wikipedia.org/wiki?curid=95715", "title": "Kamenný Újezd", "text": "Kamenný Újezd\n\nNázev Kamenný Újezd má více obcí:\n"}
{"id": "95716", "url": "https://cs.wikipedia.org/wiki?curid=95716", "title": "Kaňovice", "text": "Kaňovice\n\nNázev Kaňovice má více obcí:\n"}
{"id": "95717", "url": "https://cs.wikipedia.org/wiki?curid=95717", "title": "Kateřinice", "text": "Kateřinice\n\nNázev Kateřinice má více obcí:\n"}
{"id": "95718", "url": "https://cs.wikipedia.org/wiki?curid=95718", "title": "Katov", "text": "Katov\n\nNázev Katov má více obcí:\n\npodobný název:\n"}
{"id": "95719", "url": "https://cs.wikipedia.org/wiki?curid=95719", "title": "Klokočí", "text": "Klokočí\n\nKlokočí může být\n\n\n\n\n"}
{"id": "95720", "url": "https://cs.wikipedia.org/wiki?curid=95720", "title": "Kojetice", "text": "Kojetice\n\nNázev Kojetice má více obcí nebo míst:\n"}
{"id": "95721", "url": "https://cs.wikipedia.org/wiki?curid=95721", "title": "Komárov", "text": "Komárov\n\nNázev Komárov má více sídel:\n\n"}
{"id": "95722", "url": "https://cs.wikipedia.org/wiki?curid=95722", "title": "Kounov", "text": "Kounov\n\nNázev Kounov má více obcí:\n"}
{"id": "95723", "url": "https://cs.wikipedia.org/wiki?curid=95723", "title": "Kouty", "text": "Kouty\n\nNázev Kouty má více obcí:\na částí obcí:\n\na dalších lokalit:\n\nJako Kouty je též označována oblast mezi Dolním Třebonínem a Zlatou Korunou.\n\n\n"}
{"id": "95724", "url": "https://cs.wikipedia.org/wiki?curid=95724", "title": "Bavoryně", "text": "Bavoryně\n\nBavoryně je malá obec v okrese Beroun asi 13 km jihozápadně od Berouna. Nachází se v Hořovické pahorkatině v Karlštejnském bioregionu v údolí Červeného potoka v klínu dálnice D5. Leží v nadmořské výšce asi 288 m. První písemná zmínka o této obci je z roku 1088. Žije zde obyvatel.\n\nPrvní písemná zmínka o obci pochází z roku 1088. V roce 2006 zde žilo 190 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2011\n"}
{"id": "95725", "url": "https://cs.wikipedia.org/wiki?curid=95725", "title": "Čertanovskaja (stanice metra v Moskvě)", "text": "Čertanovskaja (stanice metra v Moskvě)\n\nČertanovskaja ( ) je stanice moskevského metra. Pojmenována je podle nedaleké ulice.\n\nČertanovskaja se nachází na Serpuchovsko-Timirjazevské lince, v její jižní části. Je to hloubená, mělce založená stanice (10,5 m pod povrchem) s ostrovním nástupištěm a dvěma výstupy. Ty vycházejí z nástupiště po schodištích; severní do povrchového a jižní do mělce založeného podpovrchového vestibulu.\n\nKonstrukce a ztvárnění stanice jsou relativně odlišné od ostatních. Nástupiště podpírají dvě řady sloupů, které plynule přecházejí v strop a vytvářejí tak klenbu. Osvětlení zajišťují lustry. Sloupy i stěny za nástupištěm jsou obložené bílým mramorem (v určitých odstupech ve zdi jsou zasazené dekorativní reliéfy). Podlahu tvoří žula, ta je ustpořádána do různých geometrických obrazců. Oficiálním tématem při výzdobě stanice bylo \"budování nové Moskvy\".\n\nStanice se otevřela jako součást úseku Serpuchovskaja – Južnaja 8. listopadu 1983. Denně ji využije okolo 47 000 lidí.\n\n"}
{"id": "95727", "url": "https://cs.wikipedia.org/wiki?curid=95727", "title": "Tur domácí baliský", "text": "Tur domácí baliský\n\nTur domácí baliský (\"Bos javanicus\" f. \"banteng\") je domestikovaná forma divokého bantenga. Tento je výrazně menší než jeho divoký předek, kohoutek je plochý a druhové pohlavní znaky nevýrazné. Slouží jako tažná i jezdecká zvířata, chovají se pro maso a mléko.\n"}
{"id": "95731", "url": "https://cs.wikipedia.org/wiki?curid=95731", "title": "Piter de Vries", "text": "Piter de Vries\n\nPiter De Vries je jeden z hrdinů knižní science fiction série Duna od spisovatele Franka Herberta. Rovněž vystupuje v sérii tří \"Předeher k Duně\" spisovatelské dvojice Brian Herbert a Kevin J. Anderson. Zmiňován je i v dalších knihách románového cyklu, především v knize \"Paul z Duny\". \n\nPiter De Vries byl mentatem (tj. lidským počítačem) rodu Harkonnenů. Byl však \"křivým mentatem\", tedy takovým, který postrádá morální zábrany a má pokřivenou představivost. Tito křiví mentati byli produktem Bene Tleilaxu; z románu však není jasné zda byli na Tleilaxu pouze cvičeni nebo pěstováni jako gholové (viz článek Bene Tleilax).\n\nByl osobním poručníkem barona Vladimira Harkonnena, kterému sloužil s velkým nadšením, ale baron ho pomalu přestával považovat za užitečného a hodlal jej brzy odstranit.\n\nV knize je popisován jako nevysoký, štíhlý, s dravčími rysy; měl sladce melodický hlas. Jeho mozek sice fungoval skvěle a málokdy se ve svých úsudcích mýlil, byl však emočně labilní a sadistický — přitahovala ho smrt, krev a bolest, což se dobře doplňovalo s jeho assassinským výcvikem. Díky své závislosti na melanži měl zcela modré oči bez bělma.\n\nMezi jeho vynálezy patřil reziduální jed — jedovatá látka, kterou nelze odstranit z těla, která je však neškodná, dokud oběť požívá protilátku. Tímto způsobem si lze vynutit loajalitu oběti. \n\nPiter se už v \"Předehrách\" objevuje jako hlavní rádce a krutý pomocník barona Harkonnena. Na konci trilogie však Piter umírá rukou benegesseriťanky Gaius Heleny Mohiamové, z čehož je zřejmé, že Piter v Duně je pouhým klonem, možná dokonce už několikátým v pořadí.\n\nZdá se, že Piter byl hlavním strůjcem harkonnenského plánu na přepadení planety Arrakis a zničení rodu Atreidů. Rovněž to byl on, kdo zlomil súkovské kodicionování doktora Yueha. Za tyto služby mu baron Harkonnen slíbil lady Jessicu.\n\nPo úspěšném útoku na Arrakis zavraždil Yueha a musel si vybrat, zda chce lady Jessicu a žít ve vyhnanství z Impéria, nebo se stát novým správcem Arrakis. Protože Piter miloval moc a Jessicu chtěl jen kvůli tomu, že představovala symbol moci, rozhodl se pro správcovství. Tím by se stal součástí plánu barona Harkonnena, který hodlal Pitera po jeho hrůzovládě nahradit svým synovcem Feydem-Rauthou, kterého by domorodé obyvatelstvo vítalo s otevřenou náručí.\n\nChvíli nato jej však zabil vévoda Leto Atreides jedovatým plynem. V pozici harkonennského mentata ho nahradil původně atreidský mentat Thufir Hawat, jako krutě vládnoucí správce, který měl být později odstraněn nastoupil „Bestie“ Glossu Rabban. Hawatovi byl do těla vpraven reziduální jed, takže nemohl Harkonnenům uniknout.\n\nV knize \"Paul z Duny\" během událostí, odehrávajících se po \"Duně\", se dozvídáme, že Tleilaxané mají v zásobě ještě několik Piterových klonů, avšak kvůli jeho špatné pověsti v Impériu pro ně nemají už další využití a nechají je usmrtit. \n\nSkutečnost, že Piter z \"Duny\" je pouhý klon, není v původním románu nikde zmíněna. Baron dokonce Piterovi vyčítá, že nesprávně odhadl, že se lady Jessice narodí dcera – pokud by ovšem Piter byl klonem, nemohl by si na narození Paula Atreida vůbec pamatovat. \n\nVe filmu Duna z roku 1984 ztvárnil Pitera Brad Dourif, ve zpracování Duny z roku 2000 Jan Unger.\n\n"}
{"id": "95733", "url": "https://cs.wikipedia.org/wiki?curid=95733", "title": "Koňská chřipka", "text": "Koňská chřipka\n\nKoňská chřipka je chřipkové onemocnění postihující koně bez rozdílu věku, pohlaví a rasy. \n\nPo inkubaci dlouhé 1–3 dny (někdy se udává až 10 dnů) nastupuje snadná únavnost, malátnost a snížená chuť k přijímání potravy. Tyto příznaky jsou někdy provázeny nevýrazným vzestupem teploty. Většinou však je vzestup teploty náhlý a vysoký (38,5–41,5 °C) a trvá 2–10 dnů, v ojedinělých případech i déle. Potom, nebo již zároveň se vzestupem teploty, začnou koně kašlat, nejprve suše a namáhavě, později vlhce a s výhozem. Kašel je dráždivý a dá se snadno vyvolat lehkým stiskem tracheálních prstenců, mnohdy až do záchvatů. Dech a tep je zrychlený úměrně zvýšení teploty. Kašel je provázen nosním výtokem, který je ze začátku serózní až hlenový, později se může změnit na hnisavý. \n\nU koní ponechaných v klidu hned od počátku onemocnění se vyskytují katarální projevy na sliznicích horních dýchacích cest, na plicích však chorobné změny nebývají. Jestliže jsou nemocní koně používáni k práci, mohou se vyvinout komplikace ve formě těžké bronchitidy i bronchopneumonie. Tyto komplikace jsou vyvolány přidruženou bakteriální infekcí.\n\nU nekomplikovaných případů léčení není nutné. Stačí ponechat koně v klidu, v dobře větrané stáji, při dietetickém krmení. Komplikované případy vyžadují léčení antibiotiky podle citlivosti původce.\n\nOnemocnění se velice rychle šíří. Po stránce kontagiozity se dá srovnat s klasickým morem prasat či se slintavkou a kulhavkou. Virus se přenáší vzdušnou cestou prostřednictvím vykašlávaných infekčních kapének i nepřímo předměty potřísněnými nosním sekretem a vykašlávanými hmotami, jako jsou nádoby na vodu, píce, stelivo nebo i šatstvo a ruce ošetřovatelů. Při podezření na chřipku je třeba koně okamžitě izolovat.\n\nPřenos chřipky koní na lidi nebyl pozorován, byl však zaznamenán přenos z koní na osly a na psy.\n\nProti chřipce koní je možné očkování. To se dnes vyžaduje při většině akcí jako jsou jezdecké závody, přehlídky a podobné příležitosti.\n\nTřebaže klinický obraz byl dávno známý, nebylo dlouho jasné, co je původcem této choroby. Soudilo se, že katarální projevy na horních dýchacích cestách souvisí buďto s onemocněním způsobeným virem abortu klisen, s virovou arteritidou koní nebo s virovou rhinopneumonitidou koní. Přesto, že 2 viry byly označeny jako virus chřipky koní (Army 183 a Grayson I.), nakonec se prokázalo, že jsou totožné s virem působícím potrácení u klisen. Nezjistila se příbuznost těchto virů s lidskou chřipkou. \n\nTeprve v roce 1956 byl virus chřipky koní příbuzný lidské chřipce objeven v tehdejším Československu. Tehdy sem respirační infekci zavlekli dostihoví koně z Německa, a ta se pak rychle rozšířila po celém státě.\n\nNejprve bylo zjištěno, že koně, kteří chorobu přestáli, mají v krvi protilátky proti lidské chřipce typu A a pak se podařilo izolovat virus z výplachu nosu koně naočkováním do kuřecího zárodku. Po konečném určení, že jde skutečně o virus chřipky, bylo navrženo, aby označení „chřipka koní“ bylo vyhrazeno pro chorobu způsobenou tímto virem, a to bylo celosvětově přijato.\n\nVirus koňské chřipky byl nejprve označen jako A-equi-Praha/56 a po mezinárodním prověření dostal název A/equine/Prague/56. Během let byla pak ve světě izolována celá řada dalších kmenů tohoto viru, a tak ten pražský dostal ještě pořadové číslo 1.\n\nVirus chřipky koní se vyskytuje ve dvou antigenních variantách (subtypech): starší equine-1 H7N7 a novější equine-2 H3N8. Pražský virus má antigenní skladbu H7N7.\n\nVirus adsorbovaný na kuřecí červené krvinky se při znázornění elektronovým mikroskopem jeví jako vlákno, z kterého se na koncích zřejmě uvolňují jednotlivé kulovité virové částice o průměru 50–150 nm.\n\n"}
{"id": "95739", "url": "https://cs.wikipedia.org/wiki?curid=95739", "title": "Strana", "text": "Strana\n\nStrana se používá ve více významech:\n\n\nOznačení čtvrtě či menší části obce: \n\n\n"}
{"id": "95740", "url": "https://cs.wikipedia.org/wiki?curid=95740", "title": "Convair F-102 Delta Dagger", "text": "Convair F-102 Delta Dagger\n\nConvair F-102 Delta Dagger byl americký přepadový stíhací letoun, určený pro každé počasí. Vyvinut byl z pokusného letounu XF-92. Letoun byl navržen tak, aby výkonnostně překonal tehdejší sovětské bombardéry, ale vývoj motoru Wright J67 a avioniky se opozdil a tak vznikl provizorní letoun, který však ve vodorovném letu nebyl schopen překonat nadzvukovou rychlost. Stroj musel být přepracován a dostal nové motory Pratt & Whitney J57.\n\nV roce 1956, s tříletým zpožděním, byl první sériový Delta Dagger F-102A zaveden do služby. Do roku 1958 sloužily ve 26 perutích USAF, ale stále plnily funkci dočasných letounů. Během 60. let začaly být nahrazovány typy F-101 Voodoo a F-4 Phantom II a byly přeřazovány k národní letecké gardě. Poslední stroje v americké službě dosloužily v roce 1973 na základnách na Islandu a poté byly odprodány do Řecka a Turecka nebo sloužily jako bezpilotní terče. Z typu F-102 vycházel letoun F-106 Delta Dart.\n\n\n\n\n\n\n"}
{"id": "95752", "url": "https://cs.wikipedia.org/wiki?curid=95752", "title": "Radioastronomie", "text": "Radioastronomie\n\nRadioastronomie je odvětví astronomie zabývající se studiem nebeských těles prostřednictvím rádiových vln, emitovaných fyzikálními procesy ve vesmíru. Rádiové vlny jsou delší než světelné, proto je k zachycení dobrého signálu nutno použít velmi velké antény nebo soustavy antén pracujících společně. Většina radioteleskopů používá parabolickou anténu na odraz vln do přijímače, který detekuje a zesiluje signál na použitelná data. To umožňuje radioastronomům vidět oblohu v rádiové části spektra.\n\nRadiové vlny vydává ve sluneční soustavě Slunce, ale výrazně září také Jupiter. Mimo sluneční soustavu jsou nejsilnějším zdrojem výtrysky z akrečních disků u velkých černých děr. Radiové záření vydávají také pulsary a některá prachoplynová mračna.\n\nV roce 1931 zkoumal americký radioinženýr českého původu Karl Jansky jako zástupce Bellových telefonních laboratoří rádiové záření. Jeho úkolem bylo identifikovat zdroje rádiového šumu. Kromě nejvýraznějších zdrojů, kterými byly lokální a též i vzdálené blesky, odhalil Jansky záření z oblohy. Zjistil, že musí pocházet z oblasti mimo sluneční soustavu, neboť jeho poloha se měnila s periodou otáčení Země vůči hvězdné obloze, nikoli Slunci. Ukázalo se, že zdrojem záření je centrum naši galaxie.\n\nJansky se tomuto jevu už dále nevěnoval. Radioastronomie tak musela na svůj zrod čekat do doby postavení prvního opravdového rádiového dalekohledu.\n\nOznačení „rádiový dalekohled“ (doslovný překlad slova radioteleskop) je poněkud zavádějící, neboť se jedná o přístroj spíše charakteru antény – nelze se jím dívat a ani neposkytuje viditelný obraz. Signál z radioteleskopu zpracovává počítač, teprve po tomto zpracování lze u některých typů pozorování získat obraz sledovaného objektu.\n\nSlunce je také zdrojem rádiového záření, stejně jako Jupiter. Meziplanetární sondy zachytily rádiové záření od všech velkých planet. Ovšem většina zdrojů tohoto záření leží daleko za hranicemi sluneční soustavy. Vydatnými rádiovými zdroji jsou zbytky po výbuších supernov, typickým dokladem toho je Krabí mlhovina. Některé typy galaxií také vydávají velmi silné rádiové záření.\n\nPulsary, o nichž dnes již víme, že jsou to rotující neutronové hvězdy, objevila v roce 1967 Jocelyn Bell-Burnellová na základě jejich pravidelného vysílání rádiových vln.\n\nRádiové dalekohledy pracující v současné době nám poskytují zajímavá řešení některých problémů. Stavějí se celé sítě radioteleskopů, jako Merlin ve Velké Británii a australský dalekohled na jižní polokouli. Největší jednoanténní radioteleskop na světě je v Arecibu na Portoriku. Jeho anténa má průměr 305 m a je umístěna v kráteru vyhaslé sopky. Reflektor antény není pohyblivý, ale plošina s přístroji v jeho ohnisku je zavěšena na třech betonových sloupech ve výši 150 m a přístroje na ní se mohou zaměřit až asi 20° od zenitu. Díky každodenní rotaci Země umožňuje teleskop pozorování v pásu oblohy až 40° širokém. V Novém Mexiku v USA stojí radioteleskop Very Large Array (\"VLA\"), který tvoří 27 spojených antén s reflektory o průměru 25 m, jež se mohou naklánět, pohybovat po kolejích a pojíždět po dráze ve tvaru písmene Y. Optické mohutnosti VLA by odpovídala jediná anténa o průměru 36 km.\n\n\n"}
{"id": "95754", "url": "https://cs.wikipedia.org/wiki?curid=95754", "title": "Most Apollo", "text": "Most Apollo\n\nMost Apollo je pátý a nejnovější bratislavský most přes řeku Dunaj, který je v provozu od roku 2005. Jedná se o ocelový obloukový most o rozpětí 231 m a výšce 36 m. s radiálně uspořádanými závěsy a s dolní ortotropní ocelovou mostovkou. Celková hmotnost mostu je přibližně 8000 tun. Kromě individuální osobní dopravy jej využívají rovněž chodci a autobusy zdejší městské hromadné dopravy.\n\nMost byl pojmenován podle rafinerie Apollo, která kdysi stála v blízkosti bratislavské strany mostu a byla kompletně zničena po spojeneckém náletu během druhé světové války (16. června 1944). Samotný závod byl pojmenován podle řeckého boha Apollóna. Původní pracovní název stavby byl \"Most Košická\" podle \"Košické ulice\", která na něj plynule navazuje.\n\nAutorem projektu je Ing. Miroslav Maťaščík. Výstavba mostu byla připravována od roku 1998, základní kámen byl položen 17. prosince 2002. V únoru 2003 se začalo s výstavbou, která trvala do roku 2005.\n\nNosná konstrukce oblouku a mostovky byla smontována na levém („městském“) břehu Dunaje, dne 19. září 2004 byl most otočen zaplavením. Pro zaplavení byly použity dva říční čluny, které byly spojeny a na nich byla vybudována provizorní konstrukce s výsuvnou dráhou. Před započetím přesunu mostu na čluny, byla do člunů načerpána voda jako zátěž. Čluny klesly a umožnily tak snadnější nájezd petržalského konce mostu po dráze. Po zaplavení říčných člunů k podpěře u pravého břehu Dunaje, byl most přesunut po výsuvné dráze do finální pozice.\n\nMost byl pak slavnostně otevřen 4. září 2005. Celkové náklady na výstavbu dosáhly 142,7 milionu eur.\n\nMostem denně projde kolem 50 000 vozidel. Stavba přesto nebyla ani do roku 2016 řádně zkolaudována a používá se v režimu předčasného užívání stavby.\n\nMost získal několik českých a slovenských ocenění, včetně slovenské ceny \"Stavba roka\" (2006). Rovněž byl oceněn evropskou cenou \"„European Award for Steel Structures“\", kterou uděluje Evropská asociace ocelových konstrukcí (ECCS) a americkým stavebním oceněním \"„OPAL Award“\".\n\n"}
{"id": "95756", "url": "https://cs.wikipedia.org/wiki?curid=95756", "title": "Karel Kavina", "text": "Karel Kavina\n\nKarel Kavina (5. září 1890 Praha-Smíchov – 21. ledna 1948 Praha) byl český botanik. \n\nNarodil se jako nejstarší syn známého smíchovského čalouníka Josefa Kaviny (1867–1909). Karel Kavina byl profesorem botaniky na Českém vysokém učení technickém v Praze. Zabýval se taxonomií, morfologií, anatomií a bryologií. Publikoval několik atlasů a monografií a byl redaktorem dvou botanických časopisů. Spolupodílel se také na založení Krkonošského národního parku a ochraně tamní vzácné flóry, za což mu byl vystavěn pomník v Obřím dole pod Sněžkou. U tohoto obelisku byl také po své smrti rozptýlen. Při cestě z Pece pod Sněžkou na Sněžku naleznete pomník po levé straně před dřevěným můstkem zhruba v polovině trasy.\n\nDěkanem Vysoké školy zemědělského a lesního inženýrství v akademickém roce 1930/1931.\n"}
{"id": "95757", "url": "https://cs.wikipedia.org/wiki?curid=95757", "title": "Asijský buvol", "text": "Asijský buvol\n\nAsijský buvol (\"Bubalus\") je jeden ze čtyř rodů podčeledi tuři. Rod je zastoupen dvěma druhy:\n\nDomestikovanou formou asijského buvola je buvol domácí (\"Bubalus arnee\" f. \"bubalus\"), zvaný \"kerabi\".\n"}
{"id": "95760", "url": "https://cs.wikipedia.org/wiki?curid=95760", "title": "Delta Force", "text": "Delta Force\n\n1st Special Forces Operational Detachment-Delta (zkráceně Delta Force či Delta) je elitní speciální vojenská jednotka Armády Spojených států. Hlavním úkolem Delty je působení proti terorismu, avšak jednotka je cvičená i pro plnění misí na osvobozování rukojmích, přepady, eliminaci skrytých (tajných) nepřátelských sil. Delta Force a její obdoba v námořnictvu, DEVGRU (také známa jako SEAL Team Six) patří mezi nejelitnější speciální jednotky a dvě hlavní protiteroristické jednotky Spojených států. Obě spadají pod Společné velitelství speciálních operaci (Joint Special Operations Command).\n\nVětšina operací a materiálů týkajících se jednotky je přísně tajná. Členy Delta Force jsou většinou nejlepší příslušníci z jiných speciálních jednotek armády, jako Zelených baretů, nebo Rangers.\n\nJednotka byla založena 19. ledna 1977. U vzniku jednotky stál plukovník Charles Beckwith, proslulý příslušník U.S. Army Special Forces. Plukovník Beckwith se dostal do povědomí díky svým bojovým akcím ve Vietnamu. V červnu 1962 absolvoval roční stáž v anglickém Herefordu, domově SAS. Tento výcvik mu dal impuls v vytvoření stejné jednotky u U.S. Army.\n\nPočátkem 70. let došlo k řadě teroristických útoků, jako byl například únos izraelských atletů na olympiádě v Mnichově. V polovině roku 1978 si ze 183 vybral plukovník Charles Beckwith 53 mužů, kteří zahájili výcvik. Následoval na počátku roku 1979 nárůst vojáků na 79 a ke konci téhož roku už čítala jednotka 99 mužů.\n\nPrvní velkou šancí, kde mohli příslušníci jednotky ukázat, že si zaslouží být vojáky zvláštních jednotek, byla operace Eagle Claw. Bojovou pohotovost udržovala jednotka z důvodu narůstajícího počtu únosů letadel, ale nikde nebyla nasazena.\n\nJedna z proslulých bojových akcí Delty byla operace Gothic Serpent v Mogadišu, Somálsko v roce 1993. Zde byla jednotka Delta Force nasazena spolu s americkými Rangers a 160th SOAR. Úkolem akce bylo zatknout vůdce nejsilnějšího klanu tamější občanské války, Mohameda Farrah Aidida. Akce trvala šest týdnů a skončila neúspěchem, když při pokusu o zatčení 2 vysoce postavených členů klanu narazily americké síly na příliš velký odpor místní milice i drtivé většiny obyvatelstva. O život tehdy přišlo 19 amerických vojáků, z toho 6 členů jednotky Delta.\n\nV současnosti jednotku tvoří dvě letky, které se dělí dále na dvě čety. Každá z nich čítá šestnáct mužů. 1st SFOD je zařazen do útvaru CTJTF, neboli Counter-Terrorist Joint Task Force − sdružený útvar boje proti terorismu a podřízena NCA, National Command Authority − vrchnímu státnímu velení.\n\nUchazeči o službu v této jednotce musí splňovat tyto požadavky:\n\nJednotka ke své práci využívá i tyto zbraně:\n\nVýstroj:\n\nV současné době (2006–2009) používá delta LCS systém od fy. Paraclete Armor v barvě smoke green a helmy TC-2000 a 2002 s držáky na noční vidění Anvis 6.\n\n\n\n"}
{"id": "95762", "url": "https://cs.wikipedia.org/wiki?curid=95762", "title": "Dolanský potok", "text": "Dolanský potok\n\nNázev Dolanský potok nese více vodních toků:\n\n"}
{"id": "95764", "url": "https://cs.wikipedia.org/wiki?curid=95764", "title": "Smalltalk", "text": "Smalltalk\n\nSmalltalk (výslovnost ) je interpretovaný, dynamicky a striktně typovaný, čistě objektový programovací jazyk, který v sedmdesátých letech 20. století vyvinuli ve firmě Xerox PARC Alan Kay, Dan Ingalls, Ted Kaehler a Adele Goldberg. Inspiraci čerpali převážně z projektů Sketchpad a Simula.\n\nPřestože se nejedná o nejrozšířenější jazyk pro psaní podnikových aplikací či výuku, je dodnes hojně používán. Právě komunita kolem Smalltalku vyvinula extrémní programování, systém testování programu SUnit (jeho známější verze JUnit se hojně využívá v Javě), refaktoring a návrhové vzory.\n\nPůvodní implementace jazyka měla velmi vysoké pořizovací náklady, což bránilo většímu rozšíření mezi amatéry. V současné době se stávají populární jeho svobodné implementace, např. Squeak, nebo Pharo.\n\nSmalltalk vyvinula skupina výzkumníků kolem Alana Kaye ve výzkumném centru Xerox Palo Alto Research Center. Alan Kay navrhl většinu raných verzí Smalltalku, Adele Goldberg napsala většinu dokumentace a Dan Ingalls většinu raných verzí implementoval. První verzi, známou jako Smalltalk-71, vytvořil Alan Kay během několika rán jako sázku, že programovací jazyk založený na myšlence zasílání zpráv, inspirovaném jazykem Simula, lze napsat na „jediné stránce kódu“. Pozdější variantu, která už byla skutečně využívána pro výzkum, dnes známe jako Smalltalk-72, avšak její syntaxe i způsob provádění byly stále velmi odlišné od verzí používaných dnes.\n\nSmalltalk-80 byla první verze, která opustila PARC, nejprve jako Smalltalk-80 Version 1, ji dostali na přezkoumání a otestování některé vybrané společnosti (Hewlett-Packard, Apple Computer, Tektronix a Digital Equipment Corporation) a univerzity (Berkeley). Smalltalk-80 Version 2 už byla vydaná jako tzv. \"image soubor\" a specifikace virtuálního stroje.\n\nV současné době jsou velmi populární komerční VisualAge Smalltalk od IBM, svobodný software Squeak, který má velmi aktivní komunitu vývojářů, včetně mnohých vývojářů původního Smalltalku, a konečně překladač GNU Smalltalk od GNU, distribuovaný pod licencí GPL, jehož vývoj však poslední dobou stagnoval.\n\nVšechny datové typy jsou Objekt (tak tomu není např. u jazyků Java nebo C++, které navíc rozlišují primitivní typy), dokonce i blok kódu je objekt. Programátor může měnit chování jakékoli třídy objektů. Může dokonce zaměnit i hodnoty \"true\" a \"false\", pokud to považuje za vhodné.\n\nObjekt ve Smalltalku umí přesně tři věci:\n\nStav objektu je ostatním objektům skryt. Ostatní objekty se však na stav mohou dotazovat zasíláním zpráv.\n\nSyntaxe jazyka je velmi snadná. Smalltalk má jen těchto pět vyhrazených klíčových slov: true, false, nil, self a super. Jediné vestavěné jazykové konstrukce jsou: zasílání zpráv, přiřazení proměnné, návrat hodnoty z metody a syntaxe literálů pro některé objekty. Vše ostatní, včetně řídicích struktur pro zpracování podmínek a cyklů, je jimi tvořeno.\n\nNásledující příklady uvádějí nejpoužívanější objekty, které se ve Smalltalku mohou zapsat jako literál.\n\n42\n-42\n123.45\n1.2345e2\n2r10010010\n16rA000\nPoslední dva příklady jsou čísla ve dvojkové a šestnáctkové číselné soustavě, kde \"r\" značí základ soustavy (podle anglického slova \"radix\" [ˈreidiks]). Samozřejmě jsou možné i jiné soustavy, například codice_1 je platný zápis čísla s hodnotou 80738163270632 (desítkově).\n\nZápisu znaků předchází znak dolaru. Příklad:\n$A\nŘetězce jsou uzavřeny mezi apostrofy. Pro vložení apostrofu se tento zdvojuje.\n'hello world'\n'Scarlet O\"Hara'\nDva řetězce jsou si rovny, pokud mají stejné všechny znaky, přestože mají různou adresu v paměti počítače.\n\nSymboly jsou posloupnost znaků, podobně jako řetězce, ale Smalltalk zaručuje, že neexistují dva shodné symboly, které jsou zároveň rozdílné objekty. Pro tuto vlastnost se symboly velmi jednoduše porovnávají, a jsou tedy často používané jako názvy zpráv (viz níže).\n\nPřed zápisem symbolu se uvádí znak #\nNapříklad pole čtyř typů integer:\n\n[ \"nějaké příkazy\" ]\nProměnné se deklarují na začátku bloku, obalené znaky svislé čáry: codice_2\nTento příklad deklaruje dvě proměnné pojmenované \"index\" a \"slabika\". Typy proměnných se nedeklarují, vše je objekt.\n\nPodobně jako v Pascalu, proměnné se přiřazují syntaxí codice_3\nslabika:= 'la'\nZasílání zpráv je základní stavební kamen Smalltalku. Následující příklad zašle číslu „42“ zprávu „factorial“ pro výpočet faktoriálu.\n42 factorial\nV tomto případě je objekt „42“ tzv. \"příjemce zprávy\" a název „factorial“ je tzv. \"selektor zprávy\". Příjemce odpoví na zaslání zprávy navrácením hodnoty. Ta může být například uložena do proměnné:\ncislo:= 42 factorial\nZpráva „factorial“ je příklad tzv. unární zprávy neboť je zahrnut jen jeden objekt – \"příjemce\". Pokud mají mít zprávy jako \"argumenty\" další objekty, provádí se to takto:\n2 raisedTo: 4\nZpráva může mít i více argumentů:\n'hello world' indexOf: $l startingAt: 6\nVýraz může zahrnovat více zaslání zpráv. V tom případě se zpracovávají v následujícím pořadí: unární zprávy, binární zprávy, ostatní zprávy.\n3 factorial + 4 factorial between: 10 and: 100\nse zpracuje takto:\n((3 factorial) + (4 factorial)) between: 10 and: 100\nVýsledná hodnota příkladu je true.\n\nProtože Smalltalk nezachovává prioritu operátorů, výraz:\n3 + 4 * 5\nse implicitně zpracuje jako:\n(3 + 4) * 5\nNásledující příklad vytvoří novou instanci okna a uloží ji do proměnné window, které pak zašle dvě zprávy.\nwindow := Window new.\nwindow label: 'Hello'.\nwindow open.\nPokud takto více výrazů pracuje se stejným příjemcem, je možné použít tzv. \"kaskádu\", která se odděluje znakem středník, čímž již není potřeba proměnné z posledního příkladu:\nWindow new label: 'Hello'; open\nBlok se uzavírá do hranatých závorek.\n[: \"parametry\" | \"příkazy\" ]\nKde \"parametry\" je seznam názvů proměnných, které kód přijímá. Například kód pro přičtení hodnoty čísla 1 vypadá následovně:\n[:x | x + 1]\nJedná se o jakousi funkci s parametrem. Říká se jí také lambda funkce, anonymní funkce či (nepřesně) closure. Podobný typ funkce je běžný ve funkcionálním programování v jazycích jako Lisp, Scheme či Python.\n\nTento kód je možné spustit zasláním zprávy s parametrem.\n\nZavedením těchto bloků ve Smalltalku je možné zapsat i složitější programy velmi přehledně. Například kód, který vybere ze seznamu jen kladná čísla, by se v ostatních jazycích psal pomocí cyklů. Ve Smalltalku je mnohem přehlednější:\nnovySeznamKladnychCisel := seznamCisel select: [:jednaHodnota | jednaHodnota isPositive]\nŘídicí struktury nejsou součástí syntaxe jazyka, namísto toho jsou implementovány jako zprávy zasílané objektům. Například \"podmínka\" je implementována jako zaslání zprávy ifTrue: objektu Boolean, kde argumentem je blok kódu, který se spustí, pokud se jedná o objekt true.\nresult := a > b\nProgramátoři často používají bloky kódu k vytváření nových řídicích struktur, například:\nmujText := 'This is a string'.\nsamohlasky := mujText select: [:pismenko | pismenko isVowel].\nNa poslední řádce příkladu přijímá textový objekt mujText zaslanou zprávu \"select:\" s parametrem, kterým je v tomto případě blok kódu. Textový objekt v reakci na zprávu \"select:\" prochází všechny znaky v textu a spouští blok předaný jako parametr. Výsledkem spuštění bloku [:pismenko | pismenko isVowel] je buď true (v případě, že se jedná o samohlásku) nebo false v opačném případě. Pokud byl výsledek true, je zkoumaný znak vložen do kolekce, která se nakonec uloží do proměnné samohlasky.\n\nProtože je metoda select: definována ve třídě Collection, může se použít i takto\nobdelniky := OrderedCollection\nbod := Point x: 20 y: 20.\nkolize := obdelniky select: [:obdelnik | obdelnik containsPoint: bod].\nTakto vypadá definice třídy:\nObject subclass: #MessagePublisher\nKdyž se objektu zašle zpráva, vyvolá se metoda. Následují kód definuje metodu napsat a tím také definuje, co se stane, když se objektu zašle zpráva \"napsat\".\nnapsat Transcript show: 'Hello, World!'\nVšimněte si, že objekt vyhledá metodu podle zprávy za běhu programu (zatímco mnoho jazyků toto vyhodnocuje v době překladu).\n\nNásledující kód\nPisatelZpravy new\nvytváří (vrací) novou instanci třídy PisatelZpravy. Většinou se takový objekt uloží do proměnné:\npisatel := PisatelZpravy new\nToto není nutné vždy, je také možné zaslat zprávu objektu, který nebyl uložen do proměnné. Takovému objektu se říká „anonymní objekt“:\nPisatelZpravy new napsat\nKlasický příklad Hello World je možné zapsat takto:\nTranscript show: 'Hello, world!'.\nObjektu Transcript se posílá zpráva \"show:\" s parametrem 'Hello, world!'. Vyvolání metody \"show:\" vypíše na konzoli řetězec, který se předal jako parametr.\n\nPozor: okno Transcript se musí nejdřív otevřít, než je mu možné tuto zprávu poslat.\n\n"}
{"id": "95776", "url": "https://cs.wikipedia.org/wiki?curid=95776", "title": "Kozly", "text": "Kozly\n\nNázev Kozly má více sídel:\n"}
{"id": "95777", "url": "https://cs.wikipedia.org/wiki?curid=95777", "title": "Kozmice", "text": "Kozmice\n\nNázev Kozmice má více sídel:\n\n"}
{"id": "95778", "url": "https://cs.wikipedia.org/wiki?curid=95778", "title": "Králova Lhota", "text": "Králova Lhota\n\nNázev Králova Lhota má více obcí:\n"}
{"id": "95779", "url": "https://cs.wikipedia.org/wiki?curid=95779", "title": "Krásná", "text": "Krásná\n\nNázev Krásná má více sídel:\n\nDalší obce nesou tento pojem v názvu:\n\n"}
{"id": "95780", "url": "https://cs.wikipedia.org/wiki?curid=95780", "title": "Krásné", "text": "Krásné\n\nNázev Krásné má více obcí:\nDalší obce nesou tento pojem v názvu: \nDalší místopisné názvy: \n"}
{"id": "95781", "url": "https://cs.wikipedia.org/wiki?curid=95781", "title": "Krásný Les", "text": "Krásný Les\n\nNázev Krásný Les ( \"Schönwald\") má více obcí:\n…nebo částí obcí:\n\n"}
{"id": "95783", "url": "https://cs.wikipedia.org/wiki?curid=95783", "title": "Krhov", "text": "Krhov\n\nNázev Krhov má více sídel:\n"}
{"id": "95784", "url": "https://cs.wikipedia.org/wiki?curid=95784", "title": "Krchleby", "text": "Krchleby\n\nNázev Krchleby má více obcí:\n\n… a částí obcí:\n\n… a další stavby:\n"}
{"id": "95785", "url": "https://cs.wikipedia.org/wiki?curid=95785", "title": "Krupá", "text": "Krupá\n\nNázev Krupá má více sídel a vodních toků:\n\n"}
{"id": "95786", "url": "https://cs.wikipedia.org/wiki?curid=95786", "title": "Křenice", "text": "Křenice\n\nNázev Křenice má více obcí:\n"}
{"id": "95787", "url": "https://cs.wikipedia.org/wiki?curid=95787", "title": "Křenovice", "text": "Křenovice\n\nNázev Křenovice má více sídel:\n\n\nPodobný název stejného původu má:\n\nnebo dále několik obcí pojmenovaných Křenov\n"}
{"id": "95788", "url": "https://cs.wikipedia.org/wiki?curid=95788", "title": "Křepice", "text": "Křepice\n\nNázev Křepice má více obcí:\n"}
{"id": "95789", "url": "https://cs.wikipedia.org/wiki?curid=95789", "title": "Křešín", "text": "Křešín\n\nNázev Křešín má více obcí:\n\n"}
{"id": "95790", "url": "https://cs.wikipedia.org/wiki?curid=95790", "title": "Kunice", "text": "Kunice\n\nNázev Kunice má více obcí:\n\n\n"}
{"id": "95791", "url": "https://cs.wikipedia.org/wiki?curid=95791", "title": "Kunovice (rozcestník)", "text": "Kunovice (rozcestník)\n\nNázev Kunovice má více sídel:\n"}
{"id": "95792", "url": "https://cs.wikipedia.org/wiki?curid=95792", "title": "Kyjovice", "text": "Kyjovice\n\nNázev Kyjovice má více obcí:\n"}
{"id": "95794", "url": "https://cs.wikipedia.org/wiki?curid=95794", "title": "Láz", "text": "Láz\n\nNázev Láz má více sídel:\n"}
{"id": "95795", "url": "https://cs.wikipedia.org/wiki?curid=95795", "title": "Lesonice", "text": "Lesonice\n\nNázev Lesonice má více obcí:\n"}
{"id": "95796", "url": "https://cs.wikipedia.org/wiki?curid=95796", "title": "Leština", "text": "Leština\n\nLeština může být:\n\n\n\n"}
{"id": "95798", "url": "https://cs.wikipedia.org/wiki?curid=95798", "title": "Liběšice", "text": "Liběšice\n\nNázev Liběšice má více obcí:\n"}
{"id": "95799", "url": "https://cs.wikipedia.org/wiki?curid=95799", "title": "Lichnov", "text": "Lichnov\n\nNázev Lichnov má více obcí:\n\n"}
{"id": "95800", "url": "https://cs.wikipedia.org/wiki?curid=95800", "title": "Lipník", "text": "Lipník\n\nNázev Lipník má více obcí:\n\n\n\n"}
{"id": "95801", "url": "https://cs.wikipedia.org/wiki?curid=95801", "title": "Lipovec", "text": "Lipovec\n\nNázev Lipovec má více obcí:\n\n… nebo hory, vrchy:\n\n… nebo vodní tok:\n"}
{"id": "95802", "url": "https://cs.wikipedia.org/wiki?curid=95802", "title": "Lišany", "text": "Lišany\n\nNázev Lišany má více obcí:\n"}
{"id": "95803", "url": "https://cs.wikipedia.org/wiki?curid=95803", "title": "Líšnice", "text": "Líšnice\n\nNázev Líšnice má více sídel:\n\nPodobný název má\n"}
{"id": "95805", "url": "https://cs.wikipedia.org/wiki?curid=95805", "title": "Loděnice", "text": "Loděnice\n\nLoděnice může být:\n\n\n\n\n\n"}
{"id": "95806", "url": "https://cs.wikipedia.org/wiki?curid=95806", "title": "Lom (rozcestník)", "text": "Lom (rozcestník)\n\nSlovo lom má více různých významů:\n\n\n\n\n\n"}
{"id": "95807", "url": "https://cs.wikipedia.org/wiki?curid=95807", "title": "Loučka", "text": "Loučka\n\nLoučka obecně znamená malou louku.\n\nNázev Loučka nese více sídel:\n\n\n\n"}
{"id": "95808", "url": "https://cs.wikipedia.org/wiki?curid=95808", "title": "Lubná", "text": "Lubná\n\nNázev Lubná má více obcí:\n\n… a také potok:\n"}
{"id": "95809", "url": "https://cs.wikipedia.org/wiki?curid=95809", "title": "Lukavec", "text": "Lukavec\n\nNázev či jméno Lukavec může označovat:\n\n\n\n"}
{"id": "95810", "url": "https://cs.wikipedia.org/wiki?curid=95810", "title": "Lukavice", "text": "Lukavice\n\nNázev Lukavice má více sídel:\na vyskytuje se v názvu sídel:\n… nebo také potoky:\n"}
{"id": "95811", "url": "https://cs.wikipedia.org/wiki?curid=95811", "title": "Lužná", "text": "Lužná\n\nNázev Lužná má více obcí:\n…částí obcí:\n\n…dále:\n"}
{"id": "95812", "url": "https://cs.wikipedia.org/wiki?curid=95812", "title": "Makov", "text": "Makov\n\nNázev Makov má více sídel:\n\n\n"}
{"id": "95813", "url": "https://cs.wikipedia.org/wiki?curid=95813", "title": "Malé Březno", "text": "Malé Březno\n\nNázev Malé Březno má více obcí:\n"}
{"id": "95814", "url": "https://cs.wikipedia.org/wiki?curid=95814", "title": "Málkov", "text": "Málkov\n\nNázev Málkov má více sídel:\n\n\n"}
{"id": "95815", "url": "https://cs.wikipedia.org/wiki?curid=95815", "title": "Markvartice", "text": "Markvartice\n\nNázev Markvartice má více obcí:\n… a částí obcí:\n"}
{"id": "95816", "url": "https://cs.wikipedia.org/wiki?curid=95816", "title": "Maršovice", "text": "Maršovice\n\nNázev Maršovice má více sídel::\n"}
{"id": "95817", "url": "https://cs.wikipedia.org/wiki?curid=95817", "title": "Martinice", "text": "Martinice\n\nNázev Martinice může označovat:\n"}
{"id": "95818", "url": "https://cs.wikipedia.org/wiki?curid=95818", "title": "Medlov", "text": "Medlov\n\nNázev Medlov má více výskytů:\n"}
{"id": "95819", "url": "https://cs.wikipedia.org/wiki?curid=95819", "title": "Medlovice", "text": "Medlovice\n\nNázev Medlovice má více obcí:\n"}
{"id": "95820", "url": "https://cs.wikipedia.org/wiki?curid=95820", "title": "Mezilesí", "text": "Mezilesí\n\nNázev Mezilesí má více sídel:\nJméno Mezilesí nesly v minulosti i zaniklé obce:\n"}
{"id": "95821", "url": "https://cs.wikipedia.org/wiki?curid=95821", "title": "Meziříčko", "text": "Meziříčko\n\nNázev Meziříčko má více obcí:\n"}
{"id": "95822", "url": "https://cs.wikipedia.org/wiki?curid=95822", "title": "Mezná", "text": "Mezná\n\nNázev Mezná má více sídel:\n"}
{"id": "95824", "url": "https://cs.wikipedia.org/wiki?curid=95824", "title": "Michalovice", "text": "Michalovice\n\nNázev Michalovice má více sídel:\n\npodobné jméno mají\n"}
{"id": "95825", "url": "https://cs.wikipedia.org/wiki?curid=95825", "title": "Milíkov", "text": "Milíkov\n\nNázev Milíkov má více obcí:\na částí obcí\n"}
{"id": "95826", "url": "https://cs.wikipedia.org/wiki?curid=95826", "title": "Milonice", "text": "Milonice\n\nNázev Milonice má více obcí:\n"}
{"id": "95827", "url": "https://cs.wikipedia.org/wiki?curid=95827", "title": "Mirošov (rozcestník)", "text": "Mirošov (rozcestník)\n\nNázev Mirošov má více obcí a zámek:\n"}
{"id": "95828", "url": "https://cs.wikipedia.org/wiki?curid=95828", "title": "Miřetice", "text": "Miřetice\n\nNázev Miřetice má více obcí:\n…nebo částí obcí:\n"}
{"id": "95829", "url": "https://cs.wikipedia.org/wiki?curid=95829", "title": "Mladoňovice", "text": "Mladoňovice\n\nNázev Mladoňovice má více obcí:\n"}
{"id": "95832", "url": "https://cs.wikipedia.org/wiki?curid=95832", "title": "Mostek", "text": "Mostek\n\nMostek může být:\n\nNázev Mostek nesou obce:\n"}
{"id": "95833", "url": "https://cs.wikipedia.org/wiki?curid=95833", "title": "Mukařov", "text": "Mukařov\n\nNázev Mukařov má více sídel:\n"}
{"id": "95834", "url": "https://cs.wikipedia.org/wiki?curid=95834", "title": "Mutěnice", "text": "Mutěnice\n\nNázev Mutěnice má více obcí:\n"}
{"id": "95837", "url": "https://cs.wikipedia.org/wiki?curid=95837", "title": "Němčičky", "text": "Němčičky\n\nNázev Němčičky má více obcí:\n"}
{"id": "95839", "url": "https://cs.wikipedia.org/wiki?curid=95839", "title": "Nové Sedlo (rozcestník)", "text": "Nové Sedlo (rozcestník)\n\nNázev Nové Sedlo má více sídel:\n"}
{"id": "95840", "url": "https://cs.wikipedia.org/wiki?curid=95840", "title": "Novosedly", "text": "Novosedly\n\nNázev Novosedly má více obcí:\n\n… nebo částí obcí:\n\nSlovo Novosedly se objevuje také v názvech obcí:\n\nOznačení Novosedly je také zastaralý a dnes již nepoužívaný název pro obec:\n"}
{"id": "95841", "url": "https://cs.wikipedia.org/wiki?curid=95841", "title": "Nučice", "text": "Nučice\n\nNázev Nučice má více obcí:\n"}
{"id": "95842", "url": "https://cs.wikipedia.org/wiki?curid=95842", "title": "Olbramice", "text": "Olbramice\n\nNázev Olbramice má více obcí:\n"}
{"id": "95843", "url": "https://cs.wikipedia.org/wiki?curid=95843", "title": "Olbramovice", "text": "Olbramovice\n\nNázev Olbramovice má více obcí:\nNázev Olbramovice se také vyskytuje v názvech sídel:\n"}
{"id": "95844", "url": "https://cs.wikipedia.org/wiki?curid=95844", "title": "Oldřichov", "text": "Oldřichov\n\nNázev Oldřichov má více sídel:\n\n"}
{"id": "95845", "url": "https://cs.wikipedia.org/wiki?curid=95845", "title": "Olšany", "text": "Olšany\n\nNázev Olšany má více obcí:\n\n… zaniklých obcí\n\n… nebo částí obcí:\n\nSlovo Olšany se objevuje také v názvech obcí:\n"}
{"id": "95846", "url": "https://cs.wikipedia.org/wiki?curid=95846", "title": "Olší", "text": "Olší\n\nNázev Olší má více sídel:\n\n…nebo také vodní tok:\n"}
{"id": "95847", "url": "https://cs.wikipedia.org/wiki?curid=95847", "title": "Onšov", "text": "Onšov\n\nNázev Onšov má více obcí:\n"}
{"id": "95848", "url": "https://cs.wikipedia.org/wiki?curid=95848", "title": "Opatovice", "text": "Opatovice\n\nNázev Opatovice má více sídelních útvarů:\n\n"}
{"id": "95849", "url": "https://cs.wikipedia.org/wiki?curid=95849", "title": "Opočno (rozcestník)", "text": "Opočno (rozcestník)\n\nNázev Opočno má více obcí:\n"}
{"id": "95850", "url": "https://cs.wikipedia.org/wiki?curid=95850", "title": "Ořechov", "text": "Ořechov\n\nNázev Ořechov má více obcí:\n\nČásti obcí:\n"}
{"id": "95851", "url": "https://cs.wikipedia.org/wiki?curid=95851", "title": "Otín", "text": "Otín\n\nNázev Otín má více obcí:\n"}
{"id": "95852", "url": "https://cs.wikipedia.org/wiki?curid=95852", "title": "Otovice", "text": "Otovice\n\nNázev Otovice má více obcí:\n"}
{"id": "95853", "url": "https://cs.wikipedia.org/wiki?curid=95853", "title": "Pěnčín", "text": "Pěnčín\n\nNázev Pěnčín má více obcí:\n"}
{"id": "95854", "url": "https://cs.wikipedia.org/wiki?curid=95854", "title": "Pertoltice", "text": "Pertoltice\n\nNázev Pertoltice má více obcí:\n"}
{"id": "95855", "url": "https://cs.wikipedia.org/wiki?curid=95855", "title": "Petříkov", "text": "Petříkov\n\nNázev Petříkov má více sídel:\n"}
{"id": "95856", "url": "https://cs.wikipedia.org/wiki?curid=95856", "title": "Písečná", "text": "Písečná\n\nNázev Písečná má více obcí:\n\n… nebo také vrchol:\n"}
{"id": "95857", "url": "https://cs.wikipedia.org/wiki?curid=95857", "title": "Písečné", "text": "Písečné\n\nNázev Písečné má více obcí:\n"}
{"id": "95858", "url": "https://cs.wikipedia.org/wiki?curid=95858", "title": "Písková Lhota", "text": "Písková Lhota\n\nNázev Písková Lhota má více obcí:\n"}
{"id": "95859", "url": "https://cs.wikipedia.org/wiki?curid=95859", "title": "Píšť", "text": "Píšť\n\nNázev Píšť má více obcí:\n"}
{"id": "95860", "url": "https://cs.wikipedia.org/wiki?curid=95860", "title": "Planá (rozcestník)", "text": "Planá (rozcestník)\n\nSlovo planá znamená obecně \"jalová\", \"neplodná\", \"neúrodná\" apod. Název Planá užívá více obcí:\n\na částí obcí:\n"}
{"id": "95861", "url": "https://cs.wikipedia.org/wiki?curid=95861", "title": "Podlesí", "text": "Podlesí\n\nNázev Podlesí má více míst:\n\n"}
{"id": "95862", "url": "https://cs.wikipedia.org/wiki?curid=95862", "title": "Podmoky", "text": "Podmoky\n\nNázev Podmoky má více obcí:\n\n"}
{"id": "95863", "url": "https://cs.wikipedia.org/wiki?curid=95863", "title": "Podolí", "text": "Podolí\n\nNázev Podolí má více obcí:\n\nPodolí je název místních částí:\n\nPodolí je také název historického regionu:\n\n"}
{"id": "95864", "url": "https://cs.wikipedia.org/wiki?curid=95864", "title": "Pohořelice", "text": "Pohořelice\n\nNázev Pohořelice má více obcí:\n\n… nebo částí obcí:\n\n"}
{"id": "95865", "url": "https://cs.wikipedia.org/wiki?curid=95865", "title": "Polerady", "text": "Polerady\n\nNázev Polerady má více obcí:\n"}
{"id": "95866", "url": "https://cs.wikipedia.org/wiki?curid=95866", "title": "Police", "text": "Police\n\nSlovo Police má více významů:\n\n\nSlovo police se také užívá pro označení jednotlivých členících prvků úložných prostor, například v knihovnách nebo skladech.\n\n"}
{"id": "95867", "url": "https://cs.wikipedia.org/wiki?curid=95867", "title": "Polom", "text": "Polom\n\nSlovo polom vyjadřuje více různých významů :\n\n\n\n\n\n"}
{"id": "95868", "url": "https://cs.wikipedia.org/wiki?curid=95868", "title": "Popovice", "text": "Popovice\n\nNázev Popovice má více sídel:\nnebo částí obcí:\n"}
{"id": "95869", "url": "https://cs.wikipedia.org/wiki?curid=95869", "title": "Popůvky", "text": "Popůvky\n\nNázev Popůvky má více obcí:\n"}
{"id": "95870", "url": "https://cs.wikipedia.org/wiki?curid=95870", "title": "Proseč (rozcestník)", "text": "Proseč (rozcestník)\n\nNázev Proseč má více obcí:\n\n… nebo částí obcí:\n\nSlovo Proseč se objevuje také v názvech obcí:\n\n… nebo částí obcí:\n\n\n"}
{"id": "95871", "url": "https://cs.wikipedia.org/wiki?curid=95871", "title": "Prosetín", "text": "Prosetín\n\nNázev Prosetín má více obcí:\n\n…nebo částí obcí:\n"}
{"id": "95872", "url": "https://cs.wikipedia.org/wiki?curid=95872", "title": "Přepeře", "text": "Přepeře\n\nNázev Přepeře má více obcí:\n"}
{"id": "95883", "url": "https://cs.wikipedia.org/wiki?curid=95883", "title": "Přibyslavice", "text": "Přibyslavice\n\nNázev Přibyslavice má více obcí:\n\n…nebo částí obcí:\n"}
{"id": "95884", "url": "https://cs.wikipedia.org/wiki?curid=95884", "title": "Přílepy", "text": "Přílepy\n\nNázev Přílepy má více sídel:\n\n"}
{"id": "95885", "url": "https://cs.wikipedia.org/wiki?curid=95885", "title": "Račice", "text": "Račice\n\nNázev Račice může označovat:\n\n\n"}
{"id": "95886", "url": "https://cs.wikipedia.org/wiki?curid=95886", "title": "Radětice", "text": "Radětice\n\nNázev Radětice má více obcí:\n"}
{"id": "95887", "url": "https://cs.wikipedia.org/wiki?curid=95887", "title": "Radim", "text": "Radim\n\nRadim má více významů:\n\nNázev Radim má více obcí:\n… či částí obcí:\n… a také chráněné území:\n"}
{"id": "95888", "url": "https://cs.wikipedia.org/wiki?curid=95888", "title": "Radkov", "text": "Radkov\n\nNázev Radkov má více sídel:\n\n\n"}
{"id": "95889", "url": "https://cs.wikipedia.org/wiki?curid=95889", "title": "Radonice", "text": "Radonice\n\nNázev Radonice má více obcí:\n\n… a částí obcí:\n\nDále to může být \n\n"}
{"id": "95890", "url": "https://cs.wikipedia.org/wiki?curid=95890", "title": "Radostín", "text": "Radostín\n\nNázev Radostín má více sídel:\n"}
{"id": "95891", "url": "https://cs.wikipedia.org/wiki?curid=95891", "title": "Rovná", "text": "Rovná\n\nNázev Rovná má více obcí:\n\n\ndalší významy:\n"}
{"id": "95892", "url": "https://cs.wikipedia.org/wiki?curid=95892", "title": "Rozseč", "text": "Rozseč\n\nNázev Rozseč má více obcí:\n"}
{"id": "95893", "url": "https://cs.wikipedia.org/wiki?curid=95893", "title": "Rozstání", "text": "Rozstání\n\nNázev Rozstání má více sídel:\n"}
{"id": "95894", "url": "https://cs.wikipedia.org/wiki?curid=95894", "title": "Ruda (rozcestník)", "text": "Ruda (rozcestník)\n\nRuda může být:\n\n\nNázev Ruda přijalo několik měst a obcí většinou kvůli výskytu a těžbě rudy v minulosti, která jim přinášela nebývalý rozvoj\n\n\n\n\n\n\n"}
{"id": "95895", "url": "https://cs.wikipedia.org/wiki?curid=95895", "title": "Rybníček", "text": "Rybníček\n\nRybníček je malý rybník. Jde také o vlastní jméno:\n\n\n\n\n\n\n"}
{"id": "95896", "url": "https://cs.wikipedia.org/wiki?curid=95896", "title": "Rybníky", "text": "Rybníky\n\nNázev Rybníky má více obcí:\n\n… nebo částí obcí:\n\n"}
{"id": "95897", "url": "https://cs.wikipedia.org/wiki?curid=95897", "title": "Řečice", "text": "Řečice\n\nNázev Řečice má více sídel:\n\n\n\n…nebo také potok:\n"}
{"id": "95900", "url": "https://cs.wikipedia.org/wiki?curid=95900", "title": "Sklené", "text": "Sklené\n\nNázev Sklené má více obcí nebo části obcí:\n"}
{"id": "95901", "url": "https://cs.wikipedia.org/wiki?curid=95901", "title": "Skorkov", "text": "Skorkov\n\nNázev Skorkov má více obcí:\n"}
{"id": "95902", "url": "https://cs.wikipedia.org/wiki?curid=95902", "title": "Skryje", "text": "Skryje\n\nNázev Skryje nese\n\n\n"}
{"id": "95903", "url": "https://cs.wikipedia.org/wiki?curid=95903", "title": "Skuhrov", "text": "Skuhrov\n\nNázev Skuhrov má více obcí:\na několik částí obcí:\njiný význam:\n"}
{"id": "95904", "url": "https://cs.wikipedia.org/wiki?curid=95904", "title": "Smilovice", "text": "Smilovice\n\nNázev Smilovice má více sídel:\n"}
{"id": "95905", "url": "https://cs.wikipedia.org/wiki?curid=95905", "title": "Sněžné", "text": "Sněžné\n\nNázev Sněžné má více obcí:\n\n"}
{"id": "95906", "url": "https://cs.wikipedia.org/wiki?curid=95906", "title": "Sosnová", "text": "Sosnová\n\nNázev Sosnová má více entit:\n\n"}
{"id": "95907", "url": "https://cs.wikipedia.org/wiki?curid=95907", "title": "Srbice", "text": "Srbice\n\nNázev Srbice má více sídel:\n"}
{"id": "95909", "url": "https://cs.wikipedia.org/wiki?curid=95909", "title": "Stráž", "text": "Stráž\n\nPojem stráž se užívá ve více významech.\n\n\n\n\nnebo je součástí jejich názvu:\n\n\nnebo je součástí jejich názvu:\n\n\n\n"}
{"id": "95910", "url": "https://cs.wikipedia.org/wiki?curid=95910", "title": "Struhařov", "text": "Struhařov\n\nNázev Struhařov má více obcí:\n"}
{"id": "95911", "url": "https://cs.wikipedia.org/wiki?curid=95911", "title": "Stříbrnice", "text": "Stříbrnice\n\nNázev Stříbrnice má více míst:\n\nNázev vodního toku:\n\nČeský rodový název mořských ryb rodu \"Argentina\" a \"Glossanodon\":\n"}
{"id": "95912", "url": "https://cs.wikipedia.org/wiki?curid=95912", "title": "Studnice", "text": "Studnice\n\nNázev Studnice je původně jiný výraz pro studnu, slouží pro označení více lidských sídel:\n\n\n"}
{"id": "95913", "url": "https://cs.wikipedia.org/wiki?curid=95913", "title": "Sukorady", "text": "Sukorady\n\nNázev Sukorady má více sídel:\n"}
{"id": "95914", "url": "https://cs.wikipedia.org/wiki?curid=95914", "title": "Svárov", "text": "Svárov\n\nSvárov může být:\n\n\n\n"}
{"id": "95915", "url": "https://cs.wikipedia.org/wiki?curid=95915", "title": "Svatoslav", "text": "Svatoslav\n\nNázev Svatoslav má více obcí:\n\n\nDále může být:\n"}
{"id": "95916", "url": "https://cs.wikipedia.org/wiki?curid=95916", "title": "Študlov", "text": "Študlov\n\nNázev Študlov má více obcí:\n"}
{"id": "95917", "url": "https://cs.wikipedia.org/wiki?curid=95917", "title": "Šumice", "text": "Šumice\n\nNázev Šumice má více obcí:\n\n…nebo též vodní tok:\n\n"}
{"id": "95918", "url": "https://cs.wikipedia.org/wiki?curid=95918", "title": "Švihov (rozcestník)", "text": "Švihov (rozcestník)\n\nNázev Švihov má více míst:\n"}
{"id": "95920", "url": "https://cs.wikipedia.org/wiki?curid=95920", "title": "Tasov", "text": "Tasov\n\nNázev Tasov má více obcí:\n"}
{"id": "95921", "url": "https://cs.wikipedia.org/wiki?curid=95921", "title": "Tasovice", "text": "Tasovice\n\nNázev Tasovice má více sídel:\n\n"}
{"id": "95922", "url": "https://cs.wikipedia.org/wiki?curid=95922", "title": "Telnice", "text": "Telnice\n\nNázev Telnice má více obcí:\n"}
{"id": "95923", "url": "https://cs.wikipedia.org/wiki?curid=95923", "title": "Těmice", "text": "Těmice\n\nNázev Těmice má více míst:\n"}
{"id": "95924", "url": "https://cs.wikipedia.org/wiki?curid=95924", "title": "Třebětice", "text": "Třebětice\n\nNázev Třebětice má více obcí:\n"}
{"id": "95925", "url": "https://cs.wikipedia.org/wiki?curid=95925", "title": "Tučapy", "text": "Tučapy\n\nNázev Tučapy má více sídel:\n"}
{"id": "95926", "url": "https://cs.wikipedia.org/wiki?curid=95926", "title": "Tuhaň", "text": "Tuhaň\n\nNázev Tuhaň má více sídel:\n"}
{"id": "95927", "url": "https://cs.wikipedia.org/wiki?curid=95927", "title": "Tupadly", "text": "Tupadly\n\nNázev Tupadly má více obcí.\n\n\n\n"}
{"id": "95928", "url": "https://cs.wikipedia.org/wiki?curid=95928", "title": "Tuřany", "text": "Tuřany\n\nNázev Tuřany může označovat:\n"}
{"id": "95929", "url": "https://cs.wikipedia.org/wiki?curid=95929", "title": "Valeč", "text": "Valeč\n\nNázev Valeč má více subjektů:\n"}
{"id": "95930", "url": "https://cs.wikipedia.org/wiki?curid=95930", "title": "Vavřinec", "text": "Vavřinec\n\nNázev Vavřinec má více míst:\n\nDalší významy: \n"}
{"id": "95931", "url": "https://cs.wikipedia.org/wiki?curid=95931", "title": "Vážany", "text": "Vážany\n\nNázev Vážany má více obcí:\n\nnebo částí obcí:\n"}
{"id": "95932", "url": "https://cs.wikipedia.org/wiki?curid=95932", "title": "Veliká Ves", "text": "Veliká Ves\n\nNázev Veliká Ves má více obcí:\n"}
{"id": "95933", "url": "https://cs.wikipedia.org/wiki?curid=95933", "title": "Veliš", "text": "Veliš\n\nNázev Veliš může označovat více míst:\n"}
{"id": "95934", "url": "https://cs.wikipedia.org/wiki?curid=95934", "title": "Veselíčko", "text": "Veselíčko\n\nNázev Veselíčko má více sídelních celků:\n\n"}
{"id": "95937", "url": "https://cs.wikipedia.org/wiki?curid=95937", "title": "Convair F-106 Delta Dart", "text": "Convair F-106 Delta Dart\n\nConvair F-106 Delta Dart byl americký záchytný stíhací letoun, schopný provozu za každého počasí. Letoun, vyrobený v sérii 340 kusů, nebyl nikdy bojově nasazen.\n\nFirmě Convair byl vývoj nového stíhacího letounu pro protivzdušnou obranu USA zadán v lednu 1949 s tím, že do služby by typ měl vstoupit v roce 1954. Jelikož se však ukázalo, že letoun, který by plně splňoval armádní požadavky, nemůže být dokončen včas, vyvinul Convair nejprve zjednodušený typ Convair F-102 Delta Dagger. Výkonnější a dokonalejší verze byla dále vyvíjena pod názvem F-102B. Výsledný letoun se však od původního F-102 lišil natolik, že dostal zcela nové typové označení F-106 Delta Dart.\n\nVývoj letounu se stal předmětem sporů o financování v kongresu. Původně odpůrci projektu požadovali zastavení buď programu F-102B, anebo programu, ze kterého později vznikl typ McDonnell F-101 Voodoo. Projekt se podařilo zachránit za cenu zmenšení počtu objednaných kusů z původních 1000 na konečných 340. K prvnímu letu prototypu (číslo 56-451) došlo 26. prosince 1956 ze základny Edwards s pilotem R. L. Johnsonem. Od dubna 1957 pokračovaly testy v kalifornské poušti Mojave na zkušební základně Edwards AFB u Los Angeles. Letoun byl během služby několikrát modernizován a byl používán až do roku 1988.\n\nDo sériové výroby se dostala jen jednomístná stíhací verze F-106A (227 kusů) a dvoumístná verze F-106B (63 kusů), jejíž zálet byl proveden 9. dubna 1958. Zdokonalená varianta F-106C vznikla jen jako přestavba dvou kusů F-106A a poté byl projekt, společně s dvoumístnou variantou F-106D, zrušen. Také verze F-106E a F-106F nebyly realizovány. Sériová výroba skončila 29. prosince 1960. Ještě v roce 1961 vznikla rozsáhle modernizovaná verze F-106X, zamýšlená jako konkurence typu Lockheed YF-12, ale vývoj se nedostal dále, než byla stavba makety pro zkoušky v aerodynamickém tunelu.\n\nJednalo se o dolnoplošník s trojúhelníkovou nosnou plochou. Letoun měl bezocasou konfiguraci a jeho svislá ocasní plocha měla na rozdíl od typu F-102 useknutou horní část a u jejího kořene byla rozevíratelná aerodynamická brzda. Podvozek byl příďový, přičemž přední noha měla zdvojená kola a zadní podvozkové nohy se sklápěly směrem k trupu letounu. Letoun mohl nést dvě přídavné nádrže. Pohonnou jednotkou se stal proudový motor s axiálním kompresorem Pratt & Whitney J75 ve verzích J75-P-9 a J75-P-17. Starší letouny měly na palubní desce kruhové přístroje, zatímco novější série dostaly modernější přístroje v podobě svislých stupnic.\n\nLetoun byl prošpikovaný elektronickými systémy. Ke komunikaci s pozemním zabezpečením používal spojovací systém Datalink. Byl vybavený radiolokátorem, přičemž centrem jeho řízení palby a navedení byl systém Hughes M-1. Díky propojení s pozemními středisky byla práce pilota velice usnadněna a systém mu dodával informace o všech důležitých parametrech k zachycení nepřátelských letounů. Naopak později vedlo rušení systému Datalink k tomu, že byl letoun velice náročný na obsluhu.\n\nVýzbroj letounu byla umístěna v trupové pumovnici a skládala se obvykle ze čtyř řízených střel AIM-4 Super Falcon a jedné neřízené střely AIR-2A Genie s jadernou hlavicí (alternativně se mohlo jednat i o čtyři Super Falcony bez Genie či dvě Genie bez Super Falconů). U střely Super Falcon byly používány verze AIM-4F s poloaktivním radiolokačním zaměřováním a AIM-4G s infračerveným samonaváděním. Od roku 1972 byl do strojů novějších sérií montován šestihlavňový rotační kanón M61 Vulcan.\n\nK operačním jednotkám se první kusy letounu dostaly v květnu roku 1959, první jednotkou s F-106 se stala 539. FIS. V témže roce 15. prosince vytvořil major Joseph W. Rogers nový světový rychlostní rekord s F-106A, když nad základnou Edwards dosáhl rychlosti 2455,736 km/h.\n\nJednotka 498. FIS na Geiger AFB ve státě Washington se pak stala první operační jednotkou se stroji Delta Dart. Postupně je používalo 21 squadron USAF a 6 squadron americké národní gardy. První jednotkou ANG se 3. dubna 1972 stala Montana Air National Guard, následovaná leteckými gardami států Kalifornie, Floridy, Massachusetts, Michiganu a New Jersey. 15. prosince 1959 dosáhl major Joseph W. Rogers na Delta Dartu rychlostního rekordu 2455,79 km/h.\n\nPřesto, že letouny F-106 sloužily na základnách v USA, Aljašce, Kanadě, Islandu a krátce i v Německu na základně Hahn (během cvičení Cold Fire 75) a Jižní Koreji na Osan AFB a uvažovalo se o jejich nasazení ve Vietnamu, nebyly nikdy bojově nasazeny. V průběhu 70. let byl typ nahrazován novými letouny F-15 Eagle a letouny byly postupně přeřazovány k národní letecké gardě, kde zůstaly v provozu až do 20. dubna 1988. Piloti tvrdili, že se s Delta Darty létalo skvěle.\n\nNěkolik kusů F-106B používala NASA pro zkoušky různých pohonných jednotek a atmosférických jevů.\n\nOd roku 1986 bylo 192 strojů přeznačeno na QF-106A a přestavěno firmou Sperry na rádiem řízené bezpilotní terče. Poslední z nich byl zničen roku 1998.\n\n\n\n\n\n\n"}
{"id": "95940", "url": "https://cs.wikipedia.org/wiki?curid=95940", "title": "Bělidlo (přítok Třemošné)", "text": "Bělidlo (přítok Třemošné)\n\nBělidlo je malý potok v okrese Plzeň-sever, levostranný přítok Třemošné.\n\nBělidlo pramení v nadmořské výšce 446 m, v lesích mezi vesnicemi Obora, Dobříč a Hromnice, na katastrálním území obce Jarov. Od pramene teče jihovýchodním směrem malým údolím, protéká mezi hájovnou Třebekovem a lokalitou středověkého klášterního dvora Třebokov. Okolí potoka je v těchto místech podmáčené, bezprostředně u Třebokova jsou na potoce dva drobné rybníčky. Několik desítek metrů od nich po proudu se tok Bělidla stáčí k východu. Za další vodní nádrží se lesní porost rozestupuje a potok teče nejprve po severní, později po jižní straně protáhlé louky. Na jejím konci přijímá Bělidlo svůj jediný významnější, přesto bezejmenný levostranný přítok. Obloukem se stáčí zpět k jihovýchodu a vtéká do severní části vsi Chotiná, pod kterou v údolní nivě ústí zleva do Třemošné.\n"}
{"id": "95942", "url": "https://cs.wikipedia.org/wiki?curid=95942", "title": "Mladí křesťanští demokraté", "text": "Mladí křesťanští demokraté\n\nMladí křesťanští demokraté (MKD, v letech 1998–2004 Junior klub křesťanských demokratů) je zapsaný spolek mladých konzervativně a křesťansky orientovaných lidí ve věku 15–35 let, jež spolupracuje s KDU-ČSL. Jeho hlavní činností je podpora lidoveckých volebních kampaní a pořádání vzdělávacích akcí. Předsedou sdružení je Benjamin Činčila.\n\nVzniku celostátní organizace předcházel vznik různých místních lokálních lidoveckých „junior klubů“, k němuž docházelo postupně v roce 1997. 16. května 1998 pak vznikl jejich sloučením Junior klub křesťanských demokratů, který fungoval jakožto sdružení členů a příznivců KDU-ČSL a byl součástí organizačních struktur strany, se kterou uzavřel 5. září téhož roku smlouvu o spolupráci. Organizačně bylo sdružení koncipováno jako zastřešující organizace vysoce autonomních krajských sdružení a mělo zprvu charakter studentského sdružení. V roce 1998 MKD vykazovali 396 členů.\n\nV roce 1999 došlo k oficiální registraci Junior klubu coby občanského sdružení pod jménem Mladí křesťanští demokraté, tento název se ale začal v organizaci a v KDU-ČSL užívat až v roce 2004. Smyslem registrace bylo jednak větší osamostatnění sdružení, jednak rozšíření možností žádat o finance. Ne všichni členové s tímto krokem souhlasili a mnoho z nich poté organizaci opustilo (v roce 2001 sdružení vykazovalo 120 členů), což mělo i rozsáhlé organizační dopady.\n\nV roce 1998 existovaly krajské organizace ve všech krajích, ovšem po osamostatnění sdruženi v roce 1999 došlo k rozsáhlým turbulencím – některé krajské organizace zanikaly pro nedostatek členů a nulovou činnost, jihočeská se navíc dočasně odštěpila. Situaci navíc zkomplikovala reforma územně samosprávních celků realizovaná v roce 2000, která vedla k následné územní restrukturalizaci organizace. Faktická celostátní působnost MKD, reprezentovaná funkčními krajskými organizacemi ve všech krajích, byla obnovena v roce 2006. V září tohoto roku organizace vykazovala 607 členů.\n\nFormální oddělení MKD mělo i nepříjemné dopady na spolupráci s KDU-ČSL, která nelibě nesla zejména snahu MKD se osamostatnit a přijímat vlastní politická stanoviska. Díky tomu vázla i spolupráce dohodnutá výše zmíněnou smlouvou a v roce 2004 byla ze strany KDU-ČSL konstatována neplatnost smlouvy. Nová byla uzavřena 14. prosince 2007, přičemž ale již nebyla pro MKD tak výhodná – například potvrdila sice právo účasti vrcholných představitelů MKD na zasedáních vrcholných lidoveckých orgánů a na sjezdech, ale omezila jejich hlasovací práva.\n\nOrganizace i nadále vykazovala výrazný růst počtu členů (v březnu 2008 707 členů), tento trend byl přerušen v roce 2009, kdy se několik desítek členů s MKD rozešlo v důsledku podpory Miroslava Kalouska a jeho TOP 09 (rozštěpení MKD tedy okopírovalo rozkol v KDU-ČSL). Mezi odchozími byl například šéf středočeské krajské organizace Jan Jakob.\n\nDalší velkou ranou pro MKD bylo odštěpení několika členů, a jejich založení konkurenčího spolku Mladí lidovci v roce 2012. V důsledku toho se zhoršily již tak napjaté vztahy s KDU-ČSL, a zároveň Mladí křesťanští demokraté ztratili monopol na mládežnickou organizaci prosazující křesťansko-demokratické prinicipy. Mezi představitely MKD a Mladých lidovců navíc panovaly silné osobní animozity.\n\nS postupným zeslabováním pozice MKD, a změnami ve vedení organizace došlo k odlišné strategii spolku: Méně formulovat své postoje navenek, a více se zaměřit na výchovu kvalitních odborníků. I přes změnu ve strategii si MKD zachovalo poměrně jasnou názorovou vyhraněnost, a často přijímá usnesení, přesto jsou však formulována v mírnějším duchu, a již nedochází k veřejné kritice strany. Spíše je snaha o větší propagaci konzervativních myšlenek na sociálních sítích.\n\nV posledních letech sílí sbližování mezi oběma mládežnickými organizacemi KDU-ČSL, tedy mezi MKD a Mladými Lidovci. V únoru 2019 proběhl v Jihlavě první společný celostátní výbor, který se zabýval zejména překážkami ve spojení v ideologické rovině. V následujícím období by měly proběhnout další společné akce a jednání, tentokrát už o praktičtějších tématech, jako například podobu spojení, nový název, logo, apod. Cílem, o který usiluje i mateřská strana KDU-ČSL, je spojení do jedné silné mládežnické organizace. Sám současný předseda MKD Benjamin Činčila opětovné sjednocení mládežnických organizací považuje za svoji prioritu během svého mandátu, který má do podzimu 2020.\n\nV roce 2019 se organizace rozhodla pro radikální řez, který má za cíl skutečnou obměnu MKD, a vedl ke snížení počtu členů na 78.\n\nSdružení hraje roli mládežnické organizace KDU-ČSL, s níž má od 14. prosince 2007 uzavřenou smlouvu o spolupráci, která dává představitelům MKD právo účasti a poradního hlasu na vrcholných shromážděních KDU-ČSL. Ve stanovách sdružení je též uvedeno, že členové MKD nemohou být členy jiné strany, než je KDU-ČSL. Mnozí mladí křesťanští demokraté jsou členy KDU-ČSL, mezi jinými též David Macek, místopředseda strany v letech 2006–2010. V evropských volbách 2009 za KDU-ČSL kandidovali členové MKD Marie Jílková, David Macek, Tomáš Zdechovský či Daniel Feranc.\n\nNavzdory úzkému propojení se řada mladých křesťanských demokratů dívá na KDU-ČSL značně kriticky, vytýkají jí především malé nadšení až rezignaci v boji o křesťanské hodnoty a podporu projektů a zákonů, které nepovažují za slučitelné s křesťanskými a konzervativními postoji, příkladem tohoto kritického přístupu mohou být například bývalý předseda Jakub Kříž, předsedkyně pražské organizace a bývalá místopředsedkyně Mária Pešeková či bývalý předseda pražské organizace Matyáš Zrno. V poslední době dochází k stále větším střetům s mateřskou stranou. Příčinou je radikalizace názorů MKD, zejména pak jeho vedení, jehož stanoviska jsou prosazována i přes výraznou kritiku z řad členské základny.\n\nMezi vedeními KDU-ČSL a MKD došlo v minulosti k několika střetům, zpravidla postavených na tom, že MKD otevřeně kritizovala ve svých oficiálních usneseních některé dílčí aspekty politiky KDU-ČSL.\n\nV roce 2000 kritizoval Celostátní výbor MKD nominaci Jaroslava Kopřivy na post lídra Čtyřkoalice a otevřeně tak podpořil Cyrila Svobodu v jeho vnitrostranickém boji s křídlem vedeným Janem Kasalem. To řadu Kasalových lidovců silně rozhořčilo: jednak to považovali za nevhodný vnější zásah do vnitřních záležitostí KDU-ČSL, jednak to bylo v rozporu s tehdy platnou smlouvou o spolupráci, podle které mělo MKD svá oficiální veřejná vyjádření s KDU-ČSL konzultovat, což se v tomto případě nestalo.\n\nV roce 2006 nejprve MKD ostře odmítlo plán Miroslava Kalouska na koalici s ČSSD podporovanou od KSČM, což žádné větší napětí nevyvolalo, neb v tomto s MKD souhlasila drtivá většina strany a Kalousek byl rychle přinucen k rezignaci. Něco jiného ale bylo, když později předsednictvo MKD ostře kritizovalo nominaci Heleny Třeštíkové na post ministryně kultury za KDU-ČSL s poukazem na její protikatolické vystupování a podporu registrovaného partnerství. Někteří představitelé MKD v čele s Matyášem Zrnem navíc zároveň s tímto zkritizovali některé představitele strany, především pak Jiřího Čunka. Následná roztržka vedla k odložení podpisu nové smlouvy o spolupráci, k němuž tak došlo až v prosinci 2007, po nástupu nového vedení MKD. Během roku 2007 také vedení MKD několikrát pro změnu podpořilo Jiřího Čunka proti útokům tisku ohledně „vystěhování vsetínských Romů“ a „údajné úplatkářské kauzy“ a vyjádřilo přání, aby setrval ve funkci.\n\nDalší velkou kritiku KDU-ČSL ze strany MKD představuje usnesení Celostátního výboru MKD ze 30. listopadu 2008, které ostře odsoudilo podporu, které se od ministrů KDU-ČSL dostalo návrhu zákona o specifických zdravotních službách, který rozšiřoval přístup k potratům, a požadovalo, aby strana dosáhla stažení zákona ze Sněmovny.\n\nNa přelomu let 2009 a 2010 došlo k názorovému střetu mezi MKD a Sdružením žen KDU-ČSL v otázce zavedení povinných kvót pro ženy na kandidátkách.\n\nV roce 2011 MKD podpořili Ladislava Bátoru navrhovaného do funkce náměstka ministra školství.\nNapětí mezi MKD a méně pravicovou KDU-ČSL se zmírnilo po zvolení Pavla Bělobrádka předsedou lidovců.\n\nV současné době jsou vztahy mezi stranou a MKD stabilní, MKD podporuje KDU-ČSL v kampaních a dodává lidi do odborných komisí. Ve volbách do Evropského Parlamentu 2019 kandidují dva členové MKD, bývalý předseda MKD Mgr. et Mgr .Jan Málek na 17. místě a 1. místopředseda Vojtěch Marek na 26. místě.\n\nV rámci KDU-ČSL existují paralelně dvě mládežnické organizace. Krom MKD jsou to Mladí lidovci kteří vznikli v roce 2012 iniciativou skupiny členů nesouhlasících s dalším směřováním MKD. Po letech vzájemného chladného vztahu momentálně dochází k dialogu, který má postupně vést ke sjednocení. \n\nNa vnitrostátní úrovni existuje rozsáhlá spolupráce MKD s různými domácími konzervativními organizacemi, především pak s Mladými konzervativci, Mladou občanskou platformou, Občanským institutem a Hnutím Pro život, s nimiž MKD často spolupracují při přípravě svých vzdělávacích akcí.\n\nNa mezinárodní úrovni je MKD členem Mladé evropské lidové strany (YEPP). Existují velmi úzké vztahy se slovenskými mládežnickými organizacemi, především s KDMS a \"Novou generáciou\", a také s německou \"Junge Union\".\n\n\n"}
{"id": "95943", "url": "https://cs.wikipedia.org/wiki?curid=95943", "title": "N. V. Ú.", "text": "N. V. Ú.\n\nN. V. Ú. neboli Nepřichází v úvahu je česká punková skupina z Hradce Králové. \n\nPočátky skupiny N.V.Ú. sahají až do roku 1986 k novovlnové skupině Manichinace, která ovšem dlouho nefungovala. V roce 1987 vznikl punkovější Kmitací Adapter, jehož členové po několika změnách vystupovali od roku 1988 jako N.V.Ú. Do většího povědomí lidí nejen v Hradci Králové se dostali poté, co se jim podařilo udělat přehrávky. N. V. Ú. v této době ještě nehráli čistý punk, ale zněli spíše jako metalovější Die Toten Hosen. Toto první období dokládá album \"…že je magor\" původně nahrané ještě pod názvem Kmitací Adapter. Po revoluci přichází nový bubeník Jiří „Jyřýček“ Franc. S ním je nahráno druhé demo \"Obchází mě dokola\", které už zní punkověji. V následujících letech přichází další odklon od nové vlny k punku, který se projevil především odchodem dívčího pěveckého dua. Následují mnohá pogo-punková dema a desky, například úspěšná alba \"Čáry máry fuck\", \"Vzorek bez Ceny\" či \"Nikdy nebo navždy\". Kapela se stává nedílnou součástí mnoha letních festivalů. Od poloviny 90. let také vystupuje v zahraničí (Slovensko, Polsko, Maďarsko, Německo). V roce 2010 vychází také publikace a v roce 2012 DVD mapující 25 let existence N.V.Ú. O tři roky později odchází dlouholetý člen Jiří Franc. V roce 2019 oznámil zakladatel a frontman skupiny Štěpán Málek odchod z důvodu vyhoření a odcizení se od zbytku kapely. Zbylí členové označil jeho odchod za zradu a jeho nový projekt !V.V.Ú za kopii či revival N.V.Ú..\n\n\n\n\n"}
{"id": "95945", "url": "https://cs.wikipedia.org/wiki?curid=95945", "title": "Komunistický svaz mládeže", "text": "Komunistický svaz mládeže\n\nKomunistický svaz mládeže, z. s., (KSM) je spolek sdružující lidi komunistického smýšlení ve věku 15 až 35 let, jehož cílem je revoluční překonání kapitalismu nastolením socialistické demokracie a společenským vlastnictvím výrobních prostředků. Navazuje na prvorepublikový Komunistický svaz mládeže Československa působící ve 20. a 30. letech 20. století. Založen byl v roce 1990, v prosinci 1993 byl registrován jako občanské sdružení, v říjnu 2006 bylo jakožto občanské sdružení úředně rozpuštěno. V lednu 2010 bylo rozhodnutí o rozpuštění zrušeno pražským městským soudem a v březnu téhož roku byl svaz obnoven. Je členem Světové federace demokratické mládeže (WFDY), kde je od roku 2007 i členem vedení.\n\nIV. sjezd KSM se uskutečnil 6. listopadu 1999 v Praze. Ve zprávě činnosti KSM od III. sjezdu bylo zdůrazněno, že posílil svoje pozice a rozšířil členskou základnu. Předsedou KSM byl zvolen Josef Gottwald.\n\nV. sjezd KSM se uskutečnil 17. listopadu 2001. Jako hosté na něm vystoupil tehdejší předseda ÚV KSČM Miroslav Grebeníček a čestná členka KSM Marta Semelová. KSM si zde stanovil, že nebude, s výjimkou fašistických a rasistických organizací, odmítat spolupráci s nikým, zvláště pak vyzdvihl spolupráci s KSČM. \n\nNa V. sjezdu KSM došlo k významné obměně vedení KSM. Novým předsedou KSM se stal Zdeněk Štefek a 1. místopředsedou Milan Krajča.\n\nVI. sjezd KSM se uskutečnil 8. listopadu 2003 v budově Ústředního výboru KSČM v Praze. Na sjezdu se opět obměnilo vedení KSM, s výjimkou předsedy Štefka a 1. místopředsedy Krajči, kteří byli znovuzvolení. \n\nVII. sjezd KSM se uskutečnil 5. listopadu 2005 opět v budově ÚV KSČM v Praze. Sjezdu se zúčastnilo přes 70 delegátů z celé republiky. Jedná se o poslední sjezd před zákazem KSM. Hosty na tomto sjezdu byl Vojtěch Filip, předseda ÚV KSČM, Marta Semelová, předsedkyně Pražské rady KSČM a Patrik Fuzák, předseda slovenského Socialistického svazu mladých. Nově byl předsedou KSM zvolen Milan Krajča.\n\nVIII. sjezd KSM se konal 22. a 23. března 2008 v budově ÚV KSČM v Praze. Sjezdu se zúčastnilo okolo sta delegátů a také hosté Marta Semelová, Stanislav Grospič a Jana Bystřická. Sjezd se konal jen několik málo dní po rozhodnutí soudu, který se postavil za jednání Ministerstva vnitra, jenž KSM rozpustilo. Předsedou KSM byl opět zvolen Milan Krajča.\n\nMimořádný legalizační IX. sjezd KSM se uskutečnil 13. března 2010. Jeho hlavním úkolem bylo oficiálně legalizovat Ministerstvem vnitra ČR rozpuštěný KSM a jeho činnost. Jména členů nového vedení nebyla zveřejněna.\n\nVe své činnosti KSM úzce spolupracuje s Komunistickou stranou Čech a Moravy – např. ústřední kancelář KSM byla umístěna v sídle KSČM, v současné době zde má spolek sídlo jen nominálně. Předsedy KSM byli např. Josef Gottwald, Zdeněk Štefek a Milan Krajča. Od obnovení KSM v roce 2010 stojí v čele KSM kolektivní vedení představované Předsednictvem Ústřední rady KSM.\n\nZnak KSM zobrazuje mapu světa, nad níž je v pěticípé hvězdě umístěn symbol srpu a kladiva, vlajka KSM zobrazuje na rudém pozadí žlutý srp a kladivo a nápis „Komunistický svaz mládeže“.\n\nHlavní cíl KSM zveřejněný na www.ksm.cz: „KSM stojí na straně úsilí o revoluční překonání kapitalismu a o nastolení ekonomických – odstranění soukromého vlastnictví výrobních prostředků a jeho nahrazení vlastnictvím společenským – a společenských – zavedení socialistické demokracie - podmínek pro budování socialismu, jako prvního stupně k vytvoření společnosti komunistické, jejíž vybudování je konečným cílem. Tuto snahu vyjadřuje název organizace, kde je pojem komunistický chápán jako označení vize budoucí, vysoce organizované beztřídní společnosti, kde je vláda nad lidmi vystřídána svobodnou správou věcí a řízením výrobních procesů, kde všestranný a svobodný rozvoj každého jednotlivce je základem pro svobodný rozvoj všech. V takové společnosti již život člověka nebude zajišťován na úkor jiných lidí, ani na úkor životního prostředí.“\n\nKSM je členěn na kluby. V polovině roku 2007 měl KSM asi 750 členů, po obnovení legality se počet smrskl na méně než 50. Členové KSM jsou obvykle registrováni v místně příslušném klubu. Dále KSM přiděluje statut „čestného člena“, který nemusí splňovat podmínky členství (např. při zániku členství z důvodu překročení 35 let věku). Dokladem o členství v KSM je platný členský průkaz KSM. Členství KSM schvaluje schůze příslušného klubu a v případě individuálních členů schůze Ústřední rada KSM. Nejvyšším orgánem KSM je Sjezd KSM, mezi sjezdy pak Ústřední rada KSM.\n\nTěžiště činnosti KSM je v politické oblasti. Prostředky této činnosti jsou především organizace demonstrací, účast na demonstracích jiných subjektů (např. odborů) a organizování peticí (např. petici směřující proti vybudování amerických základen na území České republiky podepsalo přes 180 tisíc občanů). KSM byl také iniciátorem studentské iniciativy SOS Student, bojující proti zavedení školného. Dále KSM vyvíjí humanitární činnost (různé sbírky), kulturní (např. pražský kinoklub), vlasteneckou činnost (např. pravidelný pochod Praha – Lidice a účast na pietním aktu na památku padlým při vyhlazení Lidic) a publikační činnost (např. vydávání \"Mladé pravdy\"). KSM pracuje i s dětmi (např. účast na organizaci letních táborů). Náklady na činnost KSM jsou kryty především z členských příspěvků a darů jednotlivých občanů. KSM odmítá jakékoli spojení s ilegálními aktivitami (např. černými výlepy).\n\nKSM byl oficiálně podporovatelem iniciativy Ne základnám, později byl však ze seznamu podporovatelů vyškrtnut a vedl kampaň samostatně.\n\nDne 12. října 2006 bylo Ministerstvem vnitra vydáno rozhodnutí o rozpuštění KSM. Výrok byl odůvodněn protizákonností následující části stanov KSM: \"„KSM stojí na straně úsilí o revoluční překonání kapitalismu a o nastolení ekonomických – odstranění soukromého vlastnictví výrobních prostředků a jeho nahrazení vlastnictvím společenským – a společenských – zavedení socialistické demokracie – podmínek pro budování socialismu, jako prvního stupně k vytvoření společnosti komunistické, jejíž vybudování je konečným cílem. … KSM si je vědom toho, že kapitalismus nemůže být jednoduše reformován. KSM proto bojuje za revoluční svržení kapitalistického řádu masami pracujících.“\" Podle rozhodnutí Ministerstva vnitra tak byl program KSM v rozporu s Ústavou ČR a s Listinou základních práv a svobod.\n\nV minulosti byla Ministerstvem vnitra napadena i registrace KSM jako občanského sdružení, protože jeho činnost je převážně politického charakteru, což podle názoru iniciátora podnětu v rozporu se zákonem č. 83/1990 Sb., o sdružování občanů. Tento zákon byl však obvykle vykládán velmi flexibilně (např. právně analogické případy Mladí konzervativci, Mladí sociální demokraté), proto byl podnět odložen pro zjevnou bezdůvodnost. Na základě stejného ustanovení byla nicméně rozpuštěna někdejší Republikánská mládež. Kroky směřující k rozpuštění KSM uvítali především čeští antikomunisté, kteří KSM považují za organizaci bojující proti základním principům demokratické společnosti a usilující o násilné nastolení diktatury. Za KSM se postavili mimo jiné KSČM, frakce v Evropském parlamentu Evropská sjednocená levice a Severská zelená levice (které je KSČM členem), WFDY, nositel Nobelovy ceny za literatury Dario Fo či religionista Ivan Štampach. V mnoha zemích byly dokonce komunistickými silami demonstrace před ambasádami České republiky proti rozpuštění KSM.\n\nKSM se proti rozhodnutí bránil správní žalobou na Ministerstvo vnitra u Městského soudu v Praze, soud však rozpuštění v roce 2008 potvrdil. KSM nerezignoval a podal kasační stížnost k Nejvyššímu správnímu soudu v Brně, který v roce 2009 rozhodnutí městského soudu zrušil a věc mu vrátil k novému projednání. Podle Nejvyššího správního soudu je rozpuštění až krajní možností, má dojít k ní až tehdy, je-li nebezpečí a ohrožení aktuální. Následně Městský soud v Praze v roce 2010 zrušil rozpuštění KSM a ten pak obnovil svou činnost.\n\n"}
{"id": "95949", "url": "https://cs.wikipedia.org/wiki?curid=95949", "title": "Kotva (spojovací součástka)", "text": "Kotva (spojovací součástka)\n\nKotva, kotevní šroub, kotevní svorník jsou názvy, které označují zvláštní druh spojovacích a upevňovacích prostředků. Většinou kovová tyč, svorník nebo betonářská výztuž se závitem se připevní k podkladnímu materiálu, např. betonu, cihelnému nebo kamennému zdivu, popřípadě k rostlé hornině. Vyčnívající kovová část se závitem pak slouží jako šroub, ke kterému lze maticí připevnit požadovanou konstrukci nebo její část či předmět.\n\nKotvy se vyrábějí v mnoha různých technologických variantách z různých materiálů, pro použití v mnoha podkladních materiálech a připojujících širokou škálu nejrůznějších konstrukcí a předmětů.\nTělo kotvy se vyrábí většinou z oceli, a to jak uhlíkové, tak i korozivzdorné nebo temperované litiny.\n\nLze použít i jiné materiály, které jsou dostatečně odolné pro zamýšlené aplikace. Jedno z nejběžnějších kotvení představuje vrut zašroubovaný do plastové hmoždinky, která se vloží do vyvrtaného kanálku.\n\nKotevní technika má široké využití především ve stavebnictví, proto je nutné posoudit jejich únosnost při daném zatížení a pro daný typ kotvy. Při použití dnes zavedené evropské legislativy, implementované zákonem \"č. 22/1997 Sb.\", se postupuje podle Eurokódů \"ČSN EN 1992-1-1\", \"ČSN EN 1993-1-8\" a \"European Technical Approvals - Guidelines\" (zkr. ETAG, tj. Evropských technických předpisů).\n\nKotvy se vkládají do vyvrtaných kanálků podkladního materiálu – většinou betonu, zdiva nebo horniny – o rozměrech (tedy průměru a délce) přizpůsobených použité technologii. Základními technologiemi ukotvení jsou buď mechanické (rozpěrné a zařezávací kotvy) nebo chemické postupy (injektované kotvy).\nDruhým způsobem je usazení kotevního šroubu v bednění a jejímu následnému zabetonování. Zabetonovaná část kotvy bývá uzpůsobena tak, aby zabraňovala vytržení např. maticí, ocelovou deskou, háky s nebo bez závlačí a další.\nOcelový dřík kotvy je v horní části opatřen závitem a v dolní části je kuželově rozšířen. Přes dřík je navlečena tzv. rozpínací objímka. Zakotvení v podkladním materiálu (např. betonu) je dosaženo otáčením dříku a rozpínáním objímky kuželovým koncem dříku. Při utahování matice nebo vyvození tahové síly na kotvu – tedy snahu o vytržení kotvy z podkladu – objímka nedovolí při přenosu tlakových sil do podkladu vytáhnutí.\nMezi rozpěrné kotvy lze zařadit i vrut s hmoždinkou.\n\nZařezávací kotvy fungují na obdobném principu jako rozpěrné kotvy, avšak s rozdílným přístupem k aktivaci kotvy, kdy je rozepření dosaženo zatlučením nebo otáčením objímky, která se také rozevírá o kuželové zakončení.\n\nDřík kotvy, který může být vyroben ze závitové tyče nebo betonářské výztuže opatřené na jednom konci závitem, je lehkým šroubovitým pohybem vsunut do vyvrtaného otvoru, který je vyplněn (zainjektován) maltou. Působící tahové síly jsou přenášeny adhezními silami mezi dříkem kotvy, maltou a podkladním materiálem.\n\nJako injektážní malty se používají různé druhy lepidel většinou dvousložkové např. epoxidové, polyesterové, vinylesterové nebo epoxyacrylátové pryskyřice. Druh a použití těchto lepidel je závislé na dodavateli či výrobci konkrétního kotevního systému.\n\n\n"}
{"id": "95951", "url": "https://cs.wikipedia.org/wiki?curid=95951", "title": "Antonín Přidal", "text": "Antonín Přidal\n\nAntonín Přidal (13. října 1935 Prostějov – 7. února 2017 Brno) byl český překladatel z angličtiny, španělštiny a francouzštiny, spisovatel, publicista a vysokoškolský pedagog.\n\nNavštěvoval gymnázium v Uherském Hradišti. Po maturitě studoval v letech 1953 až 1958 anglistiku a hispanistiku na Filozofické fakultě Masarykovy univerzity v Brně. V roce 1982 získal titul PhDr.\n\nSpolupracoval s Českým rozhlasem v Brně (1960–1970). Byl zde autorem cyklů Malá škola poezie, Shakespeare pro začátečníky a Potulky knihami a hudbou, spoluautorem pořadu Nashledanou v sobotu. Z konce 60. let jsou významné zejména jeho rozhlasové hry \"Všechny moje hlasy\" a \"Sudičky\". Krátce působil jako dramaturg ve Filmovém studiu Barrandov (1990–1991).\n\nNásledně působil na Divadelní fakultě Janáčkovy akademie múzických umění v Brně (od roku 1991 jako docent a od roku 1993 jako profesor) v ateliéru rozhlasové a televizní dramaturgie a scenáristiky. V roce 1998 získal novinářskou Cenu Ferdinanda Peroutky.\n\nV roce 1998 obdržel novinářskou Cenu Ferdinanda Peroutky. V roce 2007 mu byla udělena Státní cena za překladatelské dílo.\n\nZemřel na začátku února roku 2017, o jeho úmrtí informovala veřejnost Divadelní fakulta Janáčkovy akademie múzických umění v Brně.\n\nJde o významného autora české rozhlasové hry. Jeho hry \"Všechny moje hlasy\" (1967) a \"Sudičky\" (1968) překvapily svou naprostou rozhlasovostí, nemožností text převést do jiné než auditivní podoby. Brněnské nakladatelství Větrné mlýny vydalo v roce 2006 výběr z jeho čtyř rozhlasových a jedné divadelní hry (\"Políček č. 111\" / \"Atentát v přízemí\" / \"Noční žokej\" / \"Elektrický nůž\" / \"Noc potom\").\n\nPočátkem devadesátých let byl také autorem a moderátorem televizních cyklů Klub Netopýr a Z očí do očí.\n\nVěnoval se také práci esejistické a filozofické. V roce 2008 vydalo nakladatelství Druhé město výbor z jeho naivistických textů různých – většinou anonymních – autorů \"Kouzlo nechtěného\". Vyšel také výbor textů z jeho rozhlasového cyklu \"Potulky knihami a časem\" (Barrister and Principal, 2011). V roce 2015 vydal básnickou sbírku \"Zpovědi a odposlechy\".\n\nSvými překlady přiblížil českým čtenářům anglicky a španělsky psanou poezii a drama. Přeložil také řadu významných prozaických děl moderní anglické a americké literatury. Překládané knihy obvykle obohacoval obsáhlými komentáři. Známý je zejména jeho překlad knihy Leo Rostena \"Pan Kaplan má stále třídu rád\" (v originále \"O Kaplan! My Kaplan!\", česky Praha, Odeon 1987; Praha, Odeon 1988; Praha, Nakladatelství Lidové noviny 1995).\n\n"}
{"id": "95955", "url": "https://cs.wikipedia.org/wiki?curid=95955", "title": "Cape South Easter Trophy 1968", "text": "Cape South Easter Trophy 1968\n\nZávod Cape South Easter Trophy se uskutečnil 6. ledna 1968 na okruhu v Killarney, šlo o nezapočítávaný závod v seriálu Mistrovství světa F 1.\n\nStupně vítězů\n\n"}
{"id": "95956", "url": "https://cs.wikipedia.org/wiki?curid=95956", "title": "Krasnoselskaja (stanice metra v Moskvě)", "text": "Krasnoselskaja (stanice metra v Moskvě)\n\nKrasnoselskaja ( ) je stanice moskevského metra. Pojmenována je podle ulice, pod níž se nachází.\n\nKrasnoselskaja je mělce založená (8 m hluboko) hloubená stanice s ostrovním nástupištěm. Nachází se na Sokolničeské lince, v její severovýchodní části; je součástí prvního a nejstaršího úseku moskevského metra. Vzhledem ke své nízké vytíženosti má jen jeden výstup vyvedený do povrchového vestibulu; její nástupiště je také nezvykle úzké. Strop je podpírán jednou řadou celkem deseti sloupů, ty jsou obložené krymským mramorem. Stěny za nástupištěm jsou pak obloženy keramické dlaždice, které jsou rozděleny po pravidelných intervalech betonovými vzpěrami. Osvětlení zajišťují zářivky umístěné mezi sloupy, ještě v 70. letech ale svítily cestujícím lampy umístěné nad kolejemi.\n\nKrasnoselskaja byla otevřena 15. května roku 1935 jako součást úseku Sokolniki – Park Kultury. Denně stanici využije okolo 30 000 cestujících.\n\n"}
{"id": "95963", "url": "https://cs.wikipedia.org/wiki?curid=95963", "title": "Zodiak", "text": "Zodiak\n\nSlovo Zodiak může znamenat:\n\n"}
{"id": "95968", "url": "https://cs.wikipedia.org/wiki?curid=95968", "title": "Tranzitivní uzávěr", "text": "Tranzitivní uzávěr\n\nTranzitivní uzávěr binární relace R je definován jako nejmenší (z hlediska množinové inkluze) tranzitivní nadmnožina R.\n\nMatematicky vyjádřeno, pro tranzitivní uzávěr R' binární relace R platí:\n\nformula_1\n\nMáme určit tranzitivní uzávěr relace R:\n\nformula_2\n\nRelace R řiká, že existuje vztah mezi 1 a 2 a mezi 2 a 3. Abychom vytvořili tranzitivní relaci R', která zachová všechny prvky relace R, je třeba ji rozšířit o vztah mezi 1 a 3, tedy prvek formula_3. Jelikož chceme co nejmenší takovou relaci R', nebudeme ji rozšiřovat o další prvky. Tranzitivní uzávěr tak bude:\n\nformula_4\n"}
{"id": "95979", "url": "https://cs.wikipedia.org/wiki?curid=95979", "title": "Nejmenší a největší prvek", "text": "Nejmenší a největší prvek\n\nJako největší prvek množiny se označuje takový prvek, který je větší než všechny ostatní prvky této množiny. Formálně: prvek \"a\" ∈ \"A\" je největším prvkem množiny \"A\" (která je podmnožinou nějaké částečně uspořádané množiny), pokud platí:\nObdobně je definován nejmenší prvek, který je menší než všechny ostatní prvky této množiny (a ve formální definici se tedy objevuje opačná podmínka: \"a\" ≤ \"b\" pro všechny prvky \"b\").\n\nNejvětší prvek množiny \"A\" se značí max \"A\", nejmenší prvek min \"A\".\n\nNěkteré množiny (například otevřený interval) největší (resp. nejmenší) prvek nemají, ale mohou mít supremum (resp. infimum). Pokud množina největší (resp. nejmenší) prvek má, je tento prvek také jediným maximálním (resp. minimálním) prvkem této množiny. Libovolná množina má nejvýše jeden největší (resp. nejmenší) prvek.\n\n"}
{"id": "95984", "url": "https://cs.wikipedia.org/wiki?curid=95984", "title": "Preobraženskaja ploščaď (stanice metra v Moskvě)", "text": "Preobraženskaja ploščaď (stanice metra v Moskvě)\n\nPreobraženskaja ploščaď () je stanice moskevského metra. Pojmenována je podle stejnojmenného náměstí.\n\nPreobraženskaja ploščaď se nachází ve východní částí Sokolničeské linky, je to mělce založená (8 m hluboko) hloubená pilířová stanice s ostrovním nástupištěm. Z něj vedou dva výstupy po pevných schodištích do dvou podpovrchových, mělce založených, vestibulů.\n\nV prostoru nástupiště je výzdoba oproti stanicím z 50. let 20. století velmi strohá; sloupy obkládá zelený mramor, na stěny za nástupištěm byly použity dlaždice bílé a zelené barvy. Na podlahu byla užita šedá a červená žula. Ve stanici nejsou umístěna žádná umělecká díla.\n\nStanice byla otevřena 31. prosince 1965, jako součást prodloužení Sokolničeské linky o úsek Sokolniki – \"Preobraženskaja ploščaď\" s pouhou jednou stanicí. Na mezistaničním úseku se nachází betonový most přes říčku Jauzu. Do roku 1990 plnila Preobraženskaja ploščaď funkci konečné, poté byla linka prodloužena o další dvě stanice dále na východní okraj Moskvy. V souvislosti s prodloužením byly také zrušeny i kolejové přejezdy, které se nacházely nedaleko za stanicí a umožňovaly obracení vlaků. Od prosince 2009 do března 2010 proběhla rekonstrukce stěn.\n\n"}
{"id": "95985", "url": "https://cs.wikipedia.org/wiki?curid=95985", "title": "Klobouk (houby)", "text": "Klobouk (houby)\n\nKlobouk čili pileus (lidově „hlava“) je horní částí plodnice (sporokarpu) většiny tzv. kloboukatých makromycetů, tj. hub ze skupiny \"Agaricomycetidae\" z oddělení Basidiomycota (stopkovýtrusé houby). Jeho hlavní funkcí je tvorba výtrusorodé vrstvy (hymenium, rouško). Výtrusorodá vrstva se nachází zpravidla na spodní části klobouku, na útvarech v podobě lišt, rourek, ostnů, nebo lupenů. Mimo to se klobouky jednotlivých druhů hub od sebe liší hlavně velikostí, barvou, tvarem a povrchem. Tyto vlastnosti jsou důležité při určování hub podle jejich makroskopických znaků.\n\nTvar klobouku může nabývat nejrůznějších podob. K hlavním tvarům klobouků patří:\n\nOkraj klobouku může být např.:\n\nPovrch může být hladký, vrásčitý, plstnatý, šupinatý, nebo pokrytý zbytky plachetky (vela). Většina hub má klobouk suchý, některé druhy jej mají slizký jen za větší vlhkosti, jiné téměř stále. Tvar klobouku se v průběhu růstu a vývoje plodnice většinou mění.\n"}
{"id": "95988", "url": "https://cs.wikipedia.org/wiki?curid=95988", "title": "Sedativum", "text": "Sedativum\n\nSedativum je druh léku, který potlačuje vliv centrální nervové soustavy (CNS), a tak způsobuje klidnost, uvolnění, zmenšení strachu, spavost, zpomalené dýchání, zadrhující řeč, třaslavou chůzi, zhoršené vnímání a zpomalení reflexů. Sedativa jsou také označována jako uklidňující prostředky, trankvilizéry, antidepresiva, anxiolytika, soporifika nebo prášky na spaní. Při předávkování mohou způsobit ztrátu vědomí a smrt.\n\nLékaři a zdravotní sestry často přistupují k sedativům jako k prostředku potlačení pacientova strachu z bolestivých zákroků. I když sedativa samotná bolest neutlumují, mohou být vhodným doplňkem k analgetikům při přípravě pacientů na operaci; jsou také často podávána před uspáním pacienta nebo před vysoce nepříjemnými nebo bolestivými zákroky, jako je zavádění cévky nebo tomografie. Sedativa také pomáhají při uklidňování dětí nebo rozrušených pacientů.\n\nOsobám ležícím na jednotce intenzivní péče jsou sedativa podávána téměř vždy.\n\nMezi sedativa můžeme řadit opiáty, barbituráty, benzodiazepiny, alkohol, některé rekreační drogy jako ketamin či GHB, částečně i marihuanu.\n\nVšechna sedativa mohou způsobit po určité době psychickou a fyzickou závislost, a to i při užíváni lékařem nařízených dávek. Pokud uživatelé závislí na sedativech náhle přestanou v jejich užívání, mohou se dostavit příznaky abstinence, od nespavosti, neklidu a pocitů úzkosti až po ztrátu vědomí a smrt. Při psychické závislosti se uživatel domnívá, že nutně potřebuje lék brát, i když pro to není žádný oprávněný důvod. Ve většině případů se pro uživatele stává získávání dalších dávek jediným životním cílem.\n\nPsychickou i fyzickou závislost lze úspěšně léčit.\n\nZneužívány mohou být všechny typy sedativ, ale mezi ty způsobující největší problémy se řadí barbituráty z důvodu častého neopodstatněného nebo „rekreačního“ užívání a přílišného předepisování lékaři. Lidé setkávající se se stresem, nespaví nebo mající pocity úzkosti propadnou sedativům nejsnadněji. Sedativa jsou také prostředkem pro náhradu chybějící drogy pro uživatele heroinu. Další lidé je používají jen jako prostředek k uvolnění a zbavení se starostí. Bylo zjištěno, že více než třetina smrtí předávkováním (mimo jiné i sebevraždy nebo nechtěné požití) je způsobeno právě sedativy. Smrt nastává také v případě pozření dalších dávek léku zmatenými a malátnými uživateli. V roce 1998 bylo v USA nahlášeno 70 982 případů závislosti na sedativech, z nichž 2310 vyústilo v těžkou otravu a 89 ve smrt. Bylo zjištěno, že více než polovina lidí otrávených sedativy mělo na tyto léky legitimní recept, ale způsobili si komplikace předávkováním nebo současným požitím s alkoholem. Další lidé získali sedativa od přátel nebo za použití zfalšovaných receptů.\n\nUžívání sedativ je občas nevědomky nebo úmyslně kombinováno s pitím alkoholických nápojů. Protože alkohol samotný zhoršuje jak dýchání, tak vnímaní a funkce mozku, jeho spojení se sedativy může mít osudové následky. Američanka Karen Ann Quinlanová v roce 1975 po požití sedativ a následném vypití alkoholu upadla do kómatu, což v západním světě vyvolalo diskusi o kladech a záporech eutanázie.\n\nV USA jsou často nelegálně prodávány napodobeniny sedativ – ty mohou obsahovat některé zakázané látky a jejich složení a účinek je nepředvídatelný.\n\nSedativum GHB, podobné extázi, je známo jako „znásilňovací droga“ podávaná nicnetušícím obětem v barech nebo na diskotékách kvůli snížení jejich schopnosti bránit se. Rovněž tak je zneužíván Rohypnol.\n"}
{"id": "95997", "url": "https://cs.wikipedia.org/wiki?curid=95997", "title": "Brouci", "text": "Brouci\n\nBrouci (Coleoptera) jsou jeden z nejdiverzifikovanějších řádů hmyzu. Zahrnují přes 400 000 popsaných druhů rozčleněných ve více než 160 čeledích (viz seznam), což je asi 40 % všech popsaných druhů hmyzu a asi 20 % všech popsaných živočišných druhů. Stále jsou přitom objevovány nové druhy. V České republice byl zaznamenán výskyt asi 7000 druhů zastupujících asi 110 čeledí.\n\nDosud je poznáno asi 370 tisíc druhů brouků. Patří mezi ně jedinci velcí čtvrt milimetru, ale i exempláře dosahující velikosti přes 20 cm a hmotnosti 100 g, např. brouci rodu Goliathus. Jejich první pár křídel je vyztužen chitinem a tvoří krovky, které chrání druhý blanitý pár křídel. Velmi různé, ale zajímavé tvary mají tykadla brouků, která jsou vždy článkovaná. Je u nich typická pohlavní dvoutvárnost to znamená, viditelný rozdíl mezi samcem a samicí.\n\nBrouky lze poměrně lehko odlišit od ostatních řádů hmyzu díky tomu, že horní (přední) pár jejich křídel je přeměněný na pevné krovky chránící zadohruď a blanitá křídla (která mohou druhotně chybět). Předohruď je zvětšena a poměrně pohyblivá, zadohruď je obvykle pevně spojena se zadečkem a zakryta krovkami. Ústní ústrojí je zpravidla kousací.\n\nLarvy brouků mají zřetelně odlišenou hlavu a kousací ústní ústrojí.\n\nBrouci jsou hmyz s proměnou dokonalou, tj. jejich životní cyklus se sestavuje z vajíčka, larvy, kukly a dospělce. Existují zde druhy, které se o svá vajíčka starají (stavějí jim úkryt a zaopatřují jim potravu), např. hrobařík obecný (\"Nicrophorus vespillo\"), jiné prostě kladou vajíčka volně a dál se o ně nestarají, např. mandelinka bramborová (\"Leptinotarsa decemlineata\"). Obecně lze říci, že druhy starající se o potomstvo kladou výrazně méně vajíček než ty, které je kladou volně a nepečují o ně.\n\nŘád zahrnuje jak druhy z hlediska člověka prospěšné, jako jsou dravé druhy likvidujících nebezpečné škůdce (kupř. slunéčko sedmitečné (\"Coccinella septempunctata\")) či druhy mrchožravé pomáhající rychle odstraňovat mršiny (mimo jiné již zmíněný hrobařík), tak i druhy způsobující člověku nemalé obtíže, jako jsou nebezpeční škůdci v zemědělství (např. bázlivec kukuřičný (\"Diabrotica virgifera\") nebo již zmíněná mandelinka bramborová).\n\nBrouci se vyskytují po celém světě s výjimkou polárních oblastí a mořského prostředí. Většina z nich je poměrně úzce vázána na určitý typ stanoviště a citlivě reagují na jeho změny.\n\nZ hlediska potravní specializace se vyskytují prakticky všechny možné kombinace: vyskytují se zde predátoři, parazité, saprofágové, mrchožrouti i býložravci.\n\nS určením největšího brouka je ten problém, že pro jeho výběr je možno použít různá kritéria, na základě kterých vyjdou různé výsledky. Pokud pod největším myslíme brouka s největším objemem těla, pak jím je nepochybně titán obrovský (\"Titanus giganteus\"), jehož největší doložitelný jedinec je dlouhý až 22 cm. Zejména ve starší literatuře se však pod pojmem největší myslí brouk nejdelší. Diference v určení vítěze takto definované soutěže spočívají zejména v tom, že někteří autoři posuzují pouze délku těla bez různých výrůstků a čelistí, jiní zase výrůstky započítávají a to buďto včetně tykadel, nebo bez nich. V prvním vymezení soutěže opět jednoznačně vítězí titán obrovský, v druhém mu v případě, že nejsou započtena tykadla, vyvstávají dva vyrovnaní soupeři: herkules antilský (\"Dynastes hercules\") a piluna velkozubá (\"Macrodontia cervicornis\") (oba asi 17 cm). Se započtením tykadel opět vítězí titán (21–22 cm).\n\nV České republice je největším broukem roháč obecný (\"Lucanus cervus\"), 7 cm.\n\n"}
{"id": "95999", "url": "https://cs.wikipedia.org/wiki?curid=95999", "title": "Aegyptopithecus zeuxis", "text": "Aegyptopithecus zeuxis\n\nAegyptopithecus zeuxis („opice z Egypta“) je zástupce vyšších primátů z období oligocénu. Někdy bývá kvůli minimálním rozdílům slučován s rodem Propliopthecus. Objevil jej profesor Elwyn L. Simons v roce 1965 mezi pahorkatinou Jebel Qatrani a jezerem Qarun v egyptské provincii Fajjúm společně s několika dalšími soudobými primáty. Dosud získané ostatky zahrnují lebky i části postkraniální kostry.\n\n\"Aegyptopithecus zeuxis\" je jedním z předků všech úzkonosých opic včetně člověka. Měl již některé znaky nadčeledi Hominoidea - zubní vzorec 2.1.2.3 (2 řezáky, 1 špičák, 2 třenové zuby a 3 stoličky) a stoličky s pěti hrbolky v tzv. dryopitekovém vzoru. Zároveň ale měl i ocas, který hominoidům chybí a protáhlejší obličejovou část. Také jeho mozek byl v poměru k velikosti těla celkem malý.\n\n\"Aegyptopithecus zeuxis\" vážil asi 6 kg a měřil přibližně 60 - 70 cm. Mezi fajjúmskými primáty byl tedy největší. Vyznačoval se silným pohlavním dimorfismem, samci byli značně větší než samice a měli výrazné špičáky. Tento rozdíl mezi samcem a samicí je důvodem k předpokladu polygynního života s intenzivním bojem o samice.\n\nTento primát se pohyboval pomocí všech čtyř končetin ve stromech subtropického pralesa, který se v oligocénu kolem Fajjúmu rozkládal. Aktivní byl během dne. Živil se patrně mladými listy a ovocem, příležitostně snad i hmyzem či drobnými obratlovci.\n\n"}
{"id": "96000", "url": "https://cs.wikipedia.org/wiki?curid=96000", "title": "Brienzské jezero", "text": "Brienzské jezero\n\nBrienzské jezero ( ) je jezero v Bernských Alpách v kantonu Bern ve Švýcarsku. Má rozlohu 29,2 km². Je 14 km dlouhé a maximálně 2,5 km široké. Dosahuje maximální hloubky 259 m. Objem vody je 5,2 km³. Rozloha povodí je 1 127 km². Leží v nadmořské výšce 564 m.\n\nNa jezeře se nachází ostrov Schnäggeninseli (1653 m²).\n\nPřes jezero protéká řeka Aare, která jej spojuje s níže položeným Thunským jezerem. Dalším přítokem je Lütschine.\n\nNejvýznamnější lovenou rybou je okoun říční. Výlov v r. 2001 činil 10 078 kg.\n\nNa jezeře je v provozu už od roku 1839 rozvinutá místní osobní vodní doprava. Dnes ji tvoří flotila 5 lodí, mezi něž patří i parník Lötschberg vyrobený v roce 1914.\n\nDalší možností je cestování vlakem podél severního břehu jezera společností Zentralbahn z Brienzu do Interlakenu nebo využití ozubené železnice Brienz Rothorn Bahn na vrchol Brienzer Rothorn.\n\nNa severním břehu leží obec Brienz. Na jihozápadním konci se mezi \"Brienzským\" a \"Thunským jezerem\" rozkládá naplavená rovina Bödeli, na které se nacházejí obce Interlaken, Matten a Unterseen. Podél severozápadního břehu jezera vede železnice a silnice \"Brienz\" – \"Interlaken\".\n\n\n"}
{"id": "96005", "url": "https://cs.wikipedia.org/wiki?curid=96005", "title": "Mozaika", "text": "Mozaika\n\nMozaika (, \"věnované múzám\") je plošná výzdoba, ornamentální nebo figurální, sestavená z drobných různobarevných kostek, hranolků nebo kolíčků, kamenných, keramických, později skleněných, upevňovaných do měkké omítky nebo tmelu.\n\nVe starověkém orientu a v antice (v Řecku od 6. století př. n. l., ve Římě zejména ve 2. až 4. století) se užívalo kamenné mozaiky z kaménků malého formátu zejména k výzdobě podlah (např. v Pompejích). Monumentální sloh skleněné figurální mozaiky se vyhranil na stěnách a klenbách starokřesťanských bazilik v Římě (např. v chrámě Santa Prassede), v Jeruzalémě, v Betlémě a byzantských chrámů z 5. a 6. století, odkud se dostal i do italské Ravenny. Od 11. století se mozaiky šířily také na Sicílii, kde je do paláců a chrámů dodávali mozaikáři císařských dílen \"Nobiles officinae\" (Palermo, Cefalú, aj.).\n\nSkleněné mozaikové kolíčky se vyráběly na benátském ostrově Torcellu už v 7. a 8. století a později se výrazně uplatnily ve výzdobě baziliky sv. Marka. V klimaticky méně příhodných podmínkách se výjimečně uplatnila exteriérová mozaika za Karla IV. na Zlaté bráně pražské katedrály, pro niž byli povolání benátští mozaikáři.\n\n\nSpeciální technika vyvinutá koncem 18. století ve Florencii a praktikovaná během 19. století také v Římě, užívá sekaná miniaturní sklíčka pestrých barev o rozměrech 1-2 milimetry pro výzdobu šperků. \n"}
{"id": "96021", "url": "https://cs.wikipedia.org/wiki?curid=96021", "title": "Španělská fotbalová reprezentace", "text": "Španělská fotbalová reprezentace\n\nŠpanělská fotbalová reprezentace reprezentuje Španělsko na mezinárodních fotbalových akcích, jako je mistrovství světa nebo mistrovství Evropy, kde získala v letech 1964 a 2008, 2012 zlaté medaile.\n\nV červenci 2008 se dostalo na první místo žebříčku FIFA pro nejlepší světový mužský reprezentační tým, jako šestý celek v historii. Mezi listopadem 2006 a červnem 2009 neprohrála španělská reprezentace 35 zápasů v řadě.\n\nSeznam zápasů španělské fotbalové reprezentace na MS\nSeznam zápasů španělské fotbalové reprezentace na ME\n"}
{"id": "96026", "url": "https://cs.wikipedia.org/wiki?curid=96026", "title": "Kavád I.", "text": "Kavád I.\n\nKavád I. (v pahlavském písmu ) byl perský velkokrál z rodu Sásánovců vládnoucí v letech 488–496 a 499–531. Jeho otcem by král Péróz I. (vládl v letech 459–488), synem a nastupcem král Husrav I.\n\nPodle údajů Malalovy kroniky se Kavád narodil roku 449, tj. deset let předtím, než jeho otec Péróz nastoupil na perský trůn. Z Kavádových sourozenců je blíže znám Zámásp, pozdější krátkodobý perský král, Zaré, který se za vlády krále Valgaše pokusil o převrat, a sestra Pérózducht, zajatá Hefthality roku 484.\n\nV pramenech se Kavád poprvé objevuje v souvislosti s první otcovou výpravou proti Hefthalitům (469), při níž byl zajat a na svobodu se dostal teprve po vyplacení vysokého výkupného (náklady možná spolufinancoval i byzantský císař Leon I.). Poté o princi chybějí informace až do poloviny osmdesátých let, kdy král Péróz zahynul v druhé válce s Hefthality a na perský trůn dosedl jeho bratr Valgaš. Tehdy Kavád pravděpodobně uplatňoval své nároky na trůn, ale nakonec musel sám uprchnout k Hefthalitům, kde setrval po větší část Valgašovy vlády.\n\nV roce 488 se princ Kavád zmocnil za nejasných okolností perského trůnu. Určitě se tak stalo za podpory Hefthalitů a dosavadního prvního ministra Sóchry, neví se však, zda král Valgaš byl při převratu svržen či zda naopak jeho smrt vyvolala Kavádův zásah. Každopádně se v prvních letech panování nového krále na poměrech v Persii mnoho nezměnilo: v čele státu zůstal i nadále Sóchrá z rodu Kárů a ani vliv Hefthalitů se nijak podstatně nesnížil. Teprve postupem doby se mělo ukázat, že se Kavád nemíní spokojit s rolí loutky, ovládané šlechtickými klikami, tak jako jeho předchůdce.\n\nVe snaze posílit královskou moc rozehrál Kavád v devadesátých letech složitou hru: podněcoval rivalitu mezi dvěma nejvlivnějšími rody v říši, Mihrány a Káry, a za podpory Mihránovce Šápúra se mu podařilo popravit roku 494/495 Sóchru. Zároveň začal dopřávat sluchu lidovému kazateli Mazdakovi, který propagoval myšlenky spravedlivého rozdělení majetku a snad byl ovlivněn i některými idejemi manicheismu. Třebaže není jasné, zda tak král činil jen proto, aby dále oslabil vliv velmožů, či zda na něj zapůsobila Mazdakova osobní víra a zbožnost, výsledkem byly nejrozsáhlejší sociální nepokoje, jež říše zažila od svého vzniku ve 3. století. Tyto tzv. mazdakovské bouře provázelo drancování šlechtických statků, trvající zhruba rok, a rozsáhlé násilnosti. Vše ukončil až státní převrat zorganizovaný v roce 496, při němž velmoži Kaváda I. sesadili a poslali do státního vězení v Chúzistánu. Novým králem byl provolán Kavádův bratr Zámásp.\n\nNevíme, jak dlouho strávil Kavád v chúzistánském vězení, jisté však je, že se mu brzy zdařil útěk a že ho na dvoře Hefthalitů, kam zamířil, vlídně přijali. Hefthalitský král mu dal za ženu svou dceru, a poté co se Kavád zaručil, že bude opět platit tribut, dostal k dispozici vojsko, aby si s jeho pomocí vydobyl trůn nazpět. Roku 499 vtrhly hefthalitské oddíly do Persie a Kavád I. byl opět dosazen na trůn. Zámáspův další osud je neznámý.\n\nDruhá Kavádova vláda nebyla na události méně bohatá než ta první. Zdá se, že král v určitém směru dál spolupracoval s mazdakisty i Mazdakem osobně, na rozdíl od let 494/495–496 si však udržoval nad situací pevnou kontrolu. V zahraničněpolitické oblasti došlo v letech 503–505/506 ke konfliktu s východořímskou říší, údajně vyvolaném odmítnutím Kavádovy žádosti, aby se císař Anastasius I. podílel na placení tributu Hefthalitům. Boje však měly spíše poziční charakter a skončily uzavřením příměří, neboť sásánovskou říši napadly na severovýchodě nomádské kmeny.\n\nVálka s kočovníky trvala plných deset let a její průběh není podrobněji znám. Neví se ani, o jaká etnika se jednalo, jistě však nešlo o Hefthality, neboť ti byli spojenci Peršanů. Prameny hovoří o Kadusiích či obecně o „Hunech“. Vnitropoliticky se od počátku dvacátých let stále více zhoršoval králův vztah k Mazdakovi a jeho hnutí. Důvodů bylo patrně více, tím hlavním však byla bezpochyby následnická otázka v říši, lépe řečeno volba prince Husrava za Kavádova dědice. Husrav patřil k rozhodným odpůrcům mazdakistů a patrně na otce vyvíjel nátlak, aby hnutí potlačil. Přesto trvalo ještě několik let, než se k tomu starý král odhodlal.\n\nKolem roku 522/523 nabídl Kavád východořímskému císaři Justinu I. definitivní uzavření míru a na oplátku ho požádal, aby adoptoval jeho syna Husrava. Smysl této akce je zřejmý: v případě, že by byl Husrav zbaven moci, měl by císař povinnost intervenovat a dopomoci mu opět k trůnu. Vzhledem k tomu, že Husrav byl nejmladším Kavádovým synem a že nejstarší syn Kavus náležel k příznivcům Mazdaka, nepůsobila taková eventualita nijak nereálně. Justinus však žádost odmítl, čímž dal Kavádovi záminku k nové válce.\n\nKonflikt s východořímskou říší začal roku 527 a trval až do Kavádovy smrti. Bojovalo se hlavně o Ibérii (dnešní Gruzie), aniž by jedna či druhá strana nabyla rozhodné převahy. Král se mezitím rozhodl, že se s konečnou platností vypořádá s mazdakisty – roku 528/529 byla většina z nich včetně Mazdaka povražděna. Přesto hnutí v některých oblastech Íránu přežilo až do dob arabské nadvlády.\n\nKavád zemřel po téměř čtyřicetileté vládě roku 531 a bilance jeho politiky je rozporuplná. Na jedné straně dopustil, aby říši v devadesátých letech zachvátily těžké vnitřní zmatky, na straně druhé se mu nakonec podařilo posílit královskou moc a vrátit Persii alespoň část zahraničněpolitické prestiže. Jeho patrně nejlepším rozhodnutím však byla volba nástupce – Husrav I. totiž brzy prokázal, že je jedním z nejschopnějších sásánovských králů vůbec.\n\n\n"}
{"id": "96029", "url": "https://cs.wikipedia.org/wiki?curid=96029", "title": "Ukrajinská fotbalová reprezentace", "text": "Ukrajinská fotbalová reprezentace\n\nUkrajinská fotbalová reprezentace reprezentuje Ukrajinu na mezinárodních fotbalových akcích, jako je mistrovství světa nebo mistrovství Evropy. První akcí, které se Ukrajina jako samostatný stát účastnila, byla kvalifikace na Mistrovství Evropy ve fotbale 1996.\n\nSeznam zápasů ukrajinské fotbalové reprezentace na MS\n\nSeznam zápasů ukrajinské fotbalové reprezentace na ME\n"}
{"id": "96035", "url": "https://cs.wikipedia.org/wiki?curid=96035", "title": "Viva la vie!", "text": "Viva la vie!\n\nViva la vie! je francouzský film známého režiséra Clauda Lelouche z roku 1984. Snímek je zajímavou žánrovou směskou, dominuje nejspíše sci-fi, dále se jedná i o thriller a jako u všech Lelouchových filmů je ústředním tématem filmu vztah muže a ženy. V hlavních rolích se objevila hvězdná sestava francouzského filmu osmdesátých let 20. století: Charlotte Rampling, Michel Piccoli, Jean-Louis Trintignant, Charles Aznavour, Anouk Aimée.\n\nMichel Perrin (Michel Piccoli), bohatý podnikatel, majitel venkovského sídla, jednoho dne zmizí beze stopy, a to ve chvíli, kdy chtěl se svojí atraktivní ženou Catherine (Charlotte Rampling) jít do opery. Ve stejné době čeká marně obecenstvo jednoho pařížského divadla na výstup mladé herečky Sarah Gaucher (Évelyne Bouix).\n\nTři dny o zmizelých není jediné zprávy, poté se najednou vynoří. Nemají ani tušení o tom, kde byli a co se s nimi dělo. François Gaucher, (Jean-Louis Trintignant), nekonvenční učitel herectví se nicméně domnívá, že ho jeho svévolná žena s Perrinem podvádí.\n\nBrzy nato zmizí oba znovu, a když se vrátí, nesou stopy podivné operace. Propuknou divoké spekulace: jsou Perrin a Sarah v centru pozorností mimozemské civilizace? Po třetím zmizení se oba skutečně ocitnou na tajemném místě a po návratu zvěstují poselství mimozemské civilizace o tom, že USA a SSSR mají zanechat atomového zbrojení, jinak bude Země zničena.\n\nPoté se rozbíhá neuvěřitelný kolotoč dějových zvratů. Nejprve se zdá, že vše bylo jen akcí Perrina, který si najal herečku Sarah, aby zahráli představení, jež by pohnulo světovou veřejností. Pro dokonalou konspiraci jsou poté Sarah i s manželem a tchyní otráveni a nakonec je zastřelen i Perrin. Potom však vyjde najevo, že vše bylo jen Perrinovým snem. Následně ovšem Perrin vejde do kavárny, kde pravidelně vysedává Sarah, jíž tu často pozoroval, a zapřede s ní dlouhý rozhovor. V něm jí líčí, o čem snil, anebo ji navrhuje jistý plán?\n\n\n"}
{"id": "96037", "url": "https://cs.wikipedia.org/wiki?curid=96037", "title": "Villarrobledo", "text": "Villarrobledo\n\nVillarrobledo je španělské město v provincii Albacete v autonomním společenství Kastilie-La Mancha. Město se nachází v nadmořské výšce 721 m n. m., na železniční trati Albacete – Alcázar de San Juan. žije zde obyvatel.\n\n"}
{"id": "96041", "url": "https://cs.wikipedia.org/wiki?curid=96041", "title": "Sevastopolskaja (stanice metra v Moskvě)", "text": "Sevastopolskaja (stanice metra v Moskvě)\n\nSevastopolskaja ( ) je stanice moskevského metra.\n\nSevastopolskaja se nachází v jižní části Serpuchovsko-Timirjazevské linky, je to přestupní, mělce založená (13 m hluboko) pilířová hloubená stanice. Nástupiště podpírají dvě řady celkem 26 osmibokých sloupů, obložené bílým mramorem stejně jako stěny za nástupištěm (na nich jsou kromě toho malé mozaiky s tematikou moře). Výstup na povrch má stanice jeden, vede do mělce založeného podpovrchového vestibulu pod ulici Azovskaja. Z nástupiště vychází ještě jedno schodiště do přestupní chodby, vedoucí do stanice Kachovskaja na stejnojmenné lince.\n\nStanice byla otevřena 8. listopadu 1983 jako součást úseku Serpuchovskaja–Južnaja. Denně tudy projde okolo 9 až 10 tisíc lidí, v porovnání s ostatními stanicemi se jedná o velmi málo.\n\n"}
{"id": "96044", "url": "https://cs.wikipedia.org/wiki?curid=96044", "title": "Trójská válka", "text": "Trójská válka\n\nTrójská válka je řecká báje o dobývání města Tróje řeckými bojovníky, jak je vylíčil básník Homér v eposu \"Ilias\" a v eposu Odysseia. K válce mělo dojít kolem roku 1200 př. n. l.\n\nTrója je legendární město ležící na severozápadě dnešního Turecka, jihozápadně od Dardanel pod horou Ida. Dnes se na něj však spíše hledí jako na archeologickou lokalitu, tradičně považovanou za dějiště tzv. trójské války.\n\nTéma trójské války je až do dnešní doby zastřené velikým tajemstvím. V současnosti se vedou spory nejen o její datování, ale dokonce i o její existenci. Nejstarším zdrojem informací o této události je Ilias a Odyssea, pravděpodobně dílo slepého řeckého básníka Homéra, který žil někdy kolem 8. století př. n. l. O tom, zda tento básník opravdu žil a jestli je opravdu autorem tohoto epického skvostu, se však vedou spory už od starověku. Jeho dílo potom přepracoval a rozšířil římský básník Vergilius ve své \"Aeneis\" a po něm mnoho dalších autorů, které lákaly dálky dávno zaprášených událostí. Zmínky o Tróji lze najít i v některých chetitských textech. V roce 1920 objevil švýcarský badatel Emil Forrer spojitosti mezi místními názvy Wilusa a Ilium, nebo jmény Alaksandus, král Wilusy, a Alexandros (Paris) z Tróje. Tyto domněnky většina badatelů zpochybnila či prohlásila za neprokazatelné, avšak nové objevy jim dnes přikládají už větší váhu.\n\nPodle jednoho příběhu o založení města přišli do dnešní Malé Asie Kréťané pod vedením královského syna Skamandra. Jeho potomci pak na novém území zakládali nové vesnice a chrámy. Samotné město Trója nechal pravděpodobně vystavět jistý Illos, syn Tyrhénského Dardana (podle něho se také město nazývalo Ilium či Ílion). Jisté je, že trójský pahorek (dnes zvaný Hissarlik) byl obydlen už někdy ve 3. tisíciletí př. n. l. Město od té doby prošlo dlouhým vývojem, což dokazují dnešní archeologické vykopávky.\n\nJiž nejstarší město mělo pravděpodobně velký význam, neboť bylo obehnáno hradbami. Tato vrstva již vykazuje dokonce znalost kovů, domy byly budovány na kamenné podezdívce. K rozkvětu obchodu zde došlo díky výhodné pozici, která umožňovala dohled nad úžinou Dardanely, jíž musela projet každá obchodní loď směřující do Černého moře.\nNa ni pak navazuje další vrstva z let 2400-2000, jejíž hradby byly postaveny z kamení a cihel. Nalezená keramika již vykazuje znalost hrnčířského kruhu a vypalovacích pecí. Druhá vrstva byla Schliemannem mylně považována za Homérovu Tróju a její bohaté nálezy nazvány „Priamovým pokladem“. Jeho omyl však prokázaly pozdější archeologické výzkumy. Kolem roku 1900 př. n. l. byla Trója II. vypálena, snad v souvislosti se stěhováním maloasijských kmenů.\n\nNa spáleništi vznikly vrstvy III., IV. a V., neopevněné a mnohem chudší, jejichž nálezy prozrazují styk s řeckou pevninou.\nVrstva VI. rozšířila hradby podle mykénského vzoru, ale památek se dochovalo velmi málo, protože byly zničeny při pozdějším přestavování. Nebyly zde nalezeny ani žádné tělesné ostatky. Město bylo zničeno kolem roku 1300 př. n. l., pravděpodobně zemětřesením.\nVrstva zvaná VIIa je na základě stylu keramiky zasazena do období druhé poloviny 13. století př. n. l. , a je tedy nejpravděpodobnějším kandidátem na Homérskou Tróju. Vykazuje také určité znaky válečného dobývání).\n\nMěsto je navíc pokryto vrstvou popela, což by mohlo korespondovat s řáděním achájských bojovníků po dobytí města. Zatím však byly odkryty pouze malé části této vrstvy, tudíž i málo nálezů, a tak je možné, že zkázou města nebyli řečtí vojáci, ale přírodní pohroma. Po půl století ležel Hissarlik zpustošen, stopy zůstaly jen po putujících kmenech. Osmé a deváté město, vzniklá na troskách několika jejich předchůdců, patří už k době helénistické. Stalo se významným obchodním centrem, ovšem pouze do doby, než byla ustanovena Konstantinopol jako hlavní město východní říše. V éře byzantské pak postupně upadalo, až nakonec zaniklo.\n\nS rozvojem moderní historické kritiky byl příběh o trójské válce zatlačen do oblasti pouhých legend. Historikové přestali věřit v jeho pravdivost, avšak s příchodem sedmdesátých let 19. století se jejich názor opět změnil. Nadšený německý archeolog Heinrich Schliemann odkryl tajemství ukryté pod povrchem pahorku Hissarlik. Objevil zde ruiny několika starověkých měst a prozkoumal pět hrobů, které považoval za místo posledního odpočinku trójského Priama a jeho potomků. Druhou vrstvu označil za Homérovu Tróju a tato jeho identifikace byla dlouhou dobu přijímána. Po Schliemannovi bylo naleziště odkryto týmem archeologů pod vedením W. Dörpfelda (1893/1894) a Carla Blegena (1932-1938). Jejich vykopávky prokázaly, že na tomto místě stálo nejméně devět různých starověkých měst.\n\nDalším významným archeologem zabývajícím se otázkou trójské války byl profesor Manfred Korfmann s týmem z Tübingenské univerzity a Univerzity v Cincinnati. Jejich průzkum odkryl v polích pod pevností hluboký příkop, v němž leželo mnoho pozůstatků z doby bronzové. Možným svědectvím o průběhu bitvy by mohly být nalezené hroty šípů z počátku 12. století.\n\nPřesný letopočet konání války o Tróju se dá jen stěží určit. Již u starověkých historiků se názory rozcházejí. Podle výpočtů Eratosthena došlo k pádu města přesně v roce 1184 př. n. l.. Hérodotos zase uvádí letopočet 1250. Homér klade trójskou válku do doby mykénské, tzn. že hranicí je konec 12. století př. n. l., kdy padla mykénská kultura pod náporem Dórů ze severu. Již v průběhu dvanáctého století však museli Řekové odolávat jejich nájezdům, takže je dost nepravděpodobné, že by se vydávali na dobyvačné cesty do Malé Asie. To je jeden z důvodů, pro které se strhávají pře o konání trójské války. Nejběžněji udávaným rozmezím je 1250 – 1200 př. n. l., avšak objevují se i starší letopočty, dokonce i ze 14. století př. n. l. V tom případě je nasnadě souvislost se stěhováním \" mořských národů\".\n\nSkutečná příčina boje o město na pobřeží Malé Asie se pravděpodobně dnes už nedá přesně zjistit. Existuje mnoho různých názorů, z nichž nejrealističtější je asi tvrzení, že trójská válka byla pouze válkou obchodní, neboť Trója ve svém rozkvětu byla jedním z významných měst stojících na východní obchodní cestě. Ovládala cenný obchod se zlatem, stříbrem, dřevem, konopím, rybami, olejem či čínským nefritem a její dobytí řeckým národům umožnilo vybudovat své kolonie podél oné obchodní stezky, kde nebylo těžké rychle zbohatnout.\nDalší verze je taková, že válka byla pouze vyhrocením dlouhotrvajícího nepřátelství mezi řeckými Lokry a Priamem. Důvodem sporu byl únos Priamovy sestry jistým Aiakovcem Telamónem, který se podílel i na stavbě trójských hradeb. To hrálo důležitou roli v pozdějším vývoji války, neboť podle věštby boha Apollóna mělo být právě místo postavené Aiakem prolomeno. Byla to západní zeď a právě ta, jak prokázaly Dörpfeldovy vykopávky, byla z neznámých důvodů nejslabší. Z těchto Lokrů pocházel i velký Achilleův přítel Patroklos.\n\nPodle starých řeckých pověstí byl však příčinou trójské války osobní spor. Básník Homér se sice ve svém eposu Ílias o konkrétním původu tohoto sporu nezmiňuje, avšak několikrát v průběhu děje naráží na krásnou Helenu a pohledného Parida.\nV bájích je Helena líčena jako překrásná dcera spartského krále Tyndarea, za níž proudily davy nápadníků z celého Řecka. Byli mezi nimi mladí, krásní, mocní i odvážní, její volba však padla na nejbohatšího z Achájců, budoucího krále Sparty - Meneláa.\nParis byl zase ztraceným synem trójského Priama a jeho ženy Hekabé. Chlapec měl být okamžitě po narození zavražděn, neboť věštci (Sibyla) předpověděli, že se stane zkázou nejen rodiny, ale celé Tróje, avšak Priamos nedokázal svého syna zabít, a tak ho nechal pouze odvézt z města. Na venkově se ho ujal správce stád Agelaos a chlapce vychoval.\nJednou vypukla pře mezi bohyněmi Hérou, Afrodítou a Athénou o to, která z nich je nejkrásnější. \"(Spor o zlaté jablko věnované bohyní sváru: „Té nejkrásnější z nich“)\" Souhlasily, že nechají Parida rozhodnout jejich spor. Každá z nich mu nabízela mnoho darů za to, že právě ji prohlásí za nejhezčí. Héra mu nabízela vládu nad Evropou i Asií a Athéna moudrost a válečné umění. Afrodíté mu však nabídla dar nejcennější, lásku – zapřisáhla se mu, že se postará o to, aby se do něj zamilovala spartská Helena a stala se jeho. Tak se Paris rozhodl pro vítězství Afrodíty. Tato událost je známa jako Paridův soud a byla námětem mnoha uměleckých děl.\nBrzy na to se konečně setkal s Helenou, která se do něho opravdu ihned zamilovala a odešla s ním do Tróje, čímž velice rozhněvala Meneláa. Meneláos pak společně se svým bratrem Agamemnonem svolali hotovost a vedli vojsko proti Tróji.\nDo boje za čest řeckého velmože se vydalo podle Homérova líčení 1144 lodí s vojáky z Athén, Sparty, Mykén, Thessalie, Pylu, Arkadie, Salamíny, Ithaky, Kréty, Rhodu, Élidy, Bojótie, Euboie a mnoha dalších městských států z různých koutů Řecka. Většina z vůdců těchto států totiž byla dřívějšími Heleninými nápadníky, kteří na rozčtvrceném obětním koni přislíbili věrnost tomu, koho si Helena vyvolí za chotě. Do války tedy kráčel i Odysseus z Ithaky, Velký Aiás ze Salamíny, Patroklos, Diomédes (král v Argu) a jiní hrdinové, kteří se později u Tróje vyznamenali.\nJednu z nejvýznamnějších rolí hrál také bájný Achilleus, syn krále Pélea a mořské bohyně Thetis, bez jehož pomoci by prý Trója nemohla být dobyta. Věštba mu však předpověděla, že pokud se jednou k Tróje vydá, nikdy se nenavrátí domů. Thetis měla na výběr – buď se Achilleus stane slavným a mladý zemře, nebo prožije dlouhý život doma, ale bez slávy. Jako matka však nechtěla přijít o svého milovaného syna, takže se rozhodla Achillea skrýt v dívčích šatech v paláci skyrského krále Lykoméda. Moudrý Odysseus však brzy prohlédl jeho převlečení a Achilleus přislíbil, že povede svůj kmen Myrmidonů k Tróji.\n\nLodě se pak shromáždily v přístavu Aulidě, odkud společně vypluly směrem k Tróji. Když dorazily na místo, vytáhla posádka lodě na břeh a zbudovala si kolem nich stanové tábořiště, které obehnala zdí a hlubokým příkopem. Devět dlouhých let obléhali Řekové Tróju, plenili okolní vesnice a zmocňovali se měst. Avšak dobýt město jim prozatím nebylo souzeno, neboť věštba zaručovala, že Trója nepadne, dokud se Priamův syn Troilos nedožije dvaceti let. Vojska měla také poměrně vyrovnané síly, neboť na straně Tróje stálo mnoho spojenců, z nichž nejvýraznější úlohu hráli hlavně Lykijci, Mýsové, Kikoni, Dardani, Maioni, Frygové, Kárové, Pelasgové a Halisgóni. Trójští měli také velikou výhodu v městském opevnění.\nKdyž se pak přiblížil konec devátého roku, přestali Řekové pustošit okolí a soustředili své síly na trójské pláni pod městskými hradbami.\n\nDesátý rok trójské války se začíná sporem o dceru Apollónova kněze Chrýsa, kterou unesl velitel Řeků, mykénský král Agamemnón. Apollón z hněvu seslal na achájský tábor mor. Po deset dnů sužovala choroba vojáky, než se Agamemnón rozhodl na jejich naléhání Chrýsovu dceru vrátit otci. Jako náhradu si však vyvolil Achilleovu milenku Bríseovnu, čímž v něm vyvolal velkou nevoli a nepřátelství. Achilles tedy odmítl za Agamemnóna bojovat, a s ním i jeho Myrmidoni z Thesálie. Agamemnón pak prohlásil, že o Achillovu pomoc nestojí, a vytáhl do boje bez něj.\n\nBoj mezi oběma stranami byl celý protkán intrikami bohů a podle toho také probíhal. Ochránci řeckých vojsk byli například mořský Poseidón, Héra, Pallas Athéna nebo Achilleova matka bohyně Thetis, zatímco na straně trójské stál sám mocný Zeus, válečník Áres či stříbrnoluký Apollón. Bohové vyvolali i první bitvu desátého roku. Zeus seslal k Agamemnónovi sen, v němž ho pobízel k útoku. Vůdce tedy uposlechl jeho rady a vehnal muže do nelítostného boje. Vojska se však zatím nestřetla, poněvadž Paris, spatřiv blížící se nebezpečí, se rozhodl utkat s Meneláem v souboji. Bylo tedy uzavřeno příměří a dva muži se pustili do boje na život a na smrt. Znovu však do zasáhla bohyně Afrodíté a prohrávajícího Parida zachránila. Trójský bojovník Pandaros pak porušil příměří a zranil Meneláa šípem. Strhla se tedy bitva, která však neměla vítěze, a tak se obě strany dohodly, že druhý den bude boj pozastaven, aby mohli řádně pohřbít své mrtvé.\n\nV dalších bojových dnech se úspěchy střídaly. Jednou se podařilo Trójanům zatlačit Acháje až k hradbám tábořiště, přes které se však dále nedostali. Odtud pak byli dalším útokem Řeků vytlačeni zpět k městu. Pak byl však Agamemnón zraněn a morálka řeckého vojska značně poklesla. Trójané toho využili a postoupili až k táboru. Trójský vůdce Hektór, syn krále Priama, poručil pěší postup přes příkop a po delším obléhání se mu tak podařilo proniknout až k řeckým lodím. Avšak Patroklos, nejvěrnější Achilleův druh, zašel za Achilleem a požádal ho o povolení vytáhnout do bitvy v jeho zbroji. Když mu Achilles dal svoje svolení, vyšel Patroklos s vojáky do boje. Vyděšení Trójané si mysleli, že proti nim stojí sám Achilles, a otočili se rychle k útěku. Hektór však brzy poznal, že se za nádhernou Achillovou zbrojí skrývá slabší Patroklos, a posléze ho v souboji zabil.\n\nAchilles jeho smrt nesl těžce. Rozhodl se tedy Trójanům krutě pomstít. Bohové mu ukovali novou zbroj a hrdina vstoupil na bitevní pole. Sám pobil mnoho trójských, zahnal je k městu, kde se pak utkal s Hektórem v souboji muže proti muži. Souboj byl sice velmi vyrovnaný, avšak Achilles byl poháněn vztekem a touhou pomstít přítele, takže Hektóra snadno porazil, jeho mrtvolu zneuctil a za vozem ji odtáhl do řeckého tábořiště.\n\nAchillea však čekala brzká smrt (kterou už ovšem Homérův epos nezachycuje). Když se mu podařilo zatlačit Trójany až k městu, dospěl ke konci svojí nedlouhé, přesto slavné životní dráhy. Paridův šíp, řízený samotným Apollónem, jej zasáhl do paty, která byla jediným zranitelným místem na jeho těle, a Achilles pak v mukách zemřel na bitevním poli.\n\nPoslední okamžiky města a jeho dobytí už Homér ve své Iliadě nepopsal a dochovalo se až ve Vergiliově \"Aeneis\". Podle pověstí přinesla zkázu města lest, kterou vnukla bohyně Pallas Athéna jistému Prylidovi. Řekové postavili z lodních trupů obrovského dutého dřevěného koně a zasvětili ho Athéně, pak sklidili tábořiště a odpluli s loděmi do míst, kde nebyly z břehu vidět. Na pevnině zůstalo jen několik vojáků (jejich množství se v různých výkladech liší, avšak nejpravděpodobnější je počet 20-30 mužů) skrytých v útrobách dřevěného koně, a jeden zvěd, který měl za úkol zapálit pochodeň na znamení toho, že se podařilo koně dostat do města.\nBázliví Trójané pak v radosti z vítězství vtáhli koně za hradby, považujíce ho za dar na usmířenou. Po bouřlivých oslavách město tvrdě usnulo, zatímco Achájci vylezli padacími dveřmi v koňském břiše ven, dali znamení lodím a otevřeli městské brány pro spojence, kteří se mezitím znovu vylodili. Společnými silami pak rozespalé město pobili a zapálili.\n\nJe třeba brát v úvahu, že Homér byl především básník a stál i svým způsobem na začátku dějepisectví svými záznamy historických dějů, i když s mytologickým nátěrem. V jeho díle lze najít mnoho podstatných detailů, které nám pomohou vysvětlit některé skutečnosti, a o přesnosti jeho výpovědí svědčí fakt, že dle jeho eposu Schliemann přesně lokalizoval Tróju. Homér nebyl současníkem událostí, o nichž vypráví, tudíž příběhy o trójské válce (do té doby tradované pouze ústně) mohly být při každé nové interpretaci rozšířeny a mistrovský básník jejich podobu ještě učinil košatější. Můžeme pouze konstatovat, že fakta, která Homér udává, jsou těžko oddělitelná od mýtického podkladu. Velikost díla spočívá v Homérově úžasném básnickém umění, s nímž velice obratně líčí jednotlivé příběhy zúčastněných a události, které v jeho době hýbaly světem.\n\n\n"}
{"id": "96046", "url": "https://cs.wikipedia.org/wiki?curid=96046", "title": "Titán obrovský", "text": "Titán obrovský\n\nTitán obrovský (\"Titanus giganteus\", alternativní české názvy jsou titan obrovský a tesařík největší) je brouk, často udávaný jako jediný zástupce rodu \"Titanus\". Titán obrovský je největší známý brouk a zástupce recentního hmyzu vůbec. Jeho největší doložitelný exemplář má délku těla 16,7 cm (21-22 cm se započtením tykadel) a hmotnost 65 g. Obývá deštné pralesy Jižní Ameriky.\n\nLarvální stádium tohoto druhu dosud není známo, předpokládá se, že žijí ve tlejícím dřevě pařezů.\nLarvy nebyly nikdy nalezeny, ale předpokládá se, že se vyživují dřevem tropických stromů a že trvá několik let, než dosáhnou plné velikosti a zakuklí se. Vrty, které jsou připisovány larvám, by odpovídaly larvě asi 5 cm široké a až 30 cm (stopu) dlouhé.\n\nDospělý brouk dobře létá a je aktivní hlavně v noci. Samečci se dají dobře lovit světlem, protože jsou, na rozdíl od samiček, přitahováni světlem. Samičky jsou proto vidět obzvláště zřídka. Výskyt je omezen na počátek období dešťů.\nDospělci varují syčením a mají silná kusadla.\nVzhledem k vysoké tělesné hmotnosti jsou omezeny možnosti jejich letu, pravděpodobně mohou jen plachtit směrem dolů. Aby se dostali do vyšších výšek, musejí tam vylézt.\n\nDruh poprvé popsal v roce 1771 Carl Linné, který však neměl k disposici živý exemplář, ale pouze kresby z d’Aubentonova díla z roku 1765, kde byl brouk pojmenován „\"Le Thuste de Cayenne\"“. Jeho pozůstatky se ztratily a brouk napůl upadl v zapomnění, napůl se stal legendou.\n\nV roce 1910 objevil v rybím žaludku pozůstatek dalšího jedince německý lovec orchidejí Wörner. Velký brouk jej zaujal a hodlal si jej odvézt domů, ovšem většinu z něj mu sežrali mravenci, takže do Evropy nakonec přivezl jen několik malých zbytků (zejména hlavu a krovky). Nechal si je určit u odborníka a v tu chvíli se stal slavným. Kontaktovaly ho desítky sběratelů, kteří nabízeli obrovské částky, pokud by jim sehnal kompletního brouka. Wörner se poté vrátil do Jižní Ameriky a sháněl další jedince tak, že pročesával vody Rio Negro u Manausu a sbíral utopené jedince (později dokonce zorganizoval celoroční výlov). Ty pak dopravoval na evropskou entomologickou burzu. Ty nejlepší kusy tam však většinou nedorazily, protože si je zabrali nejbohatší a nejvášnivější sběratelé, kteří čekali na Wörnerovu loď už před přístavem.\n\nPrvní živý jedinec se do rukou entomologů dostal údajně až v roce 1958.\n\nMareš Jaroslav, Lapáček Vlastimil: Nejkrásnější brouci tropů, Academia Praha 1980\n\n"}
{"id": "96052", "url": "https://cs.wikipedia.org/wiki?curid=96052", "title": "Brouk (rozcestník)", "text": "Brouk (rozcestník)\n\nSlovo Brouk má několik významů. Může znamenat:\n\n\n\ndivadelní hry z roku 2002 \n\n"}
{"id": "96053", "url": "https://cs.wikipedia.org/wiki?curid=96053", "title": "Daniel Lipšic", "text": "Daniel Lipšic\n\nDaniel Lipšic (* 8. července 1973 Bratislava) je slovenský právník a politik, od listopadu 2012 předseda hnutí NOVA, které sám založil po svém vystoupení z Křesťanskodemokratického hnutí, jehož byl dlouholetým členem a místopředsedou. V letech 2002–2006 působil jako ministr spravedlnosti, v letech 2010–2012 jako ministr vnitra Slovenské republiky.\n\nV letech 1991–1996 studoval na Právnické fakultě Univerzity Komenského v Bratislavě, v roce 1994 absolvoval studijní pobyty na Georgetown University Law Center ve Washingtonu a na University of Minnesota Law School v Minneapolisu. V letech 1991 až 1995 byl předsedou Občansko-demokratické mládeže. V letech 1996 až 1997 pracoval jako vedoucí projektu konkurzního práva v Poradenském středisku pro slovenské podniky a banky, v letech 1997 až 1998 na Vojenské obvodní prokuratuře v Prešove. V roce 1997 zahájil postgraduální studium na Právnické fakultě UK v Bratislavě a roku 2000 získal titul LL.M. na Harvard Law School v Cambridge ve Spojených státech amerických. V roce 1998 a v roce 2002 pracoval v advokátní kanceláři Valko & Partners. Mezi lety 1998 a 2002 byl vedoucím úřadu Ministerstva spravedlnosti Slovenské republiky, 31. března 2002 se této funkce v souvislosti s přijetím zákona o státní službě, který vyžaduje u státních úředníků politickou nezávislost, vzdal.\n\nOd 21. října 2000 zastával post místopředsedy KDH pro vnitřní politiku. V roce 2002 byl zvolen za poslance Národní rady Slovenské republiky, svůj mandát však neuplatnil, protože se stal členem druhé vlády Mikuláše Dzurindy, kde od 15. října 2002 do 7. února 2006 zastával post místopředsedy vlády a ministra spravedlnosti Slovenska. Demisi podal společně s ostatními ministry za KDH po vládní krizi vyvolané nepřijetím Smlouvy o výhradě svědomí.\n\nV letech 2010–2012 působil jako ministr vnitra Slovenské republiky ve vládě Ivety Radičové.\n\nPo debaklu roztříštěné slovenské pravice v předčasných parlamentních volbách, které se konaly v březnu 2012, Lipšic 27. května 2012 spolu s Janou Žitňanskou vystoupil z KDH. V září 2012 založil hnutí NOVA, jehož prvním předsedou byl zvolen v listopadu téhož roku.\n\nJe ženatý a žije v Bratislavě.\n\n"}
{"id": "96054", "url": "https://cs.wikipedia.org/wiki?curid=96054", "title": "Tuniská fotbalová reprezentace", "text": "Tuniská fotbalová reprezentace\n\nTuniská fotbalová reprezentace reprezentuje Tunisko na mezinárodních fotbalových akcích, jako je mistrovství světa nebo Africký pohár národů.\n\nSeznam zápasů tuniské fotbalové reprezentace na MS\n"}
{"id": "96055", "url": "https://cs.wikipedia.org/wiki?curid=96055", "title": "Jan Habsburský", "text": "Jan Habsburský\n\nJan Habsburský (10. května 1290 – 13. prosince 1312/1313) nebo také Jan Parricida (vrah příbuzných) byl synem rakouského vévody Rudolfa II. a Anežky Přemyslovny.\n\nJan vyrůstal ve Švábsku a na pražském dvoře strýce Václava II. Roku 1306 neúspěšně aspiroval na uvolněný český trůn. 1. května 1308 Jan využil společně se svými společníky (Rudolf z Balmu, Walter z Eschenbachu a Rudolf z Wartu) strýcova přechodu řeky Reussy a zavraždil ho. Strýc, římský král Albrecht I. Habsburský Janovi odpíral dědictví po otci (z tohoto důvodu se Janovi přezdívalo \"kníže bezzemek\") a ještě se mu vysmíval. Osmnáctiletý mladík to zřejmě již nebyl schopen dále snášet a uchýlil se k vraždě, v níž ho podpořili i jmenovaní švábští šlechtici.\nCelá skupinka spiklenců se stala psanci. Nový římský král Jindřich VII. Lucemburský Jana za tento čin uvrhl do říšské klatby. Před pomstou Albrechtových synů utekl Jan do Itálie, kde se snad stal v Pise augustiniánským mnichem a setkal se s Jindřichem VII. Lucemburským. Odpuštěno mu nebylo. Zemřel roku 1312 či 1313 v Pise a je pohřben v kostele sv. Mikuláše.\n\nJan Parricida hraje malou, ale důležitou roli ve Vilému Tellovi Fridricha Schillera. Ve druhé scéně pátého dějství přichází do Tellova domu a žádá ho o pomoc. Tak jako Vilém má nepřátele, Tell ovšem v Janovi vidí jenom vraha. Nakonec mu přece pomůže: poradí mu cestu do Itálie, kde může prosit papeže o odpuštění.\n\n\n"}
{"id": "96057", "url": "https://cs.wikipedia.org/wiki?curid=96057", "title": "1984 (rozcestník)", "text": "1984 (rozcestník)\n\nčíslo 1984 může mít několik významů:\n\n\n"}
{"id": "96059", "url": "https://cs.wikipedia.org/wiki?curid=96059", "title": "Saúdskoarabská fotbalová reprezentace", "text": "Saúdskoarabská fotbalová reprezentace\n\nSaúdskoarabská fotbalová reprezentace reprezentuje Saúdskou Arábii na mezinárodních fotbalových akcích, jako je mistrovství světa nebo Mistrovství Asie ve fotbale.\n\nSeznam zápasů saúdskoarabské fotbalové reprezentace na MS\n"}
{"id": "96066", "url": "https://cs.wikipedia.org/wiki?curid=96066", "title": "Typová označení tramvají Tatra", "text": "Typová označení tramvají Tatra\n\nTypová označení tramvají Tatra (systému PCC) se řídila dle jednoduchých pravidel pomocí kombinace několika písmen a číslic. Označování různých modernizací a rekonstrukcí již s tímto způsobem téměř nijak nesouvisí.\n\n1. místo\n\n2. místo\n\n3. místo\nPísmeno označující vzdálenost otočných čepů podvozků a zároveň jednosměrnost či obousměrnost vozu:\n\n4. místo\nČíslice označující šířku vozidla:\n\n5. místo\nExportní provedení: B (Bulharsko), D (NDR), H (Maďarsko), K (Severní Korea), R (Rumunsko), SU (Sovětský svaz), SUCS (upravená verze pro Sovětský svaz dodávaná československým dopravním podnikům), YU (Jugoslávie)\nNěkdy uváděno i CS (Československo)\n\nPOZOR: U vozů T3R (polovina 90. let 20. století) znamená R rekonstrukce, u tramvají T3RF znamená RF (zřejmě) Ruská federace.\n\nPoznámka: Do roku 1960 se používaly k označení typové řady římské číslice (tedy původně TI, TII a TIII).\n\nPoznámka 2: 3. a 4. místo v typovém označení se začalo používat až v polovině 70. let minulého století. Na 3. místě tedy předtím bylo označení exportního provedení (např. T2SU).\n\nPříklad: T6B5SU - čtyřnápravový motorový tramvajový vůz, 6. generace, jednosměrný (vzdálenost čepů je 7,5 m), šířka vozidla je 2,5 m, v provedení pro Sovětský svaz\n\n1. místo\n\n2. místo\n\n3. místo\nExportní provedení: AR (Arabská republika = Egypt), SU (Sovětský svaz), YU (Jugoslávie)\nNěkdy uváděno i CS (Československo)\n\nPříklad: K2YU – šestinápravový kloubový motorový tramvajový vůz, v provedení pro Jugoslávii\n\n1. místo\n\n2. místo\n\n3. místo\nČíslice označující počet náprav: 4, 6 nebo 8\n\n4. místo\nPísmeno označující vzdálenost otočných čepů podvozků a zároveň jednosměrnost či obousměrnost vozu:\n\n5. místo\nČíslice označující šířku vozidla:\n\n6. místo\nExportní provedení: D (NDR), K (Severní Korea), M (Manila – hlavní město Filipín), SU (Sovětský svaz), YU (Jugoslávie)\nNěkdy uváděno i CS (Československo)\nNebo N = nízkopodlažní vozidlo\n\nPoznámka: 3. a 4. místo v typovém označení se začalo používat až v polovině 70. let minulého století. Na 3. místě tedy předtím bylo označení exportního provedení (např. KT4SU).\n\nPoznámka 2: Z tohoto způsobu značení poněkud vybočuje typ RT6 (RT6N1 a RT6S; S = Siemens AG).\n\nPříklad: KT8D5SU – osminápravový kloubový motorový tramvajový vůz, obousměrný (vzdálenost čepů je 7,5 m), šířka vozidla je 2,5 m, v provedení pro Sovětský svaz\n\n"}
{"id": "96067", "url": "https://cs.wikipedia.org/wiki?curid=96067", "title": "Jacques Rogge", "text": "Jacques Rogge\n\nHrabě Jacques Rogge (* 2. května 1942, Gent) je belgický ortoped a bývalý předseda Mezinárodního olympijského výboru v letech 2001–2013.\n\nV letech 1968, 1972 a 1978 reprezentoval Belgii v jachtingu na letních olympiádách. Byl také členem belgického ragbyového týmu.\n\nV letech 1989 až 1992 byl Rogge předsedou Belgického olympijského výboru a 1989–2001 také předsedou Evropského olympijského výboru. Členem MOV se stal roku 1991, ve výkonné radě zasedal od roku 1998. Do šlechtického stavu byl povýšený belgickým králem Albertem II.\n\nRoku 2001 byl Rogge zvolený za nástupce Juana Antonia Samarancha, který vedl MOV od roku 1980. V letech 2005 a 2009 byl Rogge znovuzvolen na další čtyřletá funkční období. \n\nZákladním programem politiky Jacquese Rogga je omezit počet sportovců na olympiádách na dnešních přibližně 10 000. Rogge se zároveň vyjádřil, že nebude tolerovat korupci a doping. V roce 2002 na Zimní olympiádě v Salt Lake City se Rogge stal prvním předsedou MOV ubytovaným v olympijské vesnici.\n\nBěhem Roggova vedení byly z olympiády vyloučeny sporty baseball a softbal. Toto rozhodnutí nabylo platnosti od letních olympijských her 2012 v Londýně.\n\n"}
{"id": "96068", "url": "https://cs.wikipedia.org/wiki?curid=96068", "title": "Štěpánka (rozhledna)", "text": "Štěpánka (rozhledna)\n\nŠtěpánka () je kamenná novogotická rozhledna na vrchu Hvězda v západních Krkonoších, na Příchovickém hřebeni. Nachází se v katastrálním území Příchovice u Kořenova, obec Kořenov, okres Jablonec nad Nisou.\n\nRozhledna je 24 m vysoká. Z rozhledny je pěkný výhled na Krkonoše, Jizerské hory, ale i Zvičinu, Mužský, Bezděz, Ralsko a Lužické hory.\n\nStavba rozhledny byla zahájena už roku 1847 a Štěpánka se tak (spolu s rozhlednou Žalý) řadí k nejstarším rozhlednám v oblasti Krkonoš a Jizerských hor. V červnu 1847 totiž zdejší kraj navštívil zemský správce arcivévoda Štěpán, který v rámci kontroly probíhající výstavby císařské „krkonošské“ silnice z Liberce do Trutnova (dnes silnice I/14) vystoupil právě na vrch Hvězda a na jeho počest pak kníže Kamil Rohan zadal stavbu, kterou pojmenoval „Stephanshöhe“ = „Štěpánova vyhlídka“. Ale už o rok později byl arcivévoda povolán zpět do Uher a kníže Rohan ztratil zájem pokračovat v mecenášství. Za první rok tak byla vystavěna pouze kamenná základnová část do výše cca 4 metrů. Roku 1888 tuto nedokončenou vyhlídku od knížete převzal kořenovský horský spolek, který ji po čtyřech letech prací dokončil a v srpnu 1892 otevřel pro veřejnost. \n\nPodle pověsti kníže Rohan zastavil stavbu poté, co mu cikánka předpověděla, že dokončení rozhledny mu přinese smrt. Měsíc po jejím dokončení skutečně zemřel – ovšem v úctyhodném věku 92 let.\n\nPřímo pod rozhlednou Štěpánku se podařilo v roce 2011 částečně zrekonstruovat veliký kamenný kříž. Na kříži ve tvaru nacistického válečného vyznamenání Železného kříže nebyl obnoven hákový kříž zničený českými vlastenci v roce 1945. Kříž symbolizuje pietní místo, které tu vybudovali němečtí obyvatelé v roce 1944 na uctění památky padlých německých vojáků v cizině. Na kamenech byla vyznačena jména obcí a k nim se kladly přilby a květiny. Po roce 1945 byl kříž spolu s odsunem Němců zničen.\n\n"}
{"id": "96071", "url": "https://cs.wikipedia.org/wiki?curid=96071", "title": "Demetrius Vikelas", "text": "Demetrius Vikelas\n\nDemetrius Vikelas, známý také jako Bikelas (15. února 1835, Ermoupolis – 20. července 1908, Athény) byl řecký obchodník, spisovatel a první předseda Mezinárodního olympijského výboru (MOV) v letech 1894–1896.\n\nVikelas se narodil ve městě Ermoupolis na řeckém ostrově Syros. Jako dítě byl často nemocný a důsledkem toho se mu nedostalo dobrého vzdělaní. Jako sedmnáctiletý odešel do Londýna pracovat pro svého strýce, nejdříve jako účetní, později se dokonce stal jeho společníkem. V Londýně se seznámil a spřátelil s Charilaosem Trikoupisem, předsedou vlády Řecka.\n\nVikelas zastupoval Celořecký gymnastický klub na kongrese svolaném Pierrem de Coubertinem do Paříže v roce 1894, kde bylo založeno moderní olympijské hnutí.\n\nPůvodní Coubertinova myšlenka byla zorganizovat první olympijské hry v roce 1900 v Paříži, Vikelas jej ale přesvědčil, stejně jako celý Mezinárodní olympijský výbor, aby se první olympiáda konala v Athénách. Protože pravidla MOV v té době požadovala, aby byl předseda MOV z hostitelské země, Vikelas se stal prvním předsedou MOV.\n\nPo první olympiádě Vikelas přestal pro olympijský výbor pracovat a na funkci předsedy MOV jej nahradil roku 1896 Pierre de Coubertin. Zemřel v Athénách ve věku 73 let. \n\nVikelasovo literární dílo znamenalo mezník ve vývoji novořecké prózy a bylo počátkem rozvoje novořecké povídky. V následujícím seznamu jsou uvedena pouze česká vydání Vikelasových děl.\n\n"}
{"id": "96072", "url": "https://cs.wikipedia.org/wiki?curid=96072", "title": "Sviblovo (stanice metra v Moskvě)", "text": "Sviblovo (stanice metra v Moskvě)\n\nSviblovo () je stanice moskevského metra. Název jí dala stejnojmenná čtvrť města, původně vesnice.\n\nStanice se nachází v severní části Kalužsko-Rižské linky. Je to klasická podzemní stanice, hloubená, založená 8 m hluboko pod zemí, s ostrovním nástupištěm a pilířové konstrukce. Sloupy stojí ve dvou řadách po třinácti. Z nástupiště vedou dva výstupy po pevných schodištích do podpovrchových vestibulů, eskalátory zde použity nebyly. Na obklad stanice byl použit bílý mramor, kromě něj ale i eloxovaný hliník. Na stěnách za nástupištěm se nachází 48 znaků historických částí Moskvy (24 na každé stěně) s jejich názvy.\n\nNedaleko za stanicí, severním směrem ke stanici Babuškinskaja se nachází Depo Sviblovo, sloužící celé lince.\n\nSviblovo bylo jako stanice zprovozněno 30. září 1978, jako součást úseku VDNCh – Medvědkovo\n\n"}
{"id": "96074", "url": "https://cs.wikipedia.org/wiki?curid=96074", "title": "Elektrická jednotka 560", "text": "Elektrická jednotka 560\n\nElektrická jednotka řady 560 byla sériově vyráběna v letech 1970-71 v závodě Vagónka Tatra Studénka pro Československé státní dráhy. Sérii předcházely dvě třívozové prototypové jednotky s řídicími vozy, vyrobené již v roce 1966 a označené řadou SM 487.0. Z důvodu nedodržení nápravových tlaků bylo označení změněno na SM 488.0. Při vývoji vycházeli konstruktéři ze zkušeností s jednotkami ř. EM 475.0 a EM 475.1 pro stejnosměrný systém. Sériově byly tyto jednotky dodávány v pětivozovém provedení se dvěma čelními hnacími vozy a třemi vloženými vozy. Konstrukce vozidlových skříní pak byla použita i pro stejnosměrné jednotky ř. 460.\n\nZvláštností těchto jednotek (na rozdíl od jednotek ř. 460) je skupinový pohon dvojkolí. Trakční motor je uložen ve skříni vozidla a kroutící moment je pomocí Kardanových hřídelí přenášen na obě nápravy podvozku. Odlehčení podvozku mělo za cíl zlepšení jízdních vlastností vozidla a omezení účinků na trať, zejména ve srovnání s běžně užívanými tlapově uloženými motory. Řízení výkonu je v původním provedení realizováno pomocí tyristorových usměrňovačů kombinujících fázové řízení s bezkontaktním spínáním čtyř sekcí sekundárního vinutí transformátoru.\n\nJednotek bylo vyrobeno 17 a byly přiděleny do lokomotivních dep v Brně (CZ) a Trnavě (SK), kde jsou provozovány dosud. Prototypové jednotky, které měly zprvu také odlišný systém regulace pohonu, byly přestavěny a spojeny do jedné jednotky v provedení blízkém sériovému. V letech 2003 až 2005 byly do brněnských jednotek doplněny vložené vozy z ústeckých jednotek 460 a jednotky se tak staly šestivozovými. V roce 2008 zakoupily České dráhy ze Slovenska elektrické vozy 560.015 a 560.019 spolu se čtyřmi vloženými vozy ř. 063, které předtím patřily ZSSK.\n\nV roce 2002 šumperská firma Pars nova zahájila modernizace jednotek pro ČD, mimo jiné s dosazením polovodičového měniče firmy Polovodiče. K regulaci výkonu jsou zde použity IGCT tyristory. Do roku 2009 bylo takto modernizováno šest šestivozových jednotek. Na rekonstrukci dalších čtyř jednotek (včetně dosud neprovozní odkoupené slovenské 560.015/019) bylo v září 2010 vyhlášeno výběrové řízení.\n\nV roce 2015 byla natřena jednotka 560.023/024 do nátěru retro v provedení červeno - krémové.\n\n\n"}
{"id": "96077", "url": "https://cs.wikipedia.org/wiki?curid=96077", "title": "1984 (film, 1984)", "text": "1984 (film, 1984)\n\n1984 (v anglickém originále \"Nineteen Eighty-Four\") je britská filmová adaptace románu \"1984\" George Orwella, kterou natočil Michael Radford v roce 1984. Jedná se o druhé filmové zpracování tohoto díla: roku 1956 vznikl film \"1984\" režiséra Michaela Andersona.\n\nWinston Smith (John Hurt) pracuje jako nevýznamný úředníček na Ministerstvu pravdy totalitní říše Oceánie, kde se zabývá falšováním minulosti. Chodu společnosti se účastní víceméně apaticky, vnitřně se od tohoto světa distancoval a snaží se zbavit všudypřítomného dozoru státní moci. Tajně si píše deník, aby tak uchoval minulost a ochránil ji před svévolnou manipulací. Tuto svoji činnosti se mu nakonec nepodaří skrýt před Velkým bratrem, bedlivě sledujícím každého a všechno.\n\nRežim zakazuje svobodu myšlení i jakékoliv osobní pocity. Winston Smith se přesto zamiluje do mladé disidentky Julie (Suzanna Hamilton). U zastavárníka Charringtona (Cyril Cusack) si Smith pronajme místnost, která zdánlivě není střežena Velkým bratrem a Winstonovi a Julii pak slouží jako hnízdečko lásky. Zde poprvé prožívá Smith skutečně svobodné okamžiky.\n\nWinston věří, že ve vzdělaném funkcionáři vládnoucí strany O'Brienovi (Richard Burton) nalezl sympatizanta hnutí odporu. Od O'Briena Winston dokonce získá knihu nenáviděného nepřítele státu Goldsteina. Winston se cítí stále jistěji, jenomže najednou je společně s Julií Charringtonem vyzrazen a vydán tajné policii. Jeho údajný přítel O'Brien ho podrobí krutému mučení kombinovanému s vymýváním mozku, kterým ho přesvědčí, že dvě a dvě může být pět a že Winston miluje Velkého bratra. Winston je propuštěn a slouží jako loutka pro propagandistické účely. Stejně dopadne i Julia, takže ačkoliv se opět setkají, společně pouze „litují“ svých prohřešků proti státu.\n\n\nSnímek byl natáčen na stejných místech (Londýn), kam umístil děj příběhu George Orwell, a dokonce v naprosto stejné době - v dubnu až červnu 1984. Společnost Virgin Films financující film plánovala, že k filmu použije hudbu dua Eurythmics (ženská půlka dua, Annie Lennox, se také mihla ve filmu). Michael Radford s tím však nesouhlasil a o hudbu se tak postaral skladatel Dominic Muldowney. V původním filmu tak zbyla od dua Eurythmics pouze píseň k závěrečným titulkům \"Julia\". Na později vydaném DVD se pak neobjevila ani ta. Přesto soundtrack vyšel, nese název For The Love Of Big Brother.\n\n\n"}
{"id": "96078", "url": "https://cs.wikipedia.org/wiki?curid=96078", "title": "Polozavřená přední nezaokrouhlená samohláska", "text": "Polozavřená přední nezaokrouhlená samohláska\n\nPolozavřená přední nezaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 302, ekvivalentním symbolem v SAMPA je e.\n\n\nV některých jazycích se tato hláska vyslovuje jako středová (více otevřená). IPA nemá pro tuto výslovnost zvláštní symbol, v případě potřeby lze tuto skutečnost vyznačit pomocí diakritiky .\n\nV češtině se místně takto vyslovuje psané E, e, a to zejména v moravských nářečích. Délka samohlásky se vyznačuje čárkou nad písmenem É, é. V Čechách je tendence k otevřenější výslovnosti. České /e/ se obvykle popisuje jako polootevřené .\n"}
{"id": "96080", "url": "https://cs.wikipedia.org/wiki?curid=96080", "title": "Štěpánka", "text": "Štěpánka\n\nŠtěpánka je ženské jméno odvozené od mužského jména \"Štěpán\". Stejného původu jsou jména Štěpána, Štefana a Štefanie a cizojazyčný ekvivalent Stefanie. Vykládá se jako \"Věncem korunovaná\". Svátek má 31. října.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -1,8%.\n\n\n"}
{"id": "96081", "url": "https://cs.wikipedia.org/wiki?curid=96081", "title": "Věra Koubová", "text": "Věra Koubová\n\nVěra Koubová (* 1953 Klobouky u Brna) je česká překladatelka z němčiny.\n\nVystudovala angličtinu-němčinu na FF UK v Praze, ale v překladatelské činnosti se téměř výhradně specializuje na německou literaturu. Vynikající jsou její překlady děl například Friedricha Nietzscheho, Franze Kafky. Za překlad básní Švýcara Franze Wurma (\"Rozevřená fuga\") byla v roce 2004 vyznamenána Jungmannovou cenou. Kromě překladů se věnuje rovněž fotografii - uspořádala několik autorských výstav a svými fotografiemi doprovodila například knihu \"Nesmrtelní smrtelní: Unsterbliche Sterbliche\" (Praha 2001; se St. Höhnem). Žije a pracuje v Praze. Jejím manželem je filosof Pavel Kouba, který se ve svém bádání zabývá rovněž osobou Friedricha Nietzscheho.\n\nV roce 2013 byla při vyhlášení Ceny Josefa Jungmanna uvedena do síně slávy.\n\n\n\n"}
{"id": "96083", "url": "https://cs.wikipedia.org/wiki?curid=96083", "title": "Hořovice", "text": "Hořovice\n\nHořovice (německy \"Horschowitz, Horowitz\") jsou třetím nejlidnatějším městem v okrese Beroun ve Středočeském kraji. Nacházejí se poblíž dálnice D5, téměř přesně mezi Prahou a Plzní. Na ploše 9,55 km² zde žije obyvatel. V bezprostředním okolí města se nachází poměrně velké množství historických památek obklopených zachovalou přírodou.\n\nÚzemí, na kterém se dnes město nachází, bylo osídleno již v 10. století. Na přelomu 12. a 13. století zde páni z Hořovic (později ze Žirotína) vybudovali tvrz a hospodářský dvorec (později přestavěný na Starý zámek). Mezi roky 1303 a 1322 založil Plichta ze Žerotína se svým synem západně poblíž původní osady nové město. V 18. století byl postaven \"Nový zámek\".\n\nV 19. století zajišťovala obživu většině obyvatel cvočkařská výroba, hřebíky a cvočky místních kovářů zásobovaly i okolní země. S nárůstem konkurence v tomto oboru klesala poptávka po hořovických cvočcích, a tak mnozí řemeslníci přicházeli o práci a v kraji zavládla chudoba, o čemž pojednává i Nerudův fejeton \"Výlet do kraje bídy\".\n\nCo se zaměstnanosti týká, velkým přínosem pro toto město i okolní obce bylo vybudování průmyslové zóny v 6 km vzdáleném Žebráku v 90. letech 20. století.\n\nDějiny územněsprávního začleňování zahrnují období od roku 1850 do současnosti. Až do roku 1960 byly Hořovice okresním městem, do tehdejšího hořovického okresu patřil do roku 1936 také Beroun. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Hořovice \"(přísl. Tihava, Velká Víska, 5028 obyvatel)\" byly v roce 1932 evidovány tyto živnosti a obchody:\n\nV brázdě protéká městem Červený potok, jehož koryto bylo opraveno po povodních v roce 1995. V západní části se nachází \"Obecní les\" o rozloze 16 ha. Na jižní straně města přiléhá k okrajovým domům lesopark Dražovka o rozloze 60,86 ha. K dalším zalesněným plochám patří například menší \"Remízek\". Přímo v centru, za zdí Nového zámku, se rozkládá zámecký park, v němž se nachází i několik cenných dřevin (například Jinan dvoulaločný, Liliovník tulipánokvětý či Jírovec pávie).\n\nMěsto se oficiálně nečlení na místní části a nepatří k němu žádné samostatně ležící vsi. V roce 1932 byly jako jeho příslušenství zmiňovány vesnice Tihava a Velká Víska. Tihava dnes patří k obci Kotopeky a Velká Víska na východní straně splynula s Hořovicemi, ale její název dosud nese katastrální území. Město tvoří urbanisticky poměrně kompaktní celek, ale sídliště Karla Sezimy je od ostatní zástavby odděleno kopcem Dražovka. Části Sklenářka a Cintlovka jsou pak od zbytku města odděleny jak frekventovanou silnicí, tak i kolejemi.\n\nMěsto Hořovice má dvě katastrální území: \"Hořovice\" a \"Velká Víska\".\n\nV katastrálním území Hořovice se nacházejí základní sídelní jednotky Hořovice – historické jádro, Pod zámkem, Sídliště, Sklenářka, Šibeniční kopec, U Červeného potoka, U podlužské silnice.\n\nV katastrálním území Velká Víska se nacházejí ZSJ Zámek (do níž patří mimo jiné starý i nový hořovický zámek a nemocnice), Dražovka (lesopark a sídliště Karla Sezimy), Pod Dražovkou (východně od historického jádra Hořovic, patří tam Vísecké náměstí s kostelem svatého Jiljí a hřbitov), U cihelny (statek jižně od nemocnice), Višňovka.\n\nMěsto Hořovice leží na severu brdských lesů. V blízkosti města se rozprostírá CHKO Brdy, CHKO Křivoklátsko a Český kras, cíle mnoha turistických stezek.\n\n\nDopravní síť\n\nVeřejná doprava 2011\n\n\nMístní školství je zastoupeno hned ve třech stupních. Dvě mateřské, dvě základní (1. ZŠ „nová škola“ a 2. ZŠ „na Vísce“) a dvě střední školy (\"Gymnázium Václava Hraběte\" a \"Střední odborná škola a střední odborné učiliště\"). Dětem je umožněno též zájmové vzdělávání v Základní umělecké škole Josefa Slavíka a ve Středisku volného času.\n\nMěsto disponuje plaveckým bazénem, aquaparkem, sportovní halou, která je v blízkosti fotbalového hřiště, zimního stadionu a tenisových kurtů. Díky tomuto sportovnímu areálu tu funguje několik sportovních oddílů (badminton, volejbal, fotbal, florbal, tenis a jiné). Na severozápadním okraji města se nachází Letiště Hořovice, které je využíváno pro sportovní i civilní létání. Na zdejším jezdeckém ranči se konají i parkurové závody.\n\nNa východním okraji města se nachází Nemocnice Hořovice, jedna ze dvou nemocnic v okrese (druhá je v Berouně). Základní kámen byl položen 17. června 1956, k otevření došlo 9. července 1961.\n\n\n\nZ Hořovic pochází světoznámé židovské příjmení \"Horowitz\". Nositelů tohoto jména dnes po celém světě žije patrně až 50 tisíc, zejména v Evropě, USA, Kanadě, Izraeli i Jižní Americe (varianta jména „\"Horowitz\"“) a v Rusku, na Ukrajině (varianta příjmení „\"Gurjevič\"“ nebo „\"Hurvic\"“) i jinde ve světě. Původně se jedná o jedinou židovskou rodinu, založenou Aharonem Mešulamem Horovicem, která se někdy v první polovině 15. století přistěhovala z Hořovic do Pražského židovského města, kde se jí začalo říkat přídomkem odvozeným z místa, odkud přišli – tedy „Horowitz“. Mezi slavné nositele tohoto jména patří například slavní rabíni Ješaja Horowitz a Šmu'el Šmelke Horowitz, bývalý guvernér Izraelské centrální banky David Horovic, americký astronaut Scott Horowitz,  britský spisovatel a scenárista Anthony Horowitz nebo sovětský letecký konstruktér Michail Gurevič a mnozí další.\n\n\n\n"}
{"id": "96084", "url": "https://cs.wikipedia.org/wiki?curid=96084", "title": "František Komňacký", "text": "František Komňacký\n\nFrantišek Komňacký (* 15. listopadu 1951, Dražůvky) je český fotbalový trenér, momentálně bez angažmá. Působil jako asistent trenéra národního týmu. Jako hlavní trenér dovedl FC Baník Ostrava k mistrovskému titulu v Gambrinus lize 2003/04 a MFK Ružomberok v Corgoň lize 2005/06.\n\nVystudoval gymnázium v Kyjově. Jako hráč začínal v klubu TJ Sokol Želetice, poté přestoupil do Jiskry Kyjov, v letech 1970–1974 studoval ve Volgogradu pedagogiku a hrál za místní Něfťanik. Po návratu do Československa hrál za regionální moravské týmy. Zároveň ale roku 1986 začala jeho trenérská kariéra. Nejprve působí v Drnovicích, Hanácké Slavii Kroměříž a poštorenském Tatranu. Od roku 1997 působil v uherskohradišťském týmu 1. FC Synot, který roku 2000 dovedl do první české fotbalové ligy. Následovalo krátké působení v moravském Zlíně a slovenské Žilině. První trofej dobyl na Slovensku s týmem Matador Púchov, když v sezoně 2002/03 vyhrál Slovenský fotbalový pohár.\n\nPo své úspěšné slovenské misi se vrátil na Moravu, kde s týmem FC Baník Ostrava vyhrál Gambrinus ligu 2003/04. Po neúspěšném pokusu postoupit do evropských pohárových soutěží a po nevydařeném vstupu do další sezóny odešel opět na Slovensko. V sezóně 2005/06 získal slovenský double, když s týmem MFK Ružomberok zvítězil ve Slovenském fotbalovém poháru i Corgoň lize.\n\nV průběhu sezóny 2007/08 začal trénovat FK Baumit Jablonec, kde po neúspěšném začátku nahradil Luboše Kozla. V sezóně 2008/09 dovedl Jablonec k 6. místu. V sezóně 2009/10 vybojoval dokonce 2. místo, historicky nejlepší umístění v jablonecké klubové historii. I v dalším ročníku bojoval se severočeským týmem o titul, nakonec se klub umístil na 3. příčce. Po skončení sezony 2011/12 u týmu FK Baumit Jablonec skončil, okamžitě byl ale angažován v jiném prvoligovém klubu - FC Vysočina Jihlava. V Jihlavě byl odvolán v listopadu 2013 a v prosinci téhož roku převzal mužstvo Baníku Ostrava. Podepsal 1½roční smlouvu. 13. dubna 2014 byl z pozice trenéra FC Baník Ostrava odvolán.\n\nOd července 2015 do prosince 2017 byl trenérem divizního týmu FK Hodonín.\n\nV roce 2013 kandidoval v říjnových předčasných volbách do Poslanecké sněmovny PČR jako nestraník za SPOZ. Ta nepřekročila 5% hranici a do sněmovny se nedostala, Komňacký navíc, přestože byl na kandidátce na třetím místě, dostal v kraji až sedmý nejvyšší počet preferenčních hlasů.\n\n\n"}
{"id": "96086", "url": "https://cs.wikipedia.org/wiki?curid=96086", "title": "Stadion U Nisy", "text": "Stadion U Nisy\n\nStadion U Nisy je fotbalový stadion v Liberci. Nyní je používán především pro fotbalové zápasy Slovanu Liberec, občas také pro utkání české fotbalové reprezentace. Stadion je pojmenován po řece Nise, která teče těsně za Severní tribunou. Další zajímavostí je vetknutí Hlavní tribuny do skalního masivu. Kapacita stadionu je 9 900 míst.\n\nStadion byl postaven v roce 1933 a otevřen o rok později. Nyní je používán pro zápasy prvoligového fotbalového klubu FC Slovan Liberec. Slovan využívá Stadion u Nisy od roku 1958, do té doby využíval pro své zápasy Městský Stadion v Liberci.\n\nPůvodní kapacita stadionu byla 5 000 diváků. Po rekonstrukci v roce 1995 byla navýšena na 7 000. V roce 1998 bylo instalováno vytápění trávníku a o několik měsíců později začala výstavba Severní tribuny. V roce 2000 bylo na stadion instalováno osvětlení, a to kvůli postupu Slovanu v Poháru UEFA a zápasu proti FC Liverpool. Výstavba Severní tribuny byla dokončena v roce 2001 a od té doby činí kapacita stadionu současných 9 900 diváků.\n\nStadion zažil také již 3 zápasy předkol Evropské ligy v sezoně 2013/14, nejdůležitější byl odvetný zápas s Udinese Calcio, který skončil remízou 1:1.\n\nZdroj: \n\n\nStadion u Nisy hostil prozatím tři kvalifikační utkání a jedno přátelské utkání české fotbalové reprezentace.\n\n"}
{"id": "96088", "url": "https://cs.wikipedia.org/wiki?curid=96088", "title": "Traveling Wilburys", "text": "Traveling Wilburys\n\nTraveling Wilburys byla britsko-americká superskupina, kterou tvořili hudebníci Bob Dylan, George Harrison, Jeff Lynne, Roy Orbison a Tom Petty.\n\nSkupina Traveling Wilburys vznikla náhodou na jaře 1988 při nahrávání písně pro B-stranu singlu \"When We Was Fab\", který vydával ke svému albu \"Cloud Nine\" z roku 1987 bývalý člen Beatles George Harrison. Jeff Lynne ze skupiny Electric Light Orchestra, který Georgeovo album produkoval, hovořil o natáčení při společné večeři s Royem Orbisonem. Harrison vzápětí zajistil nahrávací studio, které vlastnil Bob Dylan v Santa Monice v Kalifornii. Kytaru, na kterou chtěl nahrávat, měl však půjčenou Tom Petty (známý ze své skupiny The Heartbreakers), jemuž také Lynne ve stejné době pomáhal s produkcí alba (a oba mimoto pracovali na Orbisonově nové desce).\n\nTěchto pět mužů skutečně nahrálo píseň \"Handle with Care\", která však zaujala nahrávací společnost natolik, že nabídla náhodně se sešlé pětici muzikantů možnost nahrát celé album. Nebyl v tom výrazný problém, protože celou pětici společná práce na oné písni nesmírně zaujala. Přes časovou tíseň danou rozdílnými zájmy se podařilo všechny písně napsat a nahrát během několika málo dní. Muzikanti se pro tento projekt skryli za jména pěti fiktivních bratrů (synů Charlese Truscotta Wilburyho seniora) — Nelson (George Harrison), Otis (Jeff Lynne), Lefty (Roy Orbison), Charlie T. Jnr. (Tom Petty) a Lucky (Bob Dylan).\n\nSlovem Wilbury nazývali Harrison a Lynne momenty, kdy při nahrávání sólového alba Harrisona selhala z nepochopitelných důvodů technika (kvůli šotkovi). Při nahrávání nového alba si na to vzpomněli, když se hledal název pro skupinu. Prvotní myšlenka ohledně názvu sice zněla Trembling Wilburys, ale na Dylanův návrh došlo ke změně na Traveling Wilburys. Album \"Traveling Wilburys Volume One\" vyšlo v říjnu 1988 a prosadilo se zvláště v USA, kde obsadilo 3. příčku albové hitparády Billboard 200.\n\nJeště v témže roce v prosinci zemřel Roy Orbison. Jako případná náhrada připadal v úvahu bývalý člen skupiny The Byrds Roger McGuinn nebo rock'n'rollový veterán Del Shannon. Nakonec zůstalo jen u plánů (Shannon v únoru 1990 spáchal sebevraždu) a Wilburys v dubnu 1990 pouze ve čtveřici natočili druhé album, jež vyšlo v říjnu 1990 s názvem \"Traveling Wilburys Volume Three\". Muzikanti zde tentokrát vystupovali pod jmény Spike (George Harrison), Clayton (Jeff Lynne), Muddy (Tom Petty) a Boo (Bob Dylan). George Harrison pro vydání těchto dvou alb vytvořil zvláštní nahrávací společnost Wilbury Records.\n\nNatočení dalšího alba Traveling Wilburys se již neuskutečnilo, protože 29. listopadu 2001 zemřel George Harrison.\n\nObě alba byla v roce 2007 vydána v remasteru s přidaným DVD a několika bonusovými nahrávkami (studiové outtakes), které k vydání připravil Georgeův syn Dhani Harrison (pod pseudonymem Ayrton Wilbury).\nNa albu je rovněž pod kompletním pseudonymem zveřejněn bubeník Jim Keltner (Buster Sidebury); hudebníci účinkující vedle Wilburys se jmenovali souhrnně The Sideburys.\nPrvní týden po vydání reedice se komplet nazvaný \"Traveling Wilburys Collection\" vyšplhal na #1 v britské hitparádě.\n\n"}
{"id": "96089", "url": "https://cs.wikipedia.org/wiki?curid=96089", "title": "Stadion města Plzně", "text": "Stadion města Plzně\n\nDoosan Arena, také stadion ve Štruncových sadech je fotbalový stadion v Plzni. Využíván je především na fotbalové zápasy prvoligového klubu FC Viktoria Plzeň.\n\nStadion byl otevřen v roce 1955 u příležitosti krajské spartakiády. Největší chloubou byla hlavní dvoupatrová tribuna, ve své době jedna z nejlepších v Československu, a protilehlá Brána borců. Zatímco hlavní tribuna je dodnes součástí zrekonstruovaného stadionu, Brána borců se ocitla již vně fotbalového stánku. Stadion měl před rekonstrukcí kapacitu 7 475 sedících diváků.\n\nJelikož stadion nesplňoval podmínky UEFA pro pořádání zápasů evropských pohárů (v roce 2010 musela Viktoria nastoupit proti Beşiktaşi na pražské Letné), přistoupilo město v roce 2011 k výrazné rekonstrukci a modernizaci stadionu, která zahrnuje odstranění atletické dráhy a postavení okolních tribun. Od 1. listopadu 2011 se stadion oficiálně přejmenoval na Doosan Arénu. Má kapacitu 11 700 diváků. Rekonstrukce nebyla dosud definitivně ukončena, chybí dostavba dvou rohových věží, které celý stadion uzavřou a zvýší kapacitu na konečných 12 500 diváků.\n\nPrvní utkání na nově otevřeném stadionu se konalo 16. února 2012 v rámci šestnáctifinále Evropské ligy, kdy domácí tým nastoupil proti německému Schalke 04. V sezoně 2013/14 se v Doosan Areně hrála skupinová fáze Ligy mistrů, v rámci níž sem zavítal i obhájce prestižní trofeje Bayern Mnichov. Plzeňský stadion byl v historii ČR prvním mimopražským hřištěm, kde se tato mezinárodní soutěž hrála.\n\n12. října 2012 poprvé na plzeňské hřiště zavítala česká fotbalová reprezentace, která zde v rámci kvalifikace na MS 2014 odehrála utkání proti Maltě, ve kterém zvítězila 3:1.\n\n\n\n"}
{"id": "96093", "url": "https://cs.wikipedia.org/wiki?curid=96093", "title": "Štěpánka Hilgertová", "text": "Štěpánka Hilgertová\n\nŠtěpánka Hilgertová (* 10. dubna 1968 Praha), rozená Prošková, je bývalá česká a československá vodní slalomářka, kajakářka závodící v kategorii K1.\n\nV roce 1986 se provdala za kajakáře a několikanásobného medailistu z mistrovství světa Luboše Hilgerta, se kterým má syna Luboše, rovněž kajakáře. Vodnímu slalomu se věnuje i její neteř Amálie Hilgertová.\n\nVodnímu slalomu se věnuje od roku 1980. První medaile z velké mezinárodní akce se dočkala v roce 1989, kdy v závodě družstev na mistrovství světa pomohla získat bronz, v individuálním závodě byla čtvrtá. Stříbrnou medaili ze závodu hlídek si přivezla ze světového šampionátu 1991. V dalších letech své kariéry získala na mistrovstvích světa sedm zlatých (K1 – 1999, 2003; K1 družstva – 2003, 2005, 2010, 2013, 2015), čtyři stříbrné (K1 – 1997; K1 družstva – 2006, 2007, 2011) a jednu bronzovou (K1 – 2007) medaili. Na evropských šampionátech vybojovala mezi lety 1996 a 2014 celkem 15 cenných kovů, v letech 1992 a 1998 vyhrála celkové pořadí Světového poháru v závodech K1.\n\nNa letních olympijských hrách startovala celkem šestkrát. V Barceloně 1992 skončila na 12. místě. Na hrách v letech 1996 (Atlanta) a 2000 (Sydney) získala zlaté medaile. V Athénách 2004 byla pátá, na LOH 2008 v Pekingu, kde byla rovněž vlajkonoškou české výpravy na zahajovacím ceremoniálu, dojela devátá. V Londýně 2012 skončila těsně pod medailovými příčkami na čtvrtém místě. Po sezóně 2017, v říjnu toho roku, ohlásila konec své profesionální sportovní kariéry.\n\n"}
{"id": "96095", "url": "https://cs.wikipedia.org/wiki?curid=96095", "title": "Gloster Gladiator", "text": "Gloster Gladiator\n\nGloster Gladiator byl britský stíhací dvouplošník používaný Královským letectvem, Královským námořnictvem a letectvy mnoha dalších států během druhé světové války. Letoun měl maximální rychlost 414 km/h. Gladiatory upravené pro službu na letadlových lodích Royal Navy byly známé pod bojovým jménem Sea Gladiator.\n\nGloster Gladiator byl přímým pokračovatelem stíhacího dvouplošníku Gloster Gauntlet. Svou konstrukcí nevybočoval z konstrukcí typických pro 30. léta: dvouplošník s trupem potaženým plátnem, hvězdicovým motorem a pevným podvozkem. Jedinými moderními prvky byly hydraulické vztlakové klapky a uzavřená pilotní kabina.\n\nPrototyp pod označením \"S.S.37\" poprvé vzlétl 12. září 1934 se zkušebním pilotem P. E. G. Sayerem. Byl poháněn hvězdicovým motorem Bristol Mercury VI o výkonu 390 kW (530 k). Po zkouškách doporučilo britské ministerstvo letectví výrobci použít silnější motor. 28. října 1934 proto byla instalována pohonná jednotka Mercury VIS, která prototypu přidala necelých 10 km/h. V obou případech už stroj nesl výzbroj dvou synchronizovaných kulometů Vickers Mk.V a dvou Lewisů, umístěných ve schránkách na spodní straně křídel. Zkoušky probíhaly zprvu na továrním letišti v Hucclecote, poté přelétl do zkušebního střediska v Martlesham Heath. Tam se osvědčil natolik, že 3. dubna 1935 jej oficiálně převzalo ministerstvo letectví, které mu pak přidělilo oficiální seriál K5200. Výsledky zkoušek vedly v červnu továrnu Gloster k nabídce silnější úpravy S.S.37 s motorem \"Bristol Mercury IX\" o výkonu 610 kW (830 k) pod širším prstencem Townend, zcela uzavřenou kabinou, přepracovanými ocasními plochami, zdokonaleným podvozkem, všemi čtyřmi kulomety Vickers Mk.V a malými vztlakovými klapkami či brzdícími klapkami na odtokových hranách obou křídel. Ministerstvo letectví dle této nabídky objednalo 1. července 1935 23 sériové stroje pojmenované úředně Gladiator.\nDne 2. července se S.S.37 vrátil z Martlesham Heath do Hucclecote, kde urychleně dokončil svůj zkušební program. Už 4. července přelétl na letiště Hendon u Londýna, kde se zúčastnil každoročně pořádané letecké přehlídky.\nPo návratu do továrny byl upraven do podoby téměř sériového Gloster Gladiatoru Mk.I, včetně instalace motoru Mercury IX. Zároveň obdržel těžší dvoulistou vrtuli Watts s větším stoupáním. Při dalších zkouškách v mateřské továrně byla namontována nestavitelná kovová třílistá vrtule Fairey Reed, poháněná motorem se změněným redukčním poměrem reduktoru. Následně prototyp přelétl opět do Martlesham Heath, kde se však vinou vady materiálu při přistávacím manévru zlomila levá noha podvozku. Po rychlé opravě další zkoušky prokázaly, že kovová vrtule přináší málo výhod nad dvoulistou dřevěnou. Původní při přistání poškozená vrtule byla nahrazena novou kovovou s bandážovanými listy. Teprve tehdy dostal prototyp plně krytou kabinu.\n\nPřed koncem roku 1936 začala stavba první série Gladiatorů Mk.I. Úvodní tři z nich, se sériovými čísly K6129 až K6131, byly hotovy začátkem roku 1937 a zalétány ještě v lednu. 16. února byl K6129 předán RAF a poslední z 23 kusů první série, K6151, 4. března 1937. Druhá série byla vyzbrojena kulomety Browning, vyráběné v americké licenci britskou zbrojovkou British Small Arms v Birminghamu a upravené pro britské střelivo ráže 7,7 mm. Společně se třetí, závěrečnou sérií Gladiatoru Mk.I, která dala 28 kusů (L8005 až L8032), vzniklo celkem 378 \"jedniček\", z nichž 231 odebralo RAF.\n\nOd roku 1938 byla dodávána nová verze Gladiator Mk.II s mírně silnějším motorem \"Bristol Mercury VIIIAS\" o výkonu 625 kW (850 k) a zlepšenou výbavou pilotní kabiny.\nZ původní objednávky na 50 strojů Mk.II bylo 38 upraveno pro službu na letadlových lodích jako Gloster Sea Gladiator (Interim) (seriály N2265 až N2302). Letouny dostaly standardní námořní radiostanici TR.9, rychloměr se stupnicí v uzlech a některé záchytný brzdící hák. Následně byla vyrobena série 60 kusů Sea Gladiatorů standardního provedení.\n\nDo ukončení výroby v dubnu 1940 bylo vyrobeno 682 Gladiatorů, z nichž 216 bylo určeno pro export.\n\nPrvních pět sériových Gladiatorů Mk.I dostal 22. února 1937 roj 1. squadrony RAF. Nadporučík E. M. Donaldson a čtyři další piloti přelétli s novými stroji (K6130 až K6134) od výrobce na letiště Church Fenton u Tangmere, kde založily jádro 72. squadrony. V dubnu 1939 byla tato jednotka přezbrojena na nové Spitfiry a stala se tak nejdéle Gladiatory vybaveným domovským útvarem.\nVětšinu strojů první série dostala 2. dubna 1937 3. squadrona se základnou v Kenley. Ponechala si je až do svého přemístění do Biggin Hillu v květnu 1939. Pak byly její Gladiatory Mk.I demontovány a v přepravních bednách odeslány lodí do Egypta.\n54. squadrona dislokovaná v Hornchurchi obdržela jako první Gladiatory z druhé série, vyzbrojené kulomety Browning ráže 7,7 mm, 27. dubna 1937, které si ponechala do března 1939. Základnu sdílela se 74. squadronou, která však své Gladiatory po několika dnech předala 3. squadroně.\nV březnu 1937 Gladiatory obdržela rovněž 80. squadrona, která byla v květnu 1938 převelena do Egypta, kde s 33. squadronou utvořila Wing Gladiatorů určený k ochraně Suezského průplavu. Jednotka zprvu kromě svých hlídkových letů udržovala v provozuschopném stavu místa v poušti, vybraná jako polní letiště. Byla s Gladiatory právě v Ariji, když Italové vyhlásili válku. Během noční obrany Alexandrie, kdy byl jeden roj v poušti, sestřelila jednotka 15 nepřátelských letounů při ztrátě dvou vlastních. Na podzim, při obraně Mersa Matrúh, sestřelil nadporučík Stuckey bombardér Savoia-Marchetti SM.79.\n\nOd 1. června 1937 do března 1939 měla Gladiatory Mk.I ve své výzbroji rovněž 65. squadrona v Hornchurchi, následovaná 8. června 73. squadronou v Debdenu v Essexu. V listopadu se přesunula do Digby, kde v červenci 1938 přešla na Hurricany.\nRovněž v Debdenu Gladiatory 8. června 1937 poprvé převzala 87. squadrona, která si Gladiatory ponechala do července 1938. Další jednotkou z Debdenu používající Gloster Gladiator Mk.I byla 85. squadrona, která však tento typ užívala jen krátce, od června do září 1938, kdy byla přezbrojena na Hawker Hurricane Mk.I. Od 12. července 1937 do května 1938 používala tento typ také 56. squadrona v North Wealdu.\n\nV červnu 1938 obdržela od 56. squadrony Gladiatory squadrona č. 25, usídlená původně v Hawkinge, která se v září 1938 přemístila do Northoltu. Zde se stala součástí protivzdušné obrany Londýna. Koncem roku začala přezbrojovat na Bristol Blenheim Mk.IF, poslední její Gladiatory byly vyřazeny v únoru 1939.\n\nJako první útvar pomocné Auxilliary Air Force dostala své Gladiatory Mk.I koncem září 1938 607. squadrona \"Durham\" se základnou v Usworthu. V říjnu je pak doplnily stroje vyřazené 25. squadronou. Po vypuknutí války se 607. squadrona přesunula do Acklingtonu. Odtud hlídkovala především nad Severním mořem. V říjnu 1939 její tříčlenný roj, vedený poručíkem Samplem, narazil na německý létající člun Dornier Do 18 a přinutil jej nouzově přistát.\nV říjnu 1938 se 603. squadrona \"City of Edinburgh\" AAF v Turnhouse stala z lehké bombardovací stíhací a začala dostávat Gladiatory Mk.I. Tímto typem byla plně vyzbrojena v březnu 1939, avšak již v srpnu přešla na Supermarine Spitfire Mk.I. Podobně původně lehká bombardovací squadrona č. 605 začala k 1. lednu 1939 v Castle Bromwichi přebírat Gladiatory Mk.I a později i Mk.II, kterými byla vyzbrojena jen do listopadu.\n\nPrvním útvarem v zámoří s Gladiatory Mk.I se 26. února 1938 stala 33. squadrona v egyptském přístavu Ismailia, na podzim roku 1938 umístěná v palestinském městě Ramla. V lednu 1939 se po několika přesunech usídlila v egyptském Helouanu. Od března do května zasahovala proti bouřícím se domorodcům v Lyddě a po návratu do Egypta se přemístila do Marsa Matrúh. Odtud 11. června startovala k ostřelování italských letadel v Sidi Azíz. Při této akci poručík Dean sestřelil Fiat CR.32 Freccia a podporučík Woodward se seržantem Craigem společně průzkumný Caproni Ca.310. Během šesti týdnů pak Gladiatory Mk.I a Mk.II 33. squadrony zničily 58 italských letadel ve vzduchu i na zemi. \"Třiatřicátá\", která při svých akcích spolupracovala s 80. squadronou, byla v červenci stažena do Egypta, kde podnikala už jen hlídkové lety nad Alexandrií, dokud v říjnu plně nepřezbrojila na Hawker Hurricane Mk.I.\n\nV prosinci 1938 převzalo Sea Gladiatory britské námořnictvo Royal Navy. 13 kusů převzala námořní letecká základna ve Worthy Down k počátečnímu výcviku operačních pilotů a instruktorů. Zbývajících 25 se přemístilo do Donibristlu, Hatstonu na Orknejských ostrovech a Eastleighu.\nV březnu 1939 probíhal zkušební provoz čtyř Sea Gladiatorů na palubě letadlové lodi HMS Courageous. První jednotkou, která typ dostala, byla 801. squadrona Fleet Air Arm. Jejích 18 letadel (N5500 až N5517) operovalo z Courageous od května 1939. Následovala 802. squadrona, jejíž základnou se stala letadlová loď HMS Glorious (77).\n\n16. května 1939 byla na palubě letadlové lodi HMS Argus (I49), která kotvila v Portsmouthu, znovu ustavena 112. squadrona, odeslaná pak do egyptského Heluanu, kde obdržela i své Gladiatory Mk.I. V červnu 1940 se část jednotky přemístila do Súdánu, kam dorazila týden před vyhlášením války Itálií. Už 16. června zahnaly její dva Gladiatory dvě bombardovací Savoia-Marchetti SM.81 před jejich útokem na Port Sudan. 29. června pak nadporučík Hamlyn jižně od Port Súdánu sestřelil jednu SM.81 jistě. Kromě jedné letky 112. squadrony, která zůstala nadále v Port Súdánu, bylo několik pilotů přesunuto do Libyjské pouště, kterou poté posílila celá jednotka, jejímž úkolem byl především doprovod bombardérů a hlídkové lety. V lednu 1941 byla tato jednotka převelena do Řecka.\n\nV březnu 1939 se v Adenu znovu utvořila 94. squadrona vyzbrojená Sea Gladiatory, která pak od září neustále udržovala v pohotovosti jeden roj a zároveň hlídkovala nad konvoji. Po vstupu Itálie do války sestřelil poručík Haywood u ostrova Ras Imran bombardovací letoun Savoia-Marchetti SM.81. Koncem června letadla 94. squadrony doprovázela 39. squadronu při náletech na letiště Macaaca, které pak neustále ostřelovala. V září již měla 94. squadrona ve své výzbroji také verze Gladiatorů Mk.I a Mk.II. V říjnu pak piloti této jednotky poškodili bombardovací letoun Savoia-Marchetti SM.79 Sparviero a dne 20. listopadu sestřelili jednu SM.81.\nV dubnu 1941 se squadrona přemístila do Egypta a v květnu její část přesunutá na letiště Habbania v Iráku doprovázela lehké bombardéry při útocích na postavení iráckých povstalců. Seržanti Smith a Dunwoodie přitom sestřelili po jednom Bf 110 a poručík Herrtage He 111H. Sám velitel squadrony kapitán Wightman nakonec sestřelil stíhací Fiat CR.42 Falco, kryjící pokus o nepřátelský útok na Bagdád.\nOddíl u Suezského průplavu sestřelil 17. května v Ismailii jeden německý Heinkel He 111H.\nDne 1. června pak 94. squadrona předala své Gladiatory SAAF a dokončila přezbrojení na Hurricany Mk.I započaté v květnu.\n\nKoncem května 1939 Gladiatory Mk.I nahradily Gauntlety u 615. squadrony v Kenley, která se těsně před vyhlášením války přesunula na londýnské letiště Croydon. V říjnu pak přešla na Gladiatory Mk.II a částečně i na Sea Gladiatory. K 1. říjnu 1939 v Ackingtonu znovuutvořená 152. squadrona byla Gladiatory Mk.I a Mk.II vyzbrojená jen částečně, navíc za dva měsíce přešla na Spitfiry. 4. října byla v Turnhouse opětně vytvořená další squadrona, č. 141, která měla ve směsi svých typů i řadu Gladiatorů Mk.I. 263. squadrona opět založená k 20. říjnu 1939 ve Filtonu, převzala některé Gladiatory od 605. squadrony, část bylo zcela nových.\nUž v době svého zavedení do služby byl typ zastíněn novou generací moderních jednoplošných stíhačů jako byly Spitfire a Messerschmitt Bf 109.\nPo vypuknutí druhé světové války bojovaly Gladiatory poprvé ve Finsku. 11. ledna 1940 začala ze zamrzlého jezera Kemi operovat švédská dobrovolnická jednotka Flygflottilj 19 pod velením majora Hugo Beckhammara, vyzbrojená 12 stroji Gloster J-8A Gladiator a čtyřmi Harty. Proti Švédům stál pluk sovětského letectva vyzbrojený letouny Polikarpov I-152 (I-15bis). Během 62 dnů dobrovolníci na finské frontě sestřelili šest sovětských stíhaček a šest bombardérů při ztrátě tří Gladiatorů a tří letounů Hawker Hart. Švédské J-8A po návratu jednotky F19 domů sloužily v prvoliniové službě až do příchodu stíhacích jednoplošníků Reggiane Re.2000 Falco.\nSamotní finové ztratili během několika týdnů před podepsáním příměří 13. března 1940 13 Gladiatorů.\nV listopadu 1939 607. a 615. squadrona přeletěla do Francie na letiště v Merville jako součást britských expedičních sil na západní frontě. Po měsíci se však přestěhovaly do Vitry-en-Tardenois, kde setrvaly až do dubna 1940 a podnikaly jen hlídkové lety.\n\n8. dubna 1940 byla zahájena Hitlerova invaze do Norska a i když si Gladiatory vedly poměrně dobře proti sovětskému letectvu v Zimní válce, proti moderním strojům německé Luftwaffe měly jen malou šanci uspět. I přes to sedm Gladiatorů norského \"Jagervingen\" („stíhací křídlo“) umístěné na letišti Fornebu dokázalo 9. dubna 1940 (první den operace Weserübung) sestřelit pět německých letadel. Ten den Luftwaffe ztratila dva stíhací Messerschmitty Bf 110, dva bombardovací Heinkely He 111 a jeden transportní Junkers Ju 52. Jeden norský stíhač byl sestřelen budoucím esem Helmutem Lentem a další dva byly zničeny na zemi při doplňování paliva a střeliva na letišti Fornebu u Osla. Zbývající čtyři Gladiatory dostaly příkaz přistát kdekoliv jen ne na své základně, a tak přistály na zamrzlých jezerech v okolí Osla a už se na dalších bojích nepodílely.\n\nSquadrona RAF č. 263, sídlící tehdy ve Filtonu, 22. dubna 1940 přelétla do orknejského přístavu Scapa Flow na palubu HMS \"Glorious\", která se ihned vydala na cestu do Norska. 24. dubna ve vzdálenosti 240 km od norského pobřeží 18 Gladiatorů Mk.II pod velením kapitána W. Straighta z paluby vzlétlo a přistálo na zamrzlém jezeře Lesjaskog ve středním Norsku s úkolem chránit britské a norské pozemní jednotky. Již následující den ráno vzlétly dva z Gladiatorů a nadporučík Miller ihned sestřelil německý průzkumný plovákový letoun Heinkel He 115. Kolem poledne nadporučík Mills a podporučík McNamara sestřelili další dvě německá letadla a řadu jiných poškodili. Deset Gladiatorů však bylo na hladině zamrzlého jezera rozbombardováno německým letectvem, proto velitel squadrony a nadporučík Miller ani nepřistáli a odlétli na sever do Åndalsnes. Následující den poslední čtyři letuschopné Gladiatory rovněž odlétly do Åndalsnes, kde však pro ně nebylo palivo. Britové proto své letouny zapálili a zničili. Všech 18 pilotů se pak na palubě nákladní lodi navrátilo do Filtonu.\n14. května 1940 loď Glorious znovu vyplula s 18 Gladiatory na palubě. Cílem plavby byl Narvik a jeho letiště Bardufoss. Tam však 21. května dorazilo jen 16 letounů, protože dva Gladiatory narazily na horské úbočí a byly zničeny. Následující den podporučík Craig-Adams narazil do nepřátelského stroje Heinkel He 111H a zahynul. Během dalších dnů sestřelili piloti Gladiatorů bez vlastních ztrát tři transportní letouny Junkers Ju 90, jeden bombardér Junkers Ju 88A a další He 111H. Již 26. května během 50 operačních letů sestřelili členové 263. squadrony pět strojů nepřítele a dva poškodili. O den později chránily Gladiatory britské pozemní jednotky vyklizující Bodø.\n2. června 1940 vzlétli na bojový let podporučík L. R. Jacobsen (N5908) a jeho číslo podporučík Wilkie. Poté, co byl Wilkie sestřelen, Jacobsen u Narviku zničil pravděpodobně jeden Ju 88A a jeden He 111H , jistě sestřelil tři He 111H.\nBritové však byli nakonec nuceni Norsko opustit. Gladiatory 263. squadrony ještě kryly evakuaci britských vojsk z Narviku a 7. června přistály na odplouvající loď Glorious. Ta však při plavbě domů narazila na německé bitevní křižníky Scharnhorst a Gneisenau, které britskou letadlovou loď dělostřeleckou palbou potopily. S ní utonulo i všech deset zbývajících pilotů 263. squadrony, která během 17 dnů operací z Bardufoss sestřelila 26 německých letadel jistě a 5 pravděpodobně.\nVe Francii nasazené squadrony č. 607 a 615 se v průběhu dubna 1940 přemístily na letiště v Abbeville, kde je zastihl německý útok na Holandsko a Belgii dne 10. května 1940. Belgické Gladiatory 1. letky Escadrille \"La Comète\" jim asistovaly do 15. května. Squadrona č. 607 se v květnu přesunula do Béthune, ze kterého však musela brzy ustoupit. 18. května byla jednotka po dlouhém boji s letouny Messerschmitt Bf 109E a Messerschmitt Bf 110 nad Arrasem napadena německými bombardéry na letišti Vitry-en-Artois. Mnohé z nich byly zničeny včetně zásob náhradních dílů a paliva.\n607. i 615. squadrona pak dostala rozkaz zapálit svá zbývající letadla a přemístit se k evakuaci po moři na pobřeží, ke které došlo 20. května z Boulogne. Obě jednotky, které v období mezi 10. a 20. květnem sestřelily 72 německých letadel, byly ve Velké Británii přezbrojeny na typ Hawker Hurricane.\n\nV květnu 1940 začala Gladiatory Mk.I dostávat 604. squadrona dislokovaná v Northoltu a vyzbrojená nočními stíhacími stroji Bristol Blenheim Mk.IF. Ještě během tohoto měsíce však byly dodávky Gladiatorů zastaveny a jednotka zůstala u Blenheimů.\nJeště 1. srpna 1940 byla na domácích ostrovech v Roboroughu ustavena 247. squadrona s Gladiatory Mk.II. 13. srpna se stala se svými 18 piloty a dvanácti letouny operační. Jejím úkolem bylo ve dne chránit jihoanglický přístav Plymouth a za noci St. Eval. K jejímu prvnímu vzdušnému boji došlo 28. října, kdy podporučík Winter neúspěšně stíhal He 111H, o devět dní však poškodil další. Od prosince začala 247. squadrona přezbrojovat na Hurricany Mk.I a její poslední Gladiatory byly vyřazeny v únoru 1941.\n\nNa bojištích v severní Africe a v Řecku dosáhly Gladiatory určitých úspěchů proti Regia Aeronautica vyzbrojené hlavně dvouplošníky Fiat CR.32 a Fiat CR.42. Proti novějším jednoplošníkům Fiat G.50 a Macchi MC.200, ale už neuspěly.\nV listopadu 1940 byla 80. squadrona poslána do Řecka jako součást britské pomoci. Už první hlídka sestřelila 11 italských letadel bez vlastních ztrát. K intenzivnějším bojovým operacím pro nepříznivé meteorologické podmínky mohlo dojít až od února 1941, kdy se jednalo především o doprovod bombardérů. 28. února se 80. squadrona střetla nad albánskou hranicí s 50 italskými letadly a sestřelila celkem 27 z nich. M. T. St. J. Pattle, který se vyznamenal řadou sestřelů již v egyptské poušti, si na své konto při této akci připsal 5 Italů. O šest týdnů později byl však sám sestřelen, když měl na svém neoficiálním kontě přes 40 nepřátelských strojů.\nSituace se změnila v březnu, kdy Řecko napadli Němci. Při jejich bombardování byla zničena řada Gladiatorů, nyní již především varianty Mk.II. 24. března se zbytky squadrony přesunuly na Krétu, kde bylo dokončeno její postupné přezbrojování na Hurricane Mk.I.\nOd 1. února 1941 začala v Řecku operovat 112. squadrona převelená z Afriky. Prvního sestřelu dosáhla 20. února, kdy její Gladiator zničil italský Fiat G.50. 28. února pak nahlásila 10 sestřelů a tři poškození nepřátelských letounů. V březnu pak kryla ústup řeckých pozemních sil před nacisty. Pak rovněž přelétla na Krétu a nakonec ustoupila do Palestiny. V červenci 1941 v egyptském Fayidu začala dostávat stroje Curtiss P-40 Tomahawk.\n\nBěhem obrany Malty byl ostrov zpočátku bráněn malou skupinou Gladiatorů Hal Far Fighter Flight, což dalo vzniknout mýtu, že ostrov bránily jen tři \"Sea Gladiatory\" pojmenované \"Faith\" (Víra), \"Hope\" (Naděje) a \"Charity\" (Milosrdenství, resp. Láska) .\nVe skutečnosti bylo na maltské letiště Kalafrana odesláno 18 Sea Gladiatorů již 24. května 1939. Šest až deset z nich bylo předáno jako doplnění stavu britským letadlovým lodím, které u ostrova zakotvily mezi říjnem 1939 a únorem 1940, takže nejméně osm zůstalo na Kalafraně. V květnu 1940 byly na této základně smontovány čtyři z rozebraných Sea Gladiatorů (N5519, N5520, N5524 a N5531). Stroj N5519 byl vážně poškozen už v prvním červnovém týdnu a další Sea Gladiator utrpěl vážné poškození během týdne následujícího.\nRáno 11. června zaútočilo na Maltu poprvé italské letectvo, avšak nevelký útvar byl rozehnán dvěma Sea Gladiatory.\n14. června již byly opět čtyři Sea Gladiatory, včetně N5523 a N5529, plně bojeschopné, další dva bylo nutné sestavit. Zbylé uskladněné Sea Gladiatory v té době posloužily jako zdroj náhradních dílů pro těchto šest letuschopných strojů. Do jednoho Sea Gladiatoru byl instalován motor Mercury včetně třílisté, za letu stavitelné vrtule, demontovaný z lehkého bombardéru Bristol Blenheim Mk.IV. Takto upravený stroj vzlétl poprvé 22. června, ovšem pouhé dva dny nato byl sestřelen. Další Sea Gladiator (N5520) Italové sestřelili 26. června. Koncem června byly stroje N5523, N5524, N5529 a N5531 stále plně funkční, dva z nich však byly v polovině července sestřeleny. 2. srpna přelétlo na Maltu z letadlové lodě HMS Argus 12 Hurricanů Mk.I, které se zbylými Sea Gladiatory utvořily 261. squadronu. Ještě koncem roku poslední Sea Gladiatory tvořily ochranu Malty v nižších operačních hladinách. 261. squadrona byla v květnu 1941 rozpuštěna.\n\nNecelý měsíc létala s Gladiatory Mk.I a Mk.II v irácké Habbanyi 29. června 1941 založená 127. squadrona. Jednotka měla od počátku ve své výzbroji rovněž Hurricany Mk.I. Po převelení do Sýrie 1. června poškodila stíhací Dewoitine D.520 místní vichistické vlády. 12. července byla přeznačena na 261. squadronu, která se přesunula do Šajbá k přípravě na operaci Y. Jednalo se o hlídkování na ochranu naftových polí v íránském Abadánu a Chóramšáru. Koncem měsíce začala ostřelovat nepřátelská letiště v Íránu a 26. sestřelila íránský průzkumný Hawker Audax. V září, během dalších operací, nahradily její Gladiatory Hurricany Mk.IIb.\n\nSea Gladiatory na letadlových lodích byly úspěšnější, protože jejich nižší rychlost byla výhodná pro operace z palub letadlových lodí a bylo méně pravděpodobné, že se setkají s modernějšími stíhacími letouny protivníka. Kromě lodí Courageous a Glorious sloužily Sea Gladiatory u 804. a 813. squadrony na letadlové lodi HMS Eagle, která byla nasazena u norských břehů a ve Středomoří a u 885. squadrony v bojích proti italskému i německému letectvu. Po potopení všech tří těchto letadlových lodí byly Sea Gladiatory užívány k ochraně svých letišť a základen četnými pobřežními námořními roji, např. na námořní základně v Yeoviltonu sloužily do konce roku 1943.\n\nPosledním bojovým útvarem RAF vyzbrojeným Sea Gladiatory se v červenci 1941 stala průzkumná 6. squadrona. Vedle Blenheimů a Hurricanů byly k těmto úkolům používány v Egyptě a později i v Palestině. Tam také byly v únoru 1942 její pozemní Sea Gladiatory vyřazeny. Posledním jejich úspěchem byl sestřel italského bombardéru nad Libyí 26. září 1941.\nNa dálném východě se Gladiatorům dařilo o něco lépe proti moderním japonským letounům, než předtím proti německým a italským. Zúčastnily se i krátké obrany Singapuru.\n\nV pozdějších válečných letech sloužily Gladiatory v RAF i nadále u meteorologických letek č. 1401, 1402, 1403, 1411, 1412, 1413, 1414, 1415, 1560, 1561, 1562, 1563 a meteorologické kalibrační 521. squadrony. Využívaly se tak nejen na mateřských ostrovech, ale i v iráckém Mosulu, na Gibraltaru, nebo Islandu. Poslední meteorologický let provedla s Gladiatorem letka č. 1402 7. ledna 1945. Letoun působil i u několika výcvikových škol, ke kalibraci radarů, nebo jako styčný.\n\nGladiatory byly také vyvezeny do 13 zemí světa. První exportní Gladiatory Mk.I dostalo v červnu 1937 Švédsko v počtu 37 kusů. Do letounů byly instalovány pohonné jednotky Mercury VIS.2 o výkonu 470 kW, které roztáčely dvoulisté vrtule Watts. U Flygvapnet obdržely označení J-8. V roce 1938 do Švédska přibylo ještě 18 Gladiatorů Mk.II (J-8A) poháněných motory Mercury VII o výkonu 544 kW. Tyto pohonné jednotky vyráběné v licenci domácí továrnou Nohab byly vybaveny třílistými kovovými vrtulemi Fairey Reed. Celkem 45 letadel dostaly tři letky flotily č. 8, ustavené 1. července 1938 v Barkaby pod velením plukovníka E. G. Gärdina. Deset zbylých strojů představovalo strategickou zálohu.\nDalším zahraničním uživatelem Gladiatoru Mk.I se stalo Lotyšsko. 26 těchto strojů, vyzbrojených čtyřmi kulomety Vickers Mk.VM ráže 7,7 mm, připlulo lodí mezi srpnem a listopadem 1937.\nV říjnu a listopadu 1937 obdržel 14 zakoupených Gladiatorů Mk.I další pobaltský stát, Litva. Po lodní přepravě v bednách byly ve Vilnu a Kaunasu opětovně sestaveny a zalétány.\nPo záboru obou zemí SSSR v roce 1940 se některé z těchto strojů dostalo do výzbroje sovětského letectva.\n\n12. září 1937 začaly dodávky 22 Gladiatorů Mk.I do Belgie, které pokračovaly až do května 1938. Převzala je 1 Escadrille \"La Comète\".\n\nNa sklonku roku 1937 obdržela prvních dvacet Gladiatorů Mk.I Čína. Rozebrané letouny byly v bednách dopraveny po železnici a pak džunkami proti proudu Perlové řeky na letiště Tien Ho. Následná dodávka čítala dalších 16 strojů.\n\nV lednu 1938 dva Gladiatory Mk.I koupil řecký obchodník Zarpakis Homogenos, jenž je pak věnoval řeckému královskému letectvu, včetně náhradních dílů a pozemního vybavení. Na podzim 1940 se britská a řecká vláda dohodly, že RAF předá řadu svých letadel řeckému královskému letectvu. Koncem roku se součástí smlouvy stalo i 13 Gladiatorů 33. a 80. squadrony, zatímco čtyři další tyto stroje dodaly sklady RAF na Středním východě.\n\nV roce 1938 dostal čtyři Gladiatory Mk.I také Irský armádní letecký sbor. Do roku 1941 sloužily na základně v Baldonellu.\nNorsko převzalo své první Gladiatory Mk.I 15. července 1938, které v počtu šesti kusů dorazily na letiště Fornebu. Následujících šest strojů Norsko zakoupilo ve verzi Gladiator Mk.II. Norské stroje měly po čtyřech původních amerických kulometech Colt-Browning ráže 7,62 mm a byly zařazeny k obraně hlavního města Osla.\n\nV lednu 1939 jeden Gladiator Mk.I převzalo ke zkouškám od 72. squadrony RAF jihoafrické letectvo. Od dubna 1941 pak RAF předalo SAAF postupně 11 Gladiatorů Mk.II, které je zařadilo do 1. squadrony v Súdánu a ke 2. a 3. squadroně k výcviku i k operačním letům na Středním východě a ve východní Africe.\nBěhem roku 1939 obdrželo 15 kusů Gladiatorů Mk.II také Portugalsko.\n\nV březnu a dubnu 1939 RAF předalo celkem 18 Gladiatorů Mk.I upravených na standard Mk.II egyptskému královskému letectvu. Squadrona č. 2 s devíti kusy byla utvořena v dubnu 1939, v lednu 1940 pak následovala 5. squadrona. Tato jednotka si svých 14 Gladiatorů ponechala do června 1945.\n\nZačátkem rusko-finské války odeslala britská vláda do Finska 30 Gladiatorů Mk.II, odebraných jednotkám RAF. Dodávaly se od prosince 1939 do poloviny února 1940. Finové stroje, kterým přezdívali Gelli, zařadili především k jednotce HLeLV 26.\n\nBěhem let 1940 až 1942 dodaly sklady RAF na Středním východě nejméně 10 Gladiatorů Mk.I královskému iráckému letectvu, některé z nich však byly poté vráceny. K náhradě jejich ztrát obdržely od RAF irácké vzdušné síly ještě v roce 1944 pět Gladiatorů Mk.II. Dva z nich létaly ještě v roce 1949 v Mosulu.\n\nŠest Gladiatorů užívala v roce 1942, pravděpodobně jako cvičné, i Groupe de chasse Alsace leteckých sil Svobodné Francie.\n\n\nPlatí pro variantu Mk.II, údaje dle publikace \"Gloster Aircraft since 1917\"\n\n\n\n\n\n\n\n"}
{"id": "96109", "url": "https://cs.wikipedia.org/wiki?curid=96109", "title": "McDonnell F-101 Voodoo", "text": "McDonnell F-101 Voodoo\n\nMcDonnell F-101 Voodoo byl americký stíhací letoun, který vycházel z prototypu XF-88, z roku 1947. Původně byl navržen jako doprovodný stíhač dlouhého doletu pro bombardéry B-36. Prototyp F-101A vzlétl poprvé v roce 1954, tedy po ukončení projektu mezikontinentálních bombardérů a tak byl stroj roku 1957 zařazen do služby jako přepadový stíhač dlouhého doletu, který mohl být vyzbrojen jadernou zbraní. V letectvu USA však sloužil pouze krátce a bojově byla nasazena pouze průzkumná verze RF-101A ve Vietnamu a během Kubánské krize. Poslední stroj byl vyřazen roku 1984 v Kanadě.\n\nZačátkem roku 1946 vydalo americké letectvo požadavek na stíhačku s dlouhým doletem, která by byla primárně určena k doprovodu bombardérů, ale měla by také schopnosti útočit na pozemní cíle. S cílem vyvinout letadlo, které by splňovalo specifikace letectví, spustila firma McDonnell Aircraft Corporation 1. dubna 1946 program Model 36.\n\nBěhem necelých pěti měsíců byla maketa letadla v životní velikosti hotová a představena letectvu. Americké letectvo podepsalo 14. února 1947 s McDonnell Aircraft Corporation smlouvu v hodnotě 5,3 milionů dolarů. Jejím předmětem byla výroba a otestování dvou prototypů XP-88. Jejich pojmenování bylo o šest měsíců později změněno na XF-88.\n\n20. října 1948 se testovací pilot Robert M. Edholm na jednom z prototypů poprvé vznesl do vzduchu. Letadlo, poháněné párem motorů XJ34-WE-13 od firmy Westinghouse, nemělo dostatečný výkon a tak dosáhlo maximální rychlost pouze 1031 km/h. Po tomto zklamání si McDonnell vyvinul svůj vlastní motor s přídavným spalováním, který měl o 34% vyšší tah. Druhý prototyp XF-88A byl již vybaven tímto novým pohonem a vzlétl 26. dubna 1949. V létě 1950 porazil XF-88A konkurenci v podobě Lockheed XF-90 a North American YF-93, ale americké letectvo tento program nakonec zrušilo.\n\nV lednu 1951 vypsalo strategické velitelství vzdušných sil nové požadavky na stíhací letoun s dlouhým doletem, který by dokázal doprovázet bombardéry B-36 Peacemaker. Do soutěže se kromě McDonnell zapojila i firma Lockheed, North American a Republic. McDonnell přišel s návrhem, který sice vycházel z XF-88A, letadlo však mělo být výrazně přepracované. Návrh počítal s větším trupem, do kterého by se vešly výkonnější motory Pratt & Whitney J57 a více paliva. Zvětšila se také vertikální ocasní plocha a přívody vzduchu. V listopadu 1951 změnilo letectvo označení tohoto letadla na F-101 Voodoo a asi o měsíc později zaslalo firmě McDonnell žádost o pokračování ve vývoji. V programu nedošlo k výrobě žádného prototypu, ale letectvo v květnu 1953 objednalo hned 29 letounů F-101A. V květnu 1954 však nechalo pozastavit výrobu a vzneslo požadavek, aby nové letadlo bylo schopné nést i jaderné pumy.\n\nPrvní F-101A byla dodána na leteckou základnu Edwards a vzlétla 29. září 1954. Do konce roku letectvo získalo ještě tři předprodukční F-101A, které sloužily k testování. Hned v úvodu letových zkoušek bylo identifikováno několik problémů s motorem a ovladatelností stroje. Výroba byla pozastavena a McDonnell pracoval na odstranění nedostatků.\n\n2. května 1957 byla F-101A zavedena do služby. Výroba této verze probíhala do října 1957 a celkově McDonnell vyrobil 77 letadel. Z nich se však jen 50 dostalo k bojovým jednotkám, zbytek sloužil k testování.\n\nDélka letadla byla 20,55 m, což bylo o 6 m více než měla F-100A Super Sabre, v té době zaváděná do služby. Stroj měl maximální vzletovou hmotnost byla 22 680 kg. Křídla se šípovitostí 45° byla vybavena vztlakovými klapkami a křidélky.\n\nKaždý z dvojice motorů J57-P-13 dosahoval maximálního tahu 66 kN. Tento pohon dělal z F-101A Voodoo jedno z nejvýkonnějších letadel své doby. Stroj dosahoval maximální rychlosti 1722 km/h a dostupu 15 331 m. Letadlo bylo schopné doplňovat palivo za letu.\n\nZákladní výzbroj stíhačky se skládala ze čtyř kanónů M39 ráže 20 mm. Na každé straně trupu byla dvojice kanónů a každý z nich měl zásobník s 200 náboji. F-101A mohla nést po jedné jaderné pumě typu Mk 7, Mk 28 nebo Mk 43.\n\nPři vzletové hmotnosti vyšší než 16 783 kg zvládl drak letadla přetížení do 6,33 g. F-101A tak nemohla provádět vzdušné manévry a nebyla proto příliš vhodná pro úlohy taktického bombardéru.\n\n12. prosince 1957 prolomila F-101A světový rekord, když dosáhla rychlosti 1943 km/h. Toto letadlo bylo poháněno výkonnějšími motory J57-P-55 a v této úpravě neslo označení JF-101A.\n\nProblémy s omezenou obratností F-101A řešil McDonnell zesílením draku, což umožnilo letadlu zvládat přetížení do 7,33g. Dále došlo ke změnám v palivovém systému, což umožnilo zvýšení maximální doby letu s přídavným spalováním. Stejně jako F-101A byl také vybaven podtrupovým závěsem k přepravě atomových zbraní a dalšími dvěma závěsy pro přídavné nádrže o objemu 450 gallonů. Tento stroj dostal označení F-101C a poprvé vzlétl 21. srpna 1957. Celkem bylo do května 1958 v této verzi vyrobeno 47 letadel.\n\nF-101C do boje nikdy nezasáhla. V roce 1966 začalo americké letectvo verze F-101A a F-101C vyřazovat a nahrazovat stroji F-4C Phantom II. 32 letadel bylo později přestavěno na neozbrojené průzkumné stroje s označením RF-101H. U národní letecké gardy sloužily až do roku 1972.\n\nV květnu 1957 byla do služby u amerického letectva zavedena průzkumná verze RF-101A, které se vyrobilo 35 letadel. RF-101A se od předchozích variant odlišovala prodlouženým a zkoseným nosem. Letadlo bylo vybaveno jedním fotoaparátem s dlouhou ohniskovou vzdáleností Fairchild KA-1, třemi fotoaparáty Fairchild KA-2 a jednou kamerou CAI KA-18. RF-101A bylo první nadzvukové letadlo, schopné provádět fotografický průzkum.\n\nV září 1957 vstoupila do služby průzkumná verze se zesíleným drakem a schopností nést jadernou pumu. RF-101C se vyráběla do března 1959 a celkově sjelo z linky 166 kusů.\n\nKdyž byly zavedeny proudové bombardéry B-52 Stratofortress, které dosahovaly vysokou rychlost a měly velký dostup, eskortní stíhačky ztratily význam. Proto se změnily i požadavky amerického letectva, které chtělo dvoumístnou záchytnou verzi F-101, schopnou nasazení v jakémkoliv počasí. Na základě toho vznikla varianta F-101B, která byla do služby zařazena v lednu 1959. Do března 1961 bylo vyrobeno 480 kusů F-101B. Ačkoliv mělo letadlo několik nedostatků (špatně navržené místo oblusluhy radaru, pomalý systém řízení palby), představovala F-101B stíhačku se zlepšenými schopnostmi za \"přijatelné\" náklady (1,7 milionu dolarů na jedno letadlo ve srovnání se 4,7 miliony dolarů za F-106A Delta Dart.\n\nJeště v roce 1959 McDonnell modifikoval přibližně čtvrtinu všech vyrobených F-101B tak, že získaly zdvojené řízení. Tato letadla nesla označení TF-101B a používala se k výcviku pilotů. V roce 1961, po úpravě 79 letadel, byly přejmenovány na F-101F.\n\nV rámci modernizačního programu Project Bold Journey, který probíhal v letech 1963 až 1966, byla většina F-101B vybavená infračervenými senzory. Ty měly usnadnit sledování nepřátelských letadel i v prostředí, kde docházelo k rušení palubních radarů.\n\nPostupné vyřazování stíhaček F-101B/F z amerického letectva začalo v roce 1969, aniž by v reálné bojové situaci uskutečnily i jen jeden ostrý výstřel. Několik letadel F-101B letectvo provozovalo do září 1982, přičemž sloužily k výcviku pilotů záchytných stíhaček.\n\nBěhem kubánské krize v říjnu 1962 vykonávala letadla RF-101A a RF-101C nad územím Kuby průzkumné mise. Celkově uskutečnily 82 misí, přičemž létaly v nízké výšce, aby se vyhnuly sovětským raketovým systémům země-vzduch. Tyto průzkumné lety nakonec potvrdily, že Kuba jaderné zbraně skutečně ze svých základen odstranila.\n\nOd roku 1961 vzlétaly průzkumné letouny RF-101C ze základny Kadena na Okinawě a vykonávaly hlídkování lety nad Laosem a jižním Vietnamem. V roce 1965 se RF-101C přesunuly na thajskou základnu Udorn, odkud vzlétaly na průzkumné mise i nad severním Vietnamem.\n\nKoncem roku 1967 přestala letadla F-101 Voodoo provádět operace nad severním Vietnamem a jejich průzkumné úkoly převzaly stroje RF-4C. Všechny RF-101C byly z bojové zóny zcela staženy do konce roku 1970. V období mezi lety 1965 a 1970 přišlo americké letectvo o 33 letadel RF-101C v důsledku nepřátelské protiletecké palby a jeden tento stroj sestřelil severovietnamský MiG-21.\n\n\n\n\n\n"}
{"id": "96119", "url": "https://cs.wikipedia.org/wiki?curid=96119", "title": "Borovickaja (stanice metra v Moskvě)", "text": "Borovickaja (stanice metra v Moskvě)\n\nBorovickaja ( ) je stanice moskevského metra.\n\nBorovickaja je trojlodní ražená stanice, hluboko založená (46,5 m pod povrchem), přestupní, s ostrovním nástupištěm. Nachází se na Serpuchovsko-Timirjazevské lince, v její centrální části. Je důležitým uzlem; pomocí přestupních chodeb je spojena se stanicemi Biblioteka imeni Lenina, Arbatskaja a Alexandrovskij sad, je tedy možný přestup na další tři linky (Arbatsko-Pokrovskaja, Filjovskaja a Sokolničeskaja).\n\nNa obklad stanice byl použit bílý a hnědý mramor, v prostupech mezi loděmi pak cihly. Na slepém konci střední lodě je umístěna mozaika, na níž je vyobrazen Kreml a koruna stromu ve tvaru SSSR, což má oficiálně symbolizovat „jednotu rodin“ země.\n\nStanice byla otevřena jako součást úseku Serpuchovskaja - Borovickaja 23. ledna 1986. Projektový název stanice je Biblioteka imeni Lenina, podle jedné ze stanic blízkých. Denně na Borovické vestibulem projde 16 000 lidí; to je asi jen desetina těch, kteří zde přestupují.\n\nVýstup vede ze stanice přímý jeden, z konce střední lodi po eskalátorovém tunelu do povrchového vestibulu. Ten je také společný i pro stanici Biblioteka imeni Lenina na Sokolničeské lince. Z prostředku středního tunelu stanice také kolmo k její ose vystupuje ještě i schodiště, pomocí něž je umožněno spojení se stanicí Arbatskaja na lince Arbatsko-Pokrovskaja. S třetí ze stanic místního přestupního uzlu není Borovickaja přímo spojena.\n\n"}
{"id": "96121", "url": "https://cs.wikipedia.org/wiki?curid=96121", "title": "Neuchâtelské jezero", "text": "Neuchâtelské jezero\n\nNeuchâtelské jezero ( , ) je jezero v západním Švýcarsku u jihovýchodního úpatí Jury. Leží na území kantonů Neuchâtel, Fribourg, Vaud a Bern. Je to největší jezero, které leží celé ve Švýcarsku. Má rozlohu 217,9 km². Je 38,3 km dlouhé (ze severovýchodu na jihozápad) a maximálně 8,2 km široké. Dosahuje maximální hloubky 153 m. Objem vody je 14 km³. Rozloha povodí je 2670 km². Leží v nadmořské výšce 432 m.\n\nZápadní břehy jsou hornaté a srázné, zatímco východní jsou mírně skloněné.\n\nJe spojené průtokem (\"Zihlkanal\", francouzsky \"Canal de la Thielle\") s Bielským jezerem (francouzsky \"Lac de Bienne'¨'), ze kterého je odtok do řeky Aary (povodí Rýnu). Hlavní přítoky jezera jsou řeky La Thielle, La Mentue a L'Areuse a kanál Canal de la Broye z Murtenského jezera.\n\nZamrzá pouze výjimečně, během nejtvrdších zim.\n\nNa jezeře je rozvinutá místní lodní doprava\n\nNa severním břehu leží město Neuchâtel. Na západním konci leží města Yverdon-les-Bains a Grandson. Na jižním břehu leží město Estavayer-le-Lac.\n\n"}
{"id": "96122", "url": "https://cs.wikipedia.org/wiki?curid=96122", "title": "Rudolf Beran", "text": "Rudolf Beran\n\nRudolf Beran (28. prosince 1887 Pracejovice – 28. února 1954 Leopoldov) byl český agrární politik a druhorepublikový česko-slovenský ministerský předseda.\n\nRudolf Beran se narodil v jihočeské vsi Pracejovice, jeho otec byl místní rolník a hostinský. Beran vystudoval vyšší hospodářskou školu ve Strakonicích a již jako mladík byl činný v agrárnických hnutích. Později vstoupil do agrární strany. Před samotným vstupem do politiky sám hospodařil na statku svého otce.\n\nSe svou ženou Marií (rozená Pilařová v Ohařích u Kolína) měl dva syny, staršího Rudolfa a mladšího Břetislava. Manželka Beranovi zůstala věrná i během jeho dlouhodobého pobytu ve vězení, ačkoli sama byla stíhána a na 6 let komunistickým režimem taktéž odsouzena.\n\nRudolf Beran nemá žádný hrob. Je pohřben za leopoldovskou věznicí, kam v roce 1968 byla umístěna alespoň jména zde pochovaných. Po začátku normalizace však toto provizorní pohřebiště na rozkaz srovnala těžká technika se zemí.\n\nRudolf Beran disponoval vynikajícími řečnickými schopnostmi, které mu pomáhaly prosadit se na venkovských schůzích. Politickým vzorem pro Rudolfa Berana byl tehdejší předseda agrárníků Antonín Švehla, chápal jej jako svého učitele. Není tedy divu, že ho po nějakém čase v čele strany vystřídal.\n\nNejdůležitější část politické kariéry Rudolfa Berana začíná po druhém sjezdu Republikánské strany na konci června roku 1922. Od doby, kdy proběhly volby v roce 1920, měla za sebou strana 2 roky plné práce, kdy sbírala organizační zkušenosti. Strana za tuto dobu posílila své postavení a členskou základnu a stala se tak největší stranou. Na sjezdu vyvrcholilo úsilí sjednotit politické zemědělské hnutí, které bylo historicky ukotveno v českých zemích spolu s nově vzniklým hnutím na Slovensku a na Podkarpatské Rusi. Předsedové Antonín Švehla a Milan Hodža vyhlásili sjednocení obou hnutí v jednu politickou stranu, kterou nazvali Republikánská strana zemědělského a malorolnického lidu.\n\nBeran v této straně zastával funkci generálního tajemníka a byl také ředitelem veškeré činnosti spjaté s organizačními složkami. Ve své funkci vydával i \"Zemědělskou korespondenci\", která byla určena především funkcionářům. Díky tomu, že se straně politicky dařilo, mohla prosadit řadu svých opatření, která se týkala zejména oblasti zemědělství. Například pozemková reforma zaznamenala velký úspěch hlavně na Podkarpatské Rusi, kde velkou částí přispěla k hospodářskému rozvoji. V období po roce 1930 se začala v Československu projevovat zemědělská krize, kdy o pomoc žádá Slovensko, ale i Morava. V roce 1932 byly přijaty některé zákony, které se snaží omezit dopady krize na zemědělství a hospodářství celkově.\n\nDevatenáctého května roku 1935 strana vydala prohlášení k volbám, které obsahovalo požadavky pro budoucí agrární politiku země, hlavně dokončení pozemkové reformy, řádné hodnocení zemědělské práce nebo předání dolů do rukou národa. Tyto volby se staly zkouškou toho, jak je strana silná a zda si získala důvěru voličů po zemědělské krizi. Strana musela bojovat proti vzrůstajícímu vlivu a prosazování se fašistů na venkově, zejména v západních a jižních Čechách byla zřetelná kampaň, a to z důvodu, že zde měl Rudolf Beran sídlo. Volby však prokázaly, že Republikánská strana zemědělského a malorolnického lidu voliče neztratila, naopak se ještě stala stranou silnější.\n\nV lednu roku 1936, kdy se konal říšský sjezd strany, kde se mj. vzdal hold zesnulému Antonínu Švehlovi. Po zasedání šestého sjezdu se potvrdila volba Rudolfa Berana coby předsedy strany (v roce 1935 již byla navržena výkonným výborem), tato funkce nebyla obsazena od Švehlovy smrti v roce 1933. Beran byl tak zvolen na základě své dřívější intenzivní spolupráce se Švehlou a díky svým zásluhám na organizaci zemědělských složek strany. Důležitým faktorem bylo také to, že si velmi vážil československého národa, na kterém mu záleželo za každých okolností. Sám Beran moc dobře věděl, že takovému politikovi, jakým byl Švehla, se nemůže nikdy vyrovnat, o to pilněji se snažil stranu vést. To, že nastoupil po Švehlovi, bral jako poctu i pro sebe samotného.\n\nPřed prezidentskou volbou v roce 1935 i během ní byla Republikánská strana vystavena velkému tlaku a to díky kandidatuře Bohumila Němce, který se postavil proti Edvardu Benešovi, toto rozhodnutí bylo později velmi kritizováno. Strana byla pomlouvána za údajnou spolupráci s henleinovci, tyto pomluvy se šířily zejména z kruhu socialistického a lidoveckého tisku. Těmito kroky šířili nedůvěru v Republikánskou stranu i v osobu samotného Berana. Pomluvy se však dostávaly i od komunistů, kteří označovali Bohumila Němce za fašistu a celou Republikánskou stranu obviňovali ze spolupráce s fašistickým hnutím.\n\nV roce 1938, kdy se připomínalo 20. výročí samostatného Československa, Rudolf Beran pronesl řeč, ve které zdůraznil, že navzdory nepříznivému období bychom měli zůstat věrni demokratickým zásadám a že bychom sice měli věřit spojencům, spoléhat bychom se však měli hlavně sami na sebe. V tomto roce také pronesl proslov, ve kterém se vyjádřil o postavení menšin v Československu. Zejména otázka německé menšiny vyvolala velkou vlnu reakcí a nespokojenosti. Beran totiž prohlásil, že se německá národnost nesmí jen tak přehlížet, že se mají obě strany snažit dohodnout a hlavně spolu komunikovat. Němci by tak měli respektovat český stát, ale zároveň by měli dostat to, co jim patří ohledně státní správy. Zdůraznil zde to, že se Němci hlásí k určité politické straně, z nich nedělá ještě velezrádce.\n\nBeran začal být vnímán jako vlastizrádce po svém neuváženém činu v roce 1938, tehdy navrhoval, aby československá vláda přijala do svých řad zástupce Sudetoněmecké strany Konrada Henleina. V periodiku \"Venkov\" byl navíc otištěn článek, který byl napsán samotným Henleinem, vůdcem Sudetoněmecké strany, ve kterém obviňoval Čechoslováky z nepochopení Němců, kteří nechtěli být po roce 1918 součástí Československa. Po válce Beran v roce 1947 před Národním soudem prohlásil, že o otištění článku neměl žádné informace a že k tomu došlo bez jeho vědomí. Toho všeho využili komunisté, aby jeho osobu i celou stranu mohli očernit. \"Lidové listy\" ho nakonec obvinily i z myšlenky totalitarismu, cílem těchto praktik bylo ovlivnit mínění o straně před následujícími volbami. Beran byl vyzýván, aby veřejně vystoupil a vysvětlil, co řekl o německé menšině, on však prohlásil, že nic ze svého proslovu odvolávat nebude. Jakmile odezněly diskuze ohledně Beranova projevu, objevili komunisté dokument, ve kterém poslanec Slánský žádá v parlamentní interpelaci o vysvětlení schůzky Berana s německým vyslancem Eisenlohrem. Tato schůze však byla naplánována samotným předsedou vlády.\n\nDne 18. 11. 1938 se z středopravých stran a z části strany národně socialistické vytvořila Strana národní jednoty, ke které se následně přidaly i krajní pravicové strany. Předsedou této strany byl zvolen sám Rudolf Beran. Beran byl pověřen, aby nabídl kandidaturu na prezidenta Háchovi, ten zase chtěl, aby Beran sestavil novou vládu, zejména z lidí, kteří již byli dříve politicky aktivní, s tím však Beran nesouhlasil, chtěl vládu, ve které by byli odborníci. Nakonec ale souhlasil a vládu sestavil, převzal do ní některé členy vlády, např. generála Syrového, a jmenoval i nové osoby.\n\nBeranova vláda si byla velice dobře vědoma obtížné situace, ve které se československý stát po Mnichově ocitl, věřil ale, že národ má dostatek sil, aby tyto problémy přetrpěl. V této době vyzýval obyvatelstvo ke spolupráci a k tomu, aby se psychicky nevzdávali. Pro něho samotného ale byla tato situace velice tíživá a přidělávala mu velké starosti. Aby mohla vláda účinně a co nejrychleji řešit úkoly, vyžádala si od parlamentu zmocnění, že může po dobu 2 let spravovat státní záležitosti dle zmocňovacího zákona. Očekávání Berlína, že se Československo připojí k ose Berlín-Řím a že odvolá spojenecké smlouvy, které mělo uzavřené s Francií a Sovětským svazem, se stalo pro Beranovu vládu naprosto neakceptovatelné. Beran i jeho vláda se tak ocitli v těžké situaci, kdy vláda musela s Hitlerem spolupracovat, nechtěla ale slepě plnit všechna jeho ultimáta.\n\nNěmecká okupace z 15. března 1939 znamenala v Beranově životě zásadní zlom, byl zničen, zrazen, apaticky ležel doma v posteli. Když byl tohoto dne vyhlášen Protektorát Čechy a Morava, Beran následně podal svým jménem i jménem celé vlády demisi. Striktně totiž nesouhlasil s podpisem Háchy, který jel do Berlína, aby protektorát spolu s Hitlerem podepsali. Spolu s některými dalšími politiky však zůstal v imaginární vládní odpovědnosti a to do doby, než přijel říšský protektor Neurath. V tomto nešťastném období se musí setkávat s okupačními činiteli, což mu bylo osobně velmi nepříjemné a při soudu v roce 1947 to bylo použito proti němu. V tomto období byl v kontaktu také s odbojovou skupinou Obrana národa. Po ukončení funkce předsedy vlády odešel z politického a veřejného života, udržoval však kontakty s částí protektorátní reprezentace i domácího odboje, který též finančně podporoval.\n\nBěhem války byl členem odbojové organizace Politické ústředí, kde byl jedním z místopředsedů, za tuto činnost byl v květnu 1941 zatčen gestapem a v roce 1942 souzen pro velezradu, hlavním svědkem proti němu stál K. H. Frank. Byl v Berlíně odsouzen k 10 letům žaláře a k pokutě 100 000 říšských marek (milion protektorátních korun) spolu se zabavením majetku. Ironií tak zůstává, že původně označovaný jako podlézač Němcům, byl odsouzen jako jeden z úhlavních nepřátel Německa v českém národě. V prosinci roku 1943 byl však bez udání důvodu jeho trest přerušen, byl propuštěn do domácího vězení a konfinován v Pracejovicích, které 6. května 1945 osvobodili Američané.\n\nVelmi brzo po osvobození, 14. května 1945 byl Beran znovu zatčen, tentokrát československými bezpečnostními orgány a obviněn z úkladů proti československému státu včetně kolaborace s německými okupanty. Spolu s ním byl zatčen i Josef Černý, také politik Republikánské strany a meziválečný ministr vnitra. Beran nečekal, že po jedné diktatuře přijde diktatura druhá, a že ani tady jeho postoje nebudou uznávány bez povšimnutí a bez následného trestu. Odsouzení těchto politiků mělo dokázat, že jsou zrádci národa a měl se tak ospravedlnit zánik jejich strany.\n\nBeran byl ve vyšetřovací vazbě až do dubna 1947, kdy byl odsouzen Národním soudem k 20 letům těžkého žaláře a propadnutí veškerého jmění, které si však ani nestihl převzít po skončení války. Žaloba trvala dlouho zejména proto, že nebyly žádné důkazy, které by mohly být natolik věrohodné, aby jim někdo věnoval pozornost. Ve svém dopise z vězení popisuje, jak s ním bylo zacházeno, je však i nadále optimistický a doufá, že bude lépe. Obžalovaní byli souzeni zejména za činy z období částečné mobilizace (květen 1938) až po vyhlášení protektorátu. Obžalovací spis však obsahoval i informace z roku 1926, kdy se na vládě podílely i německé aktivistické strany, toto bylo bráno jako zjevné stranění Němcům (ačkoliv šlo o úspěšnou demokracii, která byla uznávána i za hranicemi Československa. V obžalobě nechyběla zmínka o článku Henleina ve Venkově a Beranův proslov ohledně německé menšiny v roce 1938. Vyčtena mu byla i schůzka s německým vyslancem Eisenlohrem. Beran byl obviněn, že chtěl ovládnout celou moc ve státě a z toho, že se opíral o fašistická hnutí a ze spolupráce s Hitlerem. Založení Strany národní jednoty zde bylo bráno jako projev totalitarismu. Všechna se nesla v duchu komunistické propagandy. Komunistická strana se snažila potlačit jakékoliv svědectví, které by mluvilo ve prospěch Berana, soudy byly zmanipulovány a výsledek byl tak znám už od začátku. Svědci byli ovlivňováni, a to i tělesným nátlakem.\n\nBěhem hlavního přelíčení, které probíhalo od konce ledna do začátku dubna, pronesl Beran dlouhou obhajovací řeč, ve které se snažil vyvrátit všechny body obžaloby, jeho projev byl velmi přesvědčivý. Beran rozvrátil obžalobu a porotci byli velmi otřeseni, protože měli jasně nařízeno, že Beran má dostat ten nejvyšší možný trest. Rozsudek, který byl 21. dubna 1947 vynesen, tak byl politicky zmanipulován a Beran v něm byl odsouzen, z obsáhlé žaloby však zbyly jen trosky, které k popravě naštěstí nestačily. Josef Černý byl zproštěn obžaloby úplně. Beran byl uznán vinným mimo jiné za uvítání říšského protektora Neuratha v dubnu 1939, projevy, které musel v té době pronášet, byly označeny za zločin, ačkoliv se jednalo jen o snahu o umírnění dopadu protektorátu na Československo. Druhým trestným činem byl prodej zbraní Německu, ke kterému došlo ale pod nátlakem a bez prvotního záměru prodat zbraně zrovna Němcům. Nabídnuty byly totiž i Anglii, Francii a Rumunsku.\n\nBeran byl tedy odsouzen k 20 letům tvrdého žaláře, pozbyl tak i občanské cti. Polovinu trestu si musel odpykat na svobodě ve zvláštních nucených pracovních oddílech. Celé jeho jmění propadlo státu. Obětí se stala i Beranova manželka, která byla obžalována, že před konfiskací majetku nepřiznala všechny rodinné šperky, obrazy a jiné předměty včetně cizích valut. Roku 1951 byla odsouzena k 6 letům žaláře. Byla také označena za nepřítele nového socialistického státu.\n\nRudolf Beran byl převezen do věznice na Pankráci, kde s ním bylo až nelidsky zacházeno. Ihned po příjezdu byl zbit obuškem a od začátku podstupoval velkému psychickému nátlaku. Nebyly mu dovoleny vycházky a nesměl se koupat a ani holit. Během svého pobytu neměl přístup k tisku a nebylo mu povoleno vlastnit ani papír a tužku. Vyslýchání, které musel podstupovat, trvaly mnohdy i celé hodiny v kuse bez jakékoliv pauzy. Praktiky, které musel vydržet, připodobňoval k praktikám, které používalo gestapo. Vyšetřování pro Národní soud totiž neprováděly soudy, ale sama policie. S tímto faktem se vázala skutečnost, že chování k Beranovi bylo velmi agresivní, ponižující a psychicky náročné.\n\nVe svém dopise rodině, který však prvotně věnoval zemědělské veřejnosti, vyzdvihoval myšlenku demokracie a nezapomněl také povzbudit československý národ. Dále kladl důraz na to, aby lidé drželi pohromadě a spolupracovali spolu. Vzhledem k odkazu Antonína Švehly, který ve svém dopise také zmiňuje, neopomíná zdůraznit tradici agrárních uskupení, které je potřeba zachovat. V rámci dopisu žádá o materiály pro svou rodinu, které by mohly pomoci k jeho obhajobě.\n\nVěznice v Leopoldově, kde byl Beran uvězněn, patřila mezi nejhorší věznice svého typu. S vězni, často nevinnými, nebylo zacházeno nijak příjemně. Často se jim nedostávalo kvalitní zdravotní péče a za práci nebyli skoro vůbec placeni. V lednu roku 1954 onemocněl chřipkou a kvůli špatným podmínkám, které panovaly během jeho léčby i před ní, této nemoci 28. února 1954 podlehl. Beran nebyl pohřben do hrobu, ale pouze za leopoldovskou věznicí, kde jen vystavili jména zesnulých. Spolu se začátkem normalizace byl však i tento „hrob“ srovnán se zemí.\n\nPodle mnohých názorů odborníků se Beranovi stala závažná křivda a měl by být soudně rehabilitován. Jsou i takové názory, že byl Beran vlastizrádce a kolaborant. Proto je otázka Beranova osudu velmi složitá a nejednoznačná. Rudolfu Beranovi a otázce jeho rehabilitace se pozorně věnuje ve své knize \"Rudolf Beran a jeho doba\" Jaroslav Rokoský.\n\nBeran se svého postavení snažil využit naplno, pomáhal své rodné obci Pracejovice, kde se dalo. Například v době svých studií na hospodářské škole v Pracejovicích založil Spolek pro zvelebení chovu dobytka. Později nechal vydláždit náves a všechny cesty v obci. Dlažba obyvatelům slouží dodnes. Rudolf Beran byl zaujat družstevnictvím. V roce 1928 byla v Pracejovicích zakoupena první obecní mlátička, k níž Rudolf Beran daroval motor. Později byly dokoupeny i další společné mlátící stroje, nejprve na benzínový, po provedení elektrizace na elektrický pohon.\n\nOd roku 1928 do roku 1932 se z Beranovy iniciativy prováděla meliorace a odvodnění pozemků všech zemědělců ve vsi. Rudolf Beran k tomuto účelu vymohl subvenci od Ministerstva zemědělství a Zemského správního výboru, která pokryla 55 % nákladů. Sám zaplatil projekt meliorace, šlo asi o 6800 korun. Jeho přičiněním byly rovněž lesem osázeny neplodné plochy obecních pastvin „V Jamkách“. Všechny stromky dodal iniciátor zdarma. Díky Beranovu vlivu prošla obec také elektrifikací, byla zbudována kanalizace a moderní vodovod.\n\nV roce 2011 mu byla udělena Cena Václava Bendy (in memoriam).\n\n\n"}
{"id": "96128", "url": "https://cs.wikipedia.org/wiki?curid=96128", "title": "Severní Bukovina", "text": "Severní Bukovina\n\nSeverní Bukovina ( , \"Pivnična Bukovina\"; ) je území o rozloze 6262 km² na západě Ukrajiny. Netvoří nějaký zvláštní správní celek, je to vlastně větší díl historické země Bukoviny (10 441 km²), kterou na úkor Rumunského království v letech 1940/44 zabral Sovětský svaz a vtělil do ukrajinské Černovické oblasti (jejíž západní a část severní hranice přesně kopíruje původní bukovinskou zemskou hranici). I po jeho rozpadu zůstala severní Bukovina součástí Ukrajiny, kdežto Rumunsku nadále zbývá menší jižní část.\n\nV dějinách bylo území „staré“ Bukoviny součástí Kyjevské Rusi, Haličsko-volyňského knížectví, Moldavského knížectví, Osmanské říše a Habsburské říše, v jejímž rámci tato země vznikla. Bylo to hraniční, přechodové území mezi dvěma kulturami: slovanskou/ukrajinskou (rusínskou) a latinskou/rumunskou. Jelikož však obě národnosti spadaly do pravoslavného církevního okruhu (a dokonce až do roku 1861 se i rumunština zapisovala cyrilicí), nebyl v jejich soužití po staletí vážnější problém.\n\nKoncem 19. století však přišel rozmach etnicko-jazykového nacionalismu a nalezl i ve zdější společnosti odezvu. S rozpadem Rakouska-Uherska vyvrcholily v Bukovině iredentistické snahy Ukrajinců i Rumunů. Ukrajinci již dříve volali po rozdělení Bukoviny na ukrajinskou a rumunskou část (etnografická hranice mezi oběma národy je zřetelná). Rumunští nacionalisté v čele s místním šlechticem a politikem Iancu Flondorem trvali na přičlenění celé Bukoviny v historických hranicích k Rumunsku. V listopadu 1918 vstoupila rumunská vojska do Bukoviny a zmařila ukrajinské snahy o rozdělení této provincie na základě etnického principu. Proti rumunské okupaci severní Bukoviny protestovali představitelé vlád ZULR, ULR a později USSR, resp. SSSR.\n\nMeziválečná léta (1918–1940) jsou v tzv. Velkém Rumunsku ve znamení represí vůči ukrajinské menšině. Toto období se vyznačuje bezohlednou rumunizací bukovinských Ukrajinců. Severní Bukovina byla osídlována rumunským úřednickým aparátem a armádou. Ukrajinské školství všech stupňů bylo zrušeno. Ukrajinský tisk byl značně omezen a kontrolován cenzurou.\n"}
{"id": "96129", "url": "https://cs.wikipedia.org/wiki?curid=96129", "title": "Thunské jezero", "text": "Thunské jezero\n\nThunské jezero ( ) je jezero na severním úpatí Bernských Alp ve Švýcarsku. Jezero se nachází v kantonu Bern. Má rozlohu 48,3 km². Je 17,5 km dlouhé a maximálně 3,5 km široké. Dosahuje maximální hloubky 217  m. Objem vody je 6,5 km³. Rozloha povodí je 2 500 km². Leží v nadmořské výšce 558 m.\n\nJezero leží v tektonické kotlině. Má srázné zalesněné břehy.\n\nPřes jezero protéká řeka Aare (přítok Rýna), která přitéká z výše položeného Brienzského jezera. Dalším větším přítokem je řeka Kandler. Průměrný odtok je 110 m³/s a maximální 345 m³/s.\n\nZamrzá na 6 až 7 měsíců.\n\nRybářství je obživou pro mnoho obyvatel pobřeží. Výlov v r 2001 činil 53 048 kg ryb.\n\nNa jezeře je rozvinutá místní lodní doprava. Osobní doprava zde funguje od r 1835 a v současné době zde působí flotila 10 lodí.\n\nNa západním konci při odtoku \"Aare\" leží město Thun. Na východním konci se mezi \"Brienzským\" a \"Thunským jezerem\" rozkládá naplavená rovina Bödeli, na které se nacházejí obce Interlaken, Matten a Unterseen. Na severním břehu jezera leží obce Hilterfingen, Oberhofen, Gunten, Merlingen a Sundlauenen a na jižním břehu Spiez, Faulensee, Krattigen, Leissigen a Därligen.\n\n"}
{"id": "96130", "url": "https://cs.wikipedia.org/wiki?curid=96130", "title": "Seznam kyrgyzských spisovatelů", "text": "Seznam kyrgyzských spisovatelů\n\n\n\n\n"}
{"id": "96132", "url": "https://cs.wikipedia.org/wiki?curid=96132", "title": "The Elder Scrolls IV: Oblivion", "text": "The Elder Scrolls IV: Oblivion\n\nThe Elder Scrolls IV: Oblivion (či jen Oblivion) je fantasy RPG počítačová hra a videohra vyvinutá společností Bethesda Softworks, LLC. Jde o třetí pokračování herní série The Elder Scrolls. Hra byla poprvé vydána 20. března 2006 v Severní Americe a 24. března v Evropě. Vedle osobních počítačů je určena i pro herní konzole Xbox 360 a PlayStation 3. Některým nehratelným postavám (NPC) propůjčili své hlasy známí herci (např. Patrick Stewart, Lynda Carterová, Sean Bean a Terence Stamp).\n\nVývoj hry začal v polovině roku 2002 krátce před uvedením předcházejícího dílu a trval přes 4 roky. Vedle standardního vydání bylo vytvořena i sběratelská edice, která navíc obsahuje kapesního průvodce Tamrielské říše, bonusové DVD s materiály z průběhu vytváření hry a repliku císařské mince. Hra je založena na upravené verzi herního enginu Gamebryo a používá systém modelování tváří postav FaceGen, technologii Havok k zachovávání fyzikálních zákonů prostředí, v němž se hráč pohybuje, a technologii SpeedTree ke generování realisticky vyhlížejících rostlin.\n\nJako základní je zamýšleno zobrazení z pohledu hráče, ale je možné zvolit i zobrazení z pohledu třetí osoby. Oblivion je příkladem nelineární počítačové hry, která může mít vysoce variabilní průběh, neboť různé úkoly lze plnit několika způsoby, lze si vybrat jejich pořadí či některé lze zcela ignorovat apod. Vysoká různorodost je zajištěna i při tvorbě a vývoji postavy, u níž si hráč sám bez větších omezení rozhodne, na jaké vlastnosti a dovednosti se zaměří a jakým způsobem bude postavu formovat. Mnoho nepřátel, úkolů a nalézaných pokladů je navázáno na úroveň hráčovy postavy a v závislosti na ní se mění. Např. v určité truhle může být jiný předmět, pokud ji otevře hráč na 10. úrovni, než předmět, který tam hráč najde se svojí postavou na 1. úrovni. Oproti předchozímu dílu je ulehčeno hledání lokací úkolů, neboť hráč má k dispozici mapu, která ho naviguje na správné místo, na němž má ve vybraném úkolu pokračovat. Tak je zamezeno zbytečnému bloudění, k němuž někdy docházelo v .\n\n6. června 2006 byla vydána první oficiální záplata (patch), po které hra vykazuje verzi 1.1.511. Poslední patch byl vydán 30. dubna 2007 a zvyšuje verzi hry na 1.2.0416.\n\nHra obsahuje editor The Elder Scrolls: Construction Set, s nímž je možné vytvářet doplňky hry v podobě různých zásuvných modulů, jak to bylo možné i u předcházejícího dílu série. Několik oficiálních zásuvných modulů bylo možno po zaplacení stáhnout z webových stránek společnosti Bethesda Softworks, později byly souhrnně vydány spolu s rozšířením o frakci Rytířů Devíti jako stejnojmenný datadisk Knights of the Nine. Po jeho vydání však byli někteří fanoušci hry zklamáni malým rozsahem rozšíření, pro které podle jejich názoru není možno vydané rozšíření považovat za řádný a plnohodnotný datadisk.\n\n27. března 2007 byl vydán oficiální datadisk The Elder Scrolls IV: Shivering Isles, který se odehrává v „Říši šílenství“ daedrického prince Sheogoratha nazývané Shivering Isles. Jde o novou lokaci rozdělenou na dvě části: Mánii, která je jasná, barevná a přesycená, a Dementii, která je naopak temná, depresivní a klaustrofobická. V říši je jediné město Nový Sheoth. Datadisk kromě inovovaného herního světa obsahuje nové úkoly, předměty i nepřátele.\n\nHra se odehrává v centrální provincii Cyrodiil fiktivního kontinentu Tamriel. Hráč je situován do postavy vězně, který se probouzí ve vězeňské cele v Císařském městě. V jeho cele je náhodou také umístěn vstup do tajné chodby, která slouží císaři k úniku v naléhavých případech. Takto se hráč potkává s císařem Urielem Septimem VII., který se spolu se svými strážci z elitní císařské organizace Čepelí \"(Blades)\" snaží tajnou chodbou uniknout před vrahy z kultu uctívačů démonů nazývaného \"Mythic Dawn\". Císař se zmiňuje o snu, v němž spatřil vězňovu tvář, a má obavu, že den, kdy vězně (hráče) spatří, bude jeho posledním. Vězeň této příležitosti využije a tajnou chodbou uniká z vězení stejnou cestou jako císař a jeho doprovod. Na svém útěku je svědkem několika dalších útoků atentátníků na císaře, který je nakonec smrtelně zraněn. Ten před svou smrtí vězňovi ještě svěří Amulet králů a požádá ho, aby amulet donesl Jauffremu do Weynonského převorství u města Chorrol. Jeskyněmi a kanalizací se vězeň dostane na svobodu a může se svobodně pohybovat po celé provincii Cyrodiil. Během setkání s císařem a při postupu podzemím si hráč zvolí, za jakou postavu bude hrát, a projde základní výukou ovládání hry. Před opuštěním podzemí má hráč možnost základní určení své postavy ještě naposledy změnit.\n\nPo této úvodní části hry se hráč může volně rozhodnout, zda bude pokračovat v plnění úkolů z hlavní dějové linie hry či zda vstoupí do některé z frakcí a bude plnit vedlejší úkoly zadávané mu jeho nadřízenými či zda bude plnit úkoly zadávané některými NPC v různých městech a na dalších místech provincie. Také jen může volně prozkoumávat provincii, bojovat s bandity, divokými zvířaty a příšerami, plenit zříceniny starých hradů a elfských sídel a nalezenou kořist prodávat obchodníkům. Postup v hlavní dějové linii lze samozřejmě volně kombinovat i s plněním všech dalších úkolů.\n\nPokud hráč pokračuje v úkolech hlavní dějové linie, dozví se, že císařova smrt umožnila otvírání bran do Oblivionu neboli Zapomnění, paralelního světa démonů (tzv. daeder), kteří se chystají k invazi do světa Tamriel. Podle prastarého příběhu se totiž středozemní elfové (Ayleidé) vyžívali v přivolávání daeder, a tak byla bariéra mezi světy Tamrielu a Oblivionu potrhána. První vládkyně císařství z lidské krve, sv. Alessia, se dohodla s bohem Akatoshem, že on bude svou silou udržovat brány Oblivionu zavřené a potomci Alessie budou vládnout impériu. Jedinou cestou, jak lze natrvalo zavřít brány do Oblivionu a zabránit tak hrozící invazi, je nalézt potomka z krve císařského rodu Septimů, dosadit ho na trůn a znovu zapálit Dračí ohně v Císařském městě. Jauffre jako nejvyšší představitel Čepelí, které slouží císaři nejen jako ochranka, ale i jako výzvědná služba, hráči prozradí, že jediným potomkem císaře je nemanželský syn Martin Septim, který bydlí ve městě Kvatch. Když hráč dorazí do tohoto města, zjistí, že daedra u města otevřely bránu do Oblivionu a na město zaútočily. Hráč proto musí poprvé proniknout bránou do světa Oblivionu, bránu odtamtud zavřít a spolu se strážemi zlikvidovat démony, kteří již pronikli do města. Po tomto úspěchu je ostatními obyvateli celého Cyrodiilu přezdíván jako Hrdina od Kvatche. Poté Martina doprovodí zpět do Weynonského převorství, odkud však v mezidobí členové kultu Mythic Dawn uloupili Amulet králů. Jauffre nařídí dopravit Martina do pevnosti Chrámu Vládce oblak, hlavního sídla Čepelí, v Jerallských horách nedaleko města Bruma. Hráč potom musí vypátrat, že uloupený amulet by mohl být ve svatyni Mehrunese Dagona, daedrického prince ničení a pohrom. Tam však hráč zjistí, že vůdce kultu Bájný úsvit Mankar Camoran s amuletem unikl magickým portálem do svého „Ráje“, který vytvořil pomocí knih Mysterium Xarxes, učebnic tohoto kultu. Hráč se alespoň této knihy zmocní a ji donese Martinovi, který jejím studiem dospěje k závěru, že pro amulet musí následovat Mankara Camorana do jeho Ráje. K vytvoření portálu musí hráč pro Martina nalézt několik ingrediencí – první je daedrický artefakt. Další je velký welkyndský kámen – nástroj staré magie středozemních elfů. Pak světcovu krev – starobylé brnění Tibera Septima, prvního císaře Třetího věku. A poslední je velký pečetní kámen – artefakt daedrické magie, který je srdcem jisté části Oblivionu. Velký pečetní kámen může být ale jedině ve Velké bráně Oblivionu a to je také Martinův smělý plán: otevřít velkou bránu u města Bruma a na pomoc povolat všechna Cyrodiilská města.\n\nPo otevření Velké brány u Brumy musí hráč proniknout do světa Oblivionu a získat velký pečetní kámen jako poslední ingredienci k vytvoření portálu do Ráje Mankara Camorana. Tímto portálem, který Martin následně otevře, se hráč dostane do utopického Ráje, kde se musí probojovat přes Camoranovy přisluhovače a nakonec musí porazit i jeho samotného a jeho děti. Tím získá Amulet králů, s nímž Martin v doprovodu Čepelí a hráče cestuje do Císařského města, aby znovu zapálil Dračí ohně a ukončil tak invazi daeder ze světa Oblivionu. Rada s bojovým mágem Ocatem v čele sice souhlasí s Martinovým právem na trůn, ale v Císařském městě zuří boje s daedrami a hráč musí s Martinem proniknout do centra města k Chrámu Vyvoleného. Před chrámem ještě musí čelit samotnému vládci Oblivionu Mehrunesovi Dagonovi. Martin se probojuje do chrámu, pomocí amuletu se spojí s dračím bohem Akatoshem, stane se jeho avatárem a porazí Mehrunese Dagona. Tímto je Amulet králů zničen, Martin zmizí, trůn říše zůstane prázdný, ale všechny brány do Oblivionu jsou navždy zavřeny. V závěrečné promluvě Martin svěří budoucnost Tamrielu do rukou hráče a vyhlásí začátek Čtvrtého věku. Vlády se ujme Rada a bude hledat vhodného nástupce na trůn. Závěr hlavní dějové linie tak umožňuje vytvořit další pokračování příběhu.\nVedle úkolů spojených hlavní dějovou linií může hráč plnit úkoly, které mu zadají představitelé různých frakcí, do nichž lze vstoupit. Jedná se o:\nDalší úkoly lze získat od některých postav v každém městě, lze se zapojit do gladiátorských soubojů v Aréně umístěné v Císařském městě a úkoly lze získat i od daeder, jejichž svatyně jsou rozesety po celém Cyrodiilu.\n\nJako v jiných RPG jsou schopnosti hráčovy postavy závislé na několika základních vlastnostech. Jsou jimi:\nNa těchto základních vlastnostech závisejí odvozené vlastnosti, kterými jsou\nPři vytváření postavy na počátku hry prvotní hodnota základních vlastností vyplývá ze zvolené rasy, pohlaví a znamení.\n\nVedle vlastností má každá postava určité dovednosti. V závislosti na zvoleném povolání, které určuje zaměření hráče mezi základními specializacemi (umění boje, umění magie a umění plížení), se dovednosti dělí na hlavní a vedlejší. Dovednosti mají hodnotu v rozmezí 0–100, sedm hlavních dovedností má základní hodnotu 25, vedlejší dovednosti mají základní hodnotu 5. Dovednosti spojené s vybranou základní specializací mají hodnotu zvýšenou o 10. Každá dovednost je řízena určitou základní vlastností (s výjimkou štěstí, s nímž není spojena žádná z dovedností). Hodnota dovedností určuje mistrovskou úroveň v dané dovednosti, každá mistrovská dovednost je charakterizována určitým zvýhodněním či znevýhodněním. U jednotlivých magických škol jsou kouzla rozdělena podle mistrovských úrovní a postava není schopná vyvolat kouzlo z vyšší mistrovské úrovně, než na které aktuálně je. Mistrovské úrovně dovedností jsou: nováček (hodnoty 0–24), učedník (hodnoty 25–49), tovaryš (hodnoty 50–74), expert (hodnoty 75–99) a mistr (hodnota 100).\n\nRozdělení dovedností podle specializace lze shrnout do následující tabulky. Za dovedností je v závorce uvedena příslušná řídící vlastnost.\n\nZákladní vlastnosti (a v závislosti na nich i odvozené vlastnost) v průběhu hry rostou při přechodu na vyšší úroveň postavy, který nastane, pokud se po deseti zvýšeních hlavních dovedností hráčova postava uloží ke spánku. Dočasně lze hodnotu vlastností a dovedností zvýšit či snížit magií, lektvary či očarovanými předměty.\n\nHráčem vybraná rasa ovlivňuje vlastnosti a dovednosti postavy. Různé rasy mají různá zvýhodnění, kterými jsou jedinečné, schopnosti, které lze užít jednou denně, nebo specifická kouzla. Ve světě Tamriel žijí:\n\nKaždý obyvatel Tamrielu se narodil pod určitým znamením hvězd, které ovlivňuje některé jeho vlastnosti či mu dodává speciální schopnosti.\n\n"}
{"id": "96133", "url": "https://cs.wikipedia.org/wiki?curid=96133", "title": "Čingiz Ajtmatov", "text": "Čingiz Ajtmatov\n\nČingiz Torekulovič Ajtmatov, , , (12. prosince 1928 – 10. června 2008) byl kyrgyzský spisovatel, prozaik a publicista, píšící kyrgyzsky a rusky, jeden z představitelů tzv. magického realismu. Proslavila ho milostná novela \"Džamila\" (1959), zasazená do období 2. světové války, za kterou obdržel Leninovu cenu.\n\nV tvorbě Čingize Ajtmatova se obdivuhodným způsobem snoubí realismus a legenda, motivy národní kyrgyzské kultury, témata humanismu a hlubokého člověčenství. Jeho tvorba je poetická natolik, nakolik může být próza přirovnávána k poezii. \n\nČingiz Ajtmatov se narodil 12. prosince 1928 v rodině Torekula a Nagimy Ajtmatových, ve vesnici Šeker v Talaské oblasti, Kyrgyzstánu. Byl kyrgyzské národnosti (jeho otec byl Kyrgyz, matka Tatarka). Podle kyrgyzské tradice má každý znát všechny své předky až do sedmého pokolení a Čingiz znal opravdu každého z nich jménem a o každém věděl, čeho ve svém životě dosáhl. Jméno Čingiz dostal Ajtmatov podle slavného vojevůdce Čingischána.\n\nRodina Ajtmatova držela vždy při sobě. Čingizovi byla blízká zejména jeho babička, která ho brala s sebou na významné oslavy a setkání (např. svatby, pohřby, lidové hry), k vypravěčům národních bájí, zpěvákům. Spisovatel reflektuje tyto své zážitky z dětství ve své tvorbě, která je protkána kyrgyzským národním koloritem a změnami, které pro národ přineslo období sovětské moci.\n\nOtec Čingize Ajtmatova, Torekul, byl významným politickým činovníkem Kyrgyzské sovětské socialistické republiky. V roce 1935 odjel s rodinou do Moskvy studovat politickou školu. V roce 1937 byl však zatčen, obviněn z buržoazního nacionalismu a spolu s mnoha dalšími kyrgyzskými komunisty o rok později popraven. Čingize spolu s jeho dalšími sourozenci vychovávala matka sama, rodina nesla punc nepřítele sovětského národa.\n\nČingiz Ajtmatov vystudoval Vysokou školu zemědělskou ve Frunze (dnes Biškek) a pracoval jako zootechnik a veterinář až do roku 1966. Mezitím vystudoval Literární institut Maxima Gorkého v Moskvě, přispíval do novin v ruštině a v kyrgyzštině, překládal.\nV roce 1963 obdržel Ajtmatov Leninovu cenu za povídku Džamila. V roce 1968 obdržel státní cenu za povídku \"Na shledanou, Gulsari!\" Je jedním ze dvou spisovatelů za střední Asie, kteří sovětské státní ocenění za literaturu obdrželi. Ajtmatov píše jak v ruském jazyce, tak v kyrgyzském jazyce.\n\nAjtmatov byl dvakrát ženatý. Před rozpadem SSSR pracoval jako velvyslanec Sovětského svazu v Lucembursku, poté jako velvyslanec Kyrgyzské republiky v Belgii, Lucembursku, Nizozemsku, EU, NATO a UNESCO.\n\nMilostná novela:\nRomány reprezentující magický realismus:\n\n\n\n\n\n"}
{"id": "96135", "url": "https://cs.wikipedia.org/wiki?curid=96135", "title": "Republic Aviation Company", "text": "Republic Aviation Company\n\nRepublic Aviation Company byl americký letecký výrobce, který byl založen roku 1931 Alexandrem Severskym. Firma se původně jmenovala jako její spoluzakladatel Alexander P. de Seversky – Seversky Aircraft Company. Pod jeho vedením však nebyla úspěšná a tak byla roku 1939 reorganizována jako \"Republic Aviation Company\". Během druhé světové války se zde vyráběly důležité letouny jako P-47 Thunderbolt a po válce např. F-84 Thunderjet a F-105 Thunderchief. V roce 1965 se stala součástí společnosti Fairchild.\n"}
{"id": "96152", "url": "https://cs.wikipedia.org/wiki?curid=96152", "title": "Dalekozrakost", "text": "Dalekozrakost\n\nDalekozrakost neboli hyper(metr)opie (latinsky \"hypermetropia\" či \"hyperopia\") je oční refrakční vada, při které se paprsky světla usměrněné čočkou lidského oka sbíhají až za sítnicí a na sítnici tedy nevzniká ostrý obraz. Typická je neschopnost postiženého vidět ostře blízké předměty a naopak dobré vidění do dálky, což také vedlo k označení „dalekozrakost“. Při silnější vadě však postižená osoba nevidí dobře ani na dálku. \n\nPodobně jako \"dalekozrakost\" se projevuje i \"vetchozrakost\" (presbyopie), což však není porucha, ale v zásadě fyziologický jev. Dalekozrakost a presbyopie se navzájem sčítají. Vrozená dalekozrakost se někdy s dospíváním snižuje nebo úplně mizí (zatímco u krátkozrakosti je tomu zpravidla naopak). Často se vyskytuje v kombinaci s astigmatismem nebo tupozrakostí. Slabší vrozená dalekozrakost se zpočátku (v dětství, mládí) nemusí projevovat (jde pak o tzv. latentní hyperopii), neboť oko má určitou schopnost ji kompenzovat akomodací (smršťováním) čočky. Projeví se pak až ve vyšším věku, kdy se pružnost čočky snižuje. \n\nSilná dalekozrakost je průvodním jevem afakie (absence čočky, např. po operaci šedého zákalu) a také mikroftalmie (příliš malé oko). \n\nStupeň vady se určuje měřením refrakce a vyjadřuje se počtem dioptrií (nutných ke korekci), v případě dalekozrakosti s plusovým znaménkem. Dalekozrakost se obecně kompenzuje spojnými (zvětšujícími) čočkami. Tradičním nosičem umělých čoček jsou brýle, alternativou je použití kontaktních čoček. Dalekozrakost je také většinou možné odstranit nebo alespoň zmírnit laserovou operací, např. metodou LTK. \n\n\n"}
{"id": "96153", "url": "https://cs.wikipedia.org/wiki?curid=96153", "title": "Leonid Iljič Brežněv", "text": "Leonid Iljič Brežněv\n\nLeonid Iljič Brežněv (rusky: Леонид Ильич Брежнев, ukrajinsky: Леонід Ілліч Брежнєв; 19. prosince 1906, Kamenskoje (Каменское), Ruské impérium – 10. listopadu 1982, Moskva) byl sovětským politikem, nejvyšším představitelem Sovětského svazu (SSSR) v období let 1964–1982.\n\nBrežněv vykonával od roku 1947 funkci prvního tajemníka ÚV KS v ukrajinské Dněpropetrovské oblasti, od roku 1950 v Moldávii a od roku 1955 v Kazachstánu. Jeho kariéra v Komunistické straně Sovětského svazu (KSSS) jej v roce 1960 přivedla do funkce předsedy Nejvyššího sovětu, nominální hlavy státu. Po vnitrostranickém puči proti Nikitovi Chruščovovi se Brežněv v roce 1964 stal skutečným vůdcem Sovětského svazu, a to nejprve prvním tajemníkem a od roku 1966 generálním tajemníkem Ústředního výboru KSSS. Působil téměř tři desítky let na vrcholných pozicích mocenské pyramidy Sovětského svazu a tzv. satelitních států a téměř dvě desetiletí byl jejím nejvyšším představitelem.\n\nKritici poznamenávají, že v době Brežněvovy vlády byl v SSSR nastolen tzv. „neostalinismus“ a došlo k dalšímu stupňování zbrojních závodů se Západem, hlavně se Spojenými státy americkými. Přičítají mu zodpovědnost za invazi vojsk Varšavské smlouvy do Československa v roce 1968 a za sovětskou intervenci v Afghánistánu od roku 1979. V mezinárodní politice však v období studené války uplatňoval politiku tzv. détente – uvolňování napětí mezi SSSR a USA.\n\nBrežněv se narodil ve městě Kamjanske, tehdy úředně Kamenskoje (Каменское), u Dněpropetrovsku na území dnešní Ukrajiny. Jeho dědeček Jakov, otec Ilja i matka Natalja Děnisovna Mazalovová se přestěhovali ze zemědělské vesnice Brežněvo, která leží v Kurské oblasti v Rusku, kvůli práci v ocelárně do Kamenskoje v Dněpropetrovské oblasti, což byla tehdy Jekatěrinoslavská gubernie Ruského impéria. Ačkoli byl tedy po rodičích etnický Rus, narodil se a vyrostl na Ukrajině a většina dokumentů uvádí jeho národnost jako ukrajinskou, jako např. jeho cestovní pas z roku 1947, některé jiné, jako např. průvodní list k Řádu vlastenecké války, zase jako ruskou.\n\nČlenem VKS (b) – Všesvazové komunistické strany (bolševiků) KSSS se Brežněv stal roku 1931. Jako řadový komsomolec a komunista se účastnil na přelomu dvacátých a třicátých let kolektivizace venkova. Patřil mezi stranické funkcionáře, jejichž kariéra započala v dobách Stalinova teroru – tzv. \"generace roku 1937\". Většinu svého mládí prožil na Ukrajině v Dněpropetrovské oblasti. Prošel systémem večerního vzdělávání, které mu otevřelo cestu k rychlému vzestupu. Vlna velkého teroru 1937/1938 ho vynesla do stranických funkcí. Brežněv se stal oblastním tajemníkem, který zodpovídal za ideologický sektor a sektor obranného průmyslu. Ukrajinskou KS tehdy řídil Nikita Sergejevič Chruščov, se kterým pak byla Brežněvova kariéra v následujícím čtvrtstoletí spojena.\n\nBěhem Velké vlastenecké války byl činný v Rudé armádě, kde působil na pozici politického komisaře, ve které dosáhl na hodnost generálmajora. Účastnil se řady bojů, např. v Malé zemi u Novorossijska, osvobození Krymského poloostrova a dalších operací, především jako politruk 18. armády, která se od září 1944 podílela na osvobozování Československa. Dne 26. listopadu 1944 se zúčastnil jako host prvního sjezdu národních výborů Zakarpatské Ukrajiny, kde byl přijat manifest požadující připojení oblasti k sovětské Ukrajině.\n\nPo válce znovu odešel do stranického aparátu a řídil obnovu hospodářství a života ve válkou zničené záporožské a dněpropetrovské oblasti. V roce 1950 byl převeden do Moldávie, kde dva roky působil v nejvyšší funkci prvního tajemníka republikové komunistické strany. Na XIX. sjezdu KSSS byl zvolen tajemníkem ÚV a kandidátem prezídia ÚV a tak se zařadil mezi poslední favority J. V. Stalina (od nějž si údajně vysloužil přezdívku „krásný Moldavan“).\n\nRoku 1952 se stal členem Ústředního výboru KSSS. Již předtím vykonával funkci prvního tajemníka ÚV KS Moldávie. Na XIX. sjezdu KSSS v roce 1952]se stal tajemníkem ÚV a kandidátem prezidia ÚV. Po Stalinově smrti byl z funkcí odvolán a přesunut do Hlavní politické správy Rudé armády a námořnictva. Kariéru mu zachránil mocenský vzestup N. S. Chruščova. V letech 1954–1956 vykonával funkci prvního tajemníka ÚV KS Kazachstánu a vedl kampaň na zúrodnění celin. Na XX. sjezdu KSSS byl opět zvolen tajemníkem ÚV KSSS a stal se kandidátem politbyra ÚV KSSS. Poté zodpovídal za resort zbrojního průmyslu a kosmonautiky. O rok později, po porážce tzv. protistranické Molotovovy frakce a dalších byl již plnoprávným členem politbyra. O čtyři roky později, roku 1960, byl zvolen resp. jmenován předsedou prezidia Nejvyššího sovětu SSSR.\n\nV roce 1957, když došlo ke krizi uvnitř stranického vedení, byl Chruščov téměř odvolán ze své funkce prvního tajemníka ÚV, když se proti jeho politice postavila většina členů předsednictva ÚV (Molotov, Kaganovič, Malenkov, Vorošilov, Bulganin, Pervuchin, Saburov, Šepilov). Brežněv se postavil na stranu svého patrona Chruščova a po boku dalších Chruščovových oblíbenců zaktivizoval plénum ÚV proti konzervativnímu stalinistickému křídlu. Po odsouzení protistranické skupiny (Molotova, Malenkova, Kaganoviče a Šepilova) se zařadil mezi skupinu nejmocnějších členů předsednictva KSSS druhé poloviny padesátých let (Chruščov, Kiričenko, Mikojan, Aristov, Brežněv, Suslov, Furcevová a Kozlov).\n\nPočátkem šedesátých let nahradil Brežněv starého K. J. Vorošilova na postu oficiální hlavy státu – stal se předsedou prezidia Nejvyššího sovětu SSSR. V této funkci sice načas opustil všemocný stranický aparát, ale zaujal velmi prestižní post, který naplňoval jeho ambice. Chruščovovy kádrové přesuny však vnášely pocit nejistoty i mezi členy nejvyššího vedení. Brežněva však nečekaně vynesly do pozice muže číslo dvě, když „korunní princ“ Frol Kozlov utrpěl mozkovou mrtvici po hádce s Chruščovem. Brežněvova kariéra však byla na hraně možností. Chruščov plánoval další přesuny a rozhodně nehodlal připustit Brežněvovo setrvání v centru politického života země. Nová elita KSSS (Chruščov, Brežněv, Podgornyj, Mikojan, Kosygin, Suslov, Šeljepin) však neumožňovala Chruščovovi prozatím Brežněva nahradit někým schopnějším.\n\nBrežněv využil příležitosti a přidal se na stranu nespokojených s Chruščovem. V centru spiknutí stála pětice členů předsednictva ÚV – L. I. Brežněv, N. V. Podgornyj, A. N. Šeljepin, G. I. Voronov a D. S. Poljanskij, kteří si zajistili podporu vojensko-průmyslového komplexu (D. F. Ustinov, R. J. Malinovskij, A. A. Gromyko, A. A. Jepišev), KGB (V. J. Semičasnyj) a konzervativních dogmatiků (M. A. Suslov, B. N. Ponomarjov, Iljičev). Chruščov nazval Brežněva „úlisným hadem“.\n\nV říjnu 1964 byl Chruščov zbaven všech svých funkcí a penzionován. Moc získalo kolektivní vedení členů předsednictva KSSS (Brežněv, Kosygin, Podgornyj, Suslov, Šeljepin, Poljanskij a Voronov). Prvním tajemníkem KSSS se stal L. I. Brežněv, řízení kabinetu převzal A. N. Kosygin a o něco později se stal oficiální hlavou státu N. V. Podgornyj.\n\nPrvní tajemník KSSS Brežněv se vydal na cestu pozvolného upevňování svého postavení, které trvalo až do jeho smrti. O jeho schopnostech neměl nikdo valné mínění. Vědělo se, že nemá žádný jasný politický program, dostatečné vzdělání a v ideologických, ekonomických či zahraničně-politických otázkách se vůbec neorientuje. Jeho dosavadní spoluspiklenci se stali jeho rivaly. Většina členů vedení i společnosti považovala Brežněvovo vůdcovství za dočasné řešení. První tajemník ale do svých rukou soustředil klíčový mocenský sektor – kontrolu kádrů a obsazování funkcí, který dokázal nečekaně využít pro své účely. Pozornost věnoval i KGB, kam dosadil J. V. Andropova se svými nohsledy S. K. Cvigunem a G. K. Cinevem, a vojensko-průmyslovému komplexu, jehož investičním požadavkům vycházel všemožně vstříc.\n\nHlavní strategií bylo vyhnout se otevřeným střetům, nevyzpytatelným a kontroverzním reformám a stranickým aparátníkům garantoval jejich setrvání ve funkcích (politika stability). Zcela rezignoval na kontrolu některých oblastí sovětské politiky. Ideologii převzal tajemník ÚV Michail Andrejevič Suslov. Řízení hospodářství bylo ponecháno v kompetenci rady ministrů v čele s A. N. Kosyginem. Toho však střežil stranický aparát, který vytvořil k vládě paralelní struktury. Premiér byl postupně odsunut ze skutečného vedení vlády a stal se pouhým vykonavatelem rozhodnutí stranických aparátčíků. Hospodářství pomalu a jistě začalo ztrácet dech a stagnovalo. Brežněv však prohlásil, že žádné změny nejsou třeba. Stačí, aby všichni pracovali lépe. Počátkem sedmdesátých let už bylo Brežněvovo postavení natolik pevné, že se mohl zbavit svých oponentů a kritiků. Odešli G. I. Voronov (dlouholetý premiér RSFSR), D. S. Poljanskij (místopředseda vlády zodpovídající za zemědělství), P. E. Šelest (první tajemník Ukrajiny), dřívější šéf KGB a Chruščovův favorit – A. N. Šeljepin, či předseda prezidia Nejvyššího sovětu SSSR N. V. Podgornyj.\n\nBrežněv se obklopil svými loajálními spolupracovníky z Dněpropetrovska, Moldávie či Kazachstánu. Moc v zemi získala tzv. dněpropetrovská, moldavská mafie. Vůdcem sovětské komunistické strany zůstal Brežněv až do své smrti v listopadu 1982. Po jeho boku stáli věrní spolupracovníci: M. A. Suslov, A. P. Kirilenko, N. A. Tichonov, K. U. Černěnko, J. V. Andropov, D. F. Ustinov a A. A. Gromyko.\n\nSedmdesátá léta 20. století byla obdobím relativní stability sovětského impéria. Západní svět se zaměřil na své ekonomické problémy a tak politika détente (uvolňování napětí – oteplování vztahů) dostala zelenou. Sovětská zahraniční politika byla směřována na udržení vlády ve středovýchodní Evropě a tiché rozšiřování impéria ve třetím světě. Brežněvova doktrína spočívala v kolektivní odpovědnosti států Varšavské smlouvy za udržení komunistických režimů a dovolovala sovětům zasáhnout v případě ohrožení jednoty bloku. Zásah proti pražskému jaru v srpnu 1968 byl jasnou proklamací sovětské ochoty bránit celistvost východního bloku, ačkoli samotný Brežněv byl zpočátku proti vojenské intervenci. Velkým problémem Brežněvova vedení byla roztržka s Čínou, kterou se o proti očekávání nepodařilo překonat a která vedla k lokálnímu dálněvýchodnímu vojenskému incidentu na řece Ussuri.\n\nVztah se Západem se stal pro Brežněva osobní záležitostí. Snažil se o mírovou koexistenci s „imperialistickým táborem“. Mezi Východem a Západem se vytvořila atmosféra uvolňování napětí, která byla založena na vojenské paritě. Sám generální tajemník aktivně podporoval ekonomickou spolupráci a politiku odzbrojení, byť sovětský vojenský arzenál neustále narůstal. Sovětský svaz využíval svých devizových zdrojů plynoucích z vývozu nerostného bohatství a tím řešil své hospodářské problémy. Nakupoval obilí a také moderní technologie a tím mohl na čas zajistit svým občanům relativní spotřební blahobyt. Největší pohromou pro sovětský systém se stalo rozhodnutí o vpádu do Afghánistánu na konci roku 1979. To už bylo Brežněvovo vedoucí postavení uměle prodlužovanou fikcí.\nV zemi bujela šedá ekonomika, která stále více nahrazovala nevýkonný systém centrálního plánování. Okrádání státu se stalo nezbytností pro zvyšování životní úrovně obyvatel. Vedle toho se i korupce stala přirozenou součástí života. Stranická nomenklatura se cítila být neohrožená a zmocňovala se společenského bohatství na úkor státu i vlastních občanů. Stabilita kádrů způsobila, že se průměrný věk vedoucích představitelů režimu zvyšoval. Většina funkcionářů se narodila v letech 1900–1920 a vstoupila do politického života v éře stalinismu. Sovětskou společnost začala ovládat gerontokracie.\n\nVrcholem Brežněvovy éry se staly Letní olympijské hry 1980 v Moskvě. Olympiáda však byla citelně poznamenána bojkotem západních sportovců kvůli sovětské invazi do Afghánistánu. To už byl zřejmý pozvolný úpadek režimu. Stárnoucí vedení země nebylo schopno řešit nahromaděné problémy. Započala epocha honosných pohřbů. V roce 1980 zemřel dlouholetý premiér N. A. Kosygin. V lednu 1982 zesnul i Brežněvův hlavní ideolog Michail Andrejevič Suslov.\n\nNa konci jeho života v Sovětském svazu znovu propukl nezřízený kult osobnosti generálního tajemníka. Brežněv propadl vlastní glorifikaci a shromažďování všemožných vyznamenání a funkcí. Prezídium Nejvyššího sovětu SSSR mu v květnu 1976 udělilo vojenskou hodnost maršála Sovětského svazu. V roce 1977 se stal nástupcem N. V. Podgorného ve funkci předsedy prezídia Nejvyššího sovětu SSSR.\n\nV polovině 70. let se začal rapidně zhoršovat Brežněvův zdravotní stav. Fakticky přestal být způsobilý pracovat, většina členů vedení však o jeho odchodu do důchodu nechtěla ani slyšet. Jeho umírněný styl práce jim vyhovoval, dostali volnost a důvěru. Brežněvova vnitrostranická doktrína byla založena na co nejmenších pohybech ve funkcích, stabilitě, která měla dát funkcionářům klid na práci.\n\nDne 7. listopadu 1982 se Brežněv naposledy zúčastnil vojenské přehlídky na tribuně Leninova mauzolea na moskevském Rudém náměstí. Zemřel o tři dny později, 10. listopadu 1982. Mezi starci v politbyru začala hra o nástupnictví a záchranu upadajícího systému. O dva dny později se konalo plenární zasedání ÚV KSSS, na kterém byl na návrh K. U. Černěnka zvolen jednomyslně novým generálním tajemníkem Jurij Vladimirovič Andropov. Sovětský svaz nakonec přečkal Leonida Iljiče Brežněva o pouhých devět let.\n\nBrežněv během svého života obdržel přes 100 řádů, medailí a dalších ocenění.\n\nV průzkumu z roku 2013 hodnotilo Brežněva kladně 56% dotázaných Rusů.\n\nPodle průzkumu agentury Rejting z listopadu 2018, Brežněva hodnotilo kladně více než 47% dotázaných Ukrajinců.\n\n\n\n"}
{"id": "96154", "url": "https://cs.wikipedia.org/wiki?curid=96154", "title": "Agaricomycetes", "text": "Agaricomycetes\n\nAgaricomycetes (\"Stopkovýtrusé\") jsou houby z oddělení hub stopkovýtrusných (Basidiomycota). Mezi stopkovýtrusé patří všechny „typické houby“, jako je hřib, holubinka a muchomůrka.\n\nCharakteristickým rysem je, že plodnice nesou výtrusorodé rouško. Typická plodnice stopkovýtrusých hub se skládá z klobouku a třeně („nožičky“), výtrusorodé rouško je většinou naspodu klobouku, někdy ale také může pokrývat celý povrch plodnice , nebo je dokonce umístěno uvnitř plodnice (pýchavka).\n\nPlodnice samotná je tvořena propletenými houbovými vlákny, samotné tělo houby je tvořeno článkovanými dikaryotickými (dvoujadernými) hyfami. Rozmnožují se pohlavně pomocí basidiospor, tedy výtrusů, které vznikají ve specializovaných orgánech, basidiích, na povrchu výtrusorodého rouška.\n\nStopkovýtrusné houby jsou saprofytické i parazitické (často dřevokazné) houby, mnoho druhů žije v symbióze (mykorhiza) s lesními dřevinami, pomáhají jim lépe vstřebávat vodu a chrání je proti houbám parazitickým. Vzácně také stopkovýtrusé tvoří lišejníky (tzv. bazidiolišejníky) Jejich plodnice jsou vítanou potravou pro zvířata i pro člověka.\n\nDříve se rouškaté houby, tedy dnešní podtřída Agaricomycetidae, řadily jako třída Homobasidiomycetes, vyšší stopkovýtrusné houby, a dnešní podtřídu Tremellomycetidae, rzi a sněti, řadila do jedné třídy Heterobasidiomycetes, nižší stopkovýtrusné. Tento systém je dnes již zastaralý.\n\n"}
{"id": "96167", "url": "https://cs.wikipedia.org/wiki?curid=96167", "title": "Zdeněk Nehoda", "text": "Zdeněk Nehoda\n\nZdeněk Nehoda (* 9. května 1952 Hulín) je bývalý český fotbalový útočník a jeden z nejslavnějších hráčů Dukly Praha. V současné době je hráčským agentem a zastupuje celou řadu českých i zahraničních fotbalistů.\n\nV letech 1978 a 1979 získal ocenění Fotbalista roku v Československu.\n\nOd 23. září 1978 je členem Klubu ligových kanonýrů. V sezoně 1970/71 byl se 16 brankami nejlepším střelcem československé ligy (o primát se podělil s trnavským Jozefem Adamcem). Povedlo se mu to ve věku 18 let jako nejmladšímu hráči v historii nejvyšší soutěže (1925–). Nejlepším střelcem ligy byl i v ročníku 1978/79 se 17 góly (o primát se podělil s brněnským Karlem Kroupou).\n\nBěhem fotbalové kariéry vystudoval právnickou fakultu.\n\nSpolu s dalšími armádními sportovci a sportovními funkcionáři je veden v registračních protokolech komunistické vojenské kontrarozvědky jako „důvěrník“.\n\nZa Československo vstřelil v letech 1971–1987 celkem 31 gólů v 91 utkáních. V roce 1979 obsadil deváté místo v anketě Zlatý míč.\n\n\nPremiéra: 12. srpna 1969, Sparta ČKD Praha – Gottwaldov 1:1 (0:0)\n\nPrvní gól: 3. září 1969, Gottwaldov – SONP Kladno 4:1 (3:0)\n\nStý gól: 23. září 1978, Dukla Praha – Lokomotíva Košice 5:0 (3:0)\n\nPoslední gól: 25. září 1982, Dukla – Plastika Nitra 4:1 (2:1)\n\nPoslední zápas: 12. prosince 1982, Dukla Praha – RH Cheb 0:2 (0:2)\n\nZaložil \"Agenturu Nehoda sport\", se kterou zprostředkoval mnoho velkých hráčských přestupů. Podle serveru \"SportRevue.cz\" je Zdeněk Nehoda jeden z nejvlivnějších fotbalových agentů v Česku.\n\nK roku 2009 provozoval v centru Ostravy luxusní restauraci.\n\n"}
{"id": "96170", "url": "https://cs.wikipedia.org/wiki?curid=96170", "title": "Bridge", "text": "Bridge\n\nMost (anglicky bridge) označuje v počítačové síti síťové zařízení, které spojuje dvě části sítě na druhé (linkové) vrstvě referenčního modelu ISO/OSI. Most je pro protokoly vyšších vrstev transparentní (neviditelný), odděluje provoz různých segmentů sítě a tím zmenšuje i zatížení sítě.\n\nMost odděluje provoz dvou segmentů sítě tak, že si ve své paměti RAM sám sestaví tabulku MAC (fyzických) adres a portů, za kterými se dané adresy nacházejí. Leží-li příjemce ve stejném segmentu jako odesílatel, most rámce do jiných částí sítě neodešle. V opačném případě je odešle do příslušného segmentu v nezměněném stavu (týká se pouze tzv. Unicast rámců, které jsou určeny jedinému příjemci).\n\nVšesměrové rámce (Multicast, Broadcast) jsou naopak propouštěny bez omezení.\n\nMosty používají dvě základní metody propojování sítí:\n\n\n\n\nBridging a Routing (směrování) jsou podobná řízení toku dat, ale pracují pomocí různých metod. Bridging se provádí na 2. (linkové) vrstvě (L2), routing pak na 3. (síťové) vrstvě (L3) referenčního modelu ISO/OSI. Most tedy směruje rámce podle jejich hardwarové MAC adresy, zatímco router se rozhoduje podle IP adresy uvnitř přenášeného datagramu. Klasický most proto není schopen rozlišovat sítě. Z různých důvodů se však do mostů tato schopnost implementuje, takže most může ležet na pomezí.\nPři projektování větší sítě si musíme vybrat mezi přemostěním nebo rozdělením na různé podsítě propojené routery. Pokud je v routované síti počítač fyzicky přesunut z jedné síťové oblasti do jiné, musí mu být přidělena jiná IP adresa. Pokud je počítač přesunut uvnitř přemostěné (bridged) sítě, není potřeba nic překonfigurovávat.\n\n"}
{"id": "96173", "url": "https://cs.wikipedia.org/wiki?curid=96173", "title": "CzechTek 2006", "text": "CzechTek 2006\n\nCzechTek v roce 2006 proběhl od 28. července do 2. srpna ve vojenském újezdu Hradiště v Doupovských horách za účasti asi 40 000 návštěvníků.\n\nFestival byl připraven sdružením soundsystémů Aliance 23 ve spolupráci s policií a armádou, proto vše proběhlo hladce a média poprvé referovala věcně bez hledání senzací. Hudebně to byl typický CzechTek se zastoupením mnoha žánrů elektronické hudby, převažovalo logicky freetekno. Zúčastnily se téměř všechny české soundsystémy a mnoho zahraničních, hlavně z Francie a Velké Británie. Malá část české freetekno scény včetně několika soundsystémů se festivalu neúčastnila na protest proti přílišné organizovanosti.\n\n\n"}
{"id": "96175", "url": "https://cs.wikipedia.org/wiki?curid=96175", "title": "Velké Opatovice", "text": "Velké Opatovice\n\nVelké Opatovice ( \"Groß Opatowitz\") jsou město v okrese Blansko v Jihomoravském kraji, 14 km severně od Boskovic na říčce Jevíčce. Žije zde obyvatel. Průměrná roční teplota se pohybuje okolo 7,7 °C. Spadne zde 660 mm srážek za rok. Území obce obsahuje jako enklávu obec Malá Roudka.\n\nPrvní písemná zmínka je z roku 1308. První osídlení je však mnohem starší. Výskyt lidí na karastru obce archeologové doložili již v období neolitu. Od té doby s menšími přestávkami je doložena lidská činnost až do dnešních dnů. Původně se jednalo o dvě obce (Horní Opatovice a Dolní Opatovice), které se později sloučily ve Velké Opatovice. Sídlily zde významné rody: Věžníkové, Salmové a Herbersteinové. Od roku 1888 dostaly Opatovice přídomek Velké. Status města obdržely 15. října 1969.\n\nZámek poblíž kostela svatého Jiří byl postaven v roce 1757 v barokním slohu, poslední přestavba byla v roce 1913. Od 2. května 1924 se stal zámek vlastnictvím obce Velké Opatovice. Dne 2. ledna 1973 částečně vyhořel. Dostavba pod názvem Fosili podle návrhu Ing. Zdeňka Fránka byla zahájena v roce 1990. 26. listopadu 2007 jej navštívil prezident republiky Václav Klaus s manželkou. V roce 2008 byla rekonstrukce této části zámku dokončena a je v ní umístěno Moravské kartografické centrum, unikátní projekt nejen v celé ČR, ale i v Evropě.\n\n\nZa nejvýznamnějšího zaměstnavatele v okolí je považována společnost P-D Refractories CZ, a.s. (dříve \"Moravské šamotové a lupkové závody Velké Opatovice\", zkratkou MŠLZ), jež produkuje mnoho druhů výrobků v oblasti žáruvzdorných vyzdívek, betonů a křemičitého skla, zaměstnává více než 500 zaměstnanců.\n\n\n\nOd roku 1994 byl starostou obce Jiří Bělehrádek (KDU-ČSL). Na ustavujícím zasedání zastupitelstva 4. listopadu 2014 byl do této funkce opětovně zvolen. V říjnu 2015 ho ve funkci vystřídala Kateřina Gerbrichová.\n\n\n\n\n\n"}
{"id": "96178", "url": "https://cs.wikipedia.org/wiki?curid=96178", "title": "Řád menších bratří kapucínů", "text": "Řád menších bratří kapucínů\n\nŘád menších bratří kapucínů (též psáno Řád menších bratří – kapucínů, z latinského \"Ordo Fratrum Minorum Capucinorum\", zkratka \"OFMCap\", či jen kapucíni) je řeholní řád, jedna ze tří větví františkánského řádu.\n\nKapucínský řád vznikl roku 1525 zásluhou prvního představeného (generálního vikáře), Mettea z Bascio. Stalo se tak brzy po té, co se františkáni již rozdělili na dva samostatné řády minoritů a observantů. Kapucínský řád byl uznán papeži Klementem VII. 1528 a Pavlem III. 1536.\n\nOznačení \"kapucíni\" (z italského \"cappuccio\") vzniklo z původně posměšné přezdívky (\"ti s kapucí\"), která reagovala na výrazně dlouhou a špičatou kapuci na řeholním hábitu, která je odlišuje od zbývajících dvou větví františkánského řádu\n\nDo Českých zemí přišli první kapucíni vedení sv. Vavřinecem z Brindisi přes Vídeň 13. listopadu 1599 na pozvání pražského arcibiskupa Zbyňka Berky z Dubé a Lipé. Usadili se v Praze, kde byl v roce 1600 založen klášter na Hradčanech. Další kláštery byly založeny v Brně (s hrobkou), Jejkově, Mariánské, Opočně nebo Zákupech. V době komunistické diktatury byl řád rozehnán (viz Akce K) a jeho členové vězněni, po propuštění pokračovali v řeholním životě v ilegalitě.\n\nV současné době najdeme bratry kapucíny v klášterech v Praze na Hradčanech a Novém Městě, v Olomouci, Brně a v Sušici.\n\n\n\n"}
{"id": "96180", "url": "https://cs.wikipedia.org/wiki?curid=96180", "title": "Dolní Kounice", "text": "Dolní Kounice\n\nDolní Kounice (německy \"Kanitz\") jsou město v okrese Brno-venkov v Jihomoravském kraji. Rozkládají se na řece Jihlavě, na okraji Bobravské vrchoviny, 25 km jihozápadně od Brna. Jsou známé svými křesťanskými a židovskými památkami a pěstováním vína a ovocných plodů. Žije zde obyvatel. Město je členem Mikroregionu Ivančicko.\n\nJedná se o vinařskou obec ve Znojemské vinařské podoblasti (viniční tratě Karlov, Kapoun, Kozí hora, Kamenný vrch, Řepná hora, Šibeniční hora, Na Nivách, Nová města).\n\nJméno \"Kúnice\" předpokládá starší \"Kúnici\", což znamená \"lidé Kúnovi\". Jde o čelední jméno – šlo o vesnici, kterou obývali lidé, kteří patřili (byli poddaní) nějakému Kúnovi, snad příslušníku pozdějšího rodu Kouniců. \"Kúno\" byla domácká podoba německého jména \"Kunrat\" (novoněmecky \"Konrad\").\n\nMěsto se rozkládá na úpatí jižních výběžků Brněnské vyvřeliny, geomorfologicky v Bobravské vrchovině, východní část území se otvírá do Dyjsko-svrateckého úvalu. Řeka Jihlava je dělí na dvě části: na pravém břehu se nalézá centrum zvané \"Město\", část na levém břehu je zvána \"Závodí\" (toto dělení je zároveň shodné s vymezením dvou volebních okrsků v Dolních Kounicích). Město se rozkládá v údolí Jihlavy, centrum se nachází u řeky, kde nadmořská výška činí kolem 195 m, zástavba však šplhá i do okolních kopců, které město obklopují – nejvyšší z nich je Šibeniční vrch s 297 m výšky na pravém břehu a vrch sv. Antonína s 260 m výšky na levém břehu. Nejvyšší bod v dolnokounickém katastru leží ve výšce 332 m n. m. a nachází se při silnici na Hlínu.\n\nKlimaticky náležejí Dolní Kounice k velmi teplým oblastem, průměrná červencová teplota činí 20 °C, průměrné roční teploty se pohybují mezi 9 a 11 °C. Území města se nachází ve srážkovém stínu Krumlovského lesa a patří mezi nejsušší v ČR (mírně nad 400 mm srážek ročně).\n\nNa začátku 17. století měla obec 196 domů, po třicetileté válce z nich byly obydlených pouze 121. V roce 1790 měla obec 266 domů a 1582 obyvatel, v roce 1834 pak 370 domů a 2030 obyvatel.\n\n\nNejstarší školou v Dolních Kounicích byla škola v klášteře Rosa coeli. Škola byla určena pouze pro šlechtické dívky, které pobývaly v klášteře; dívky se učily latinu, náboženství a ruční práce. V poslední čtvrtině 13. století se Kounice z vesnice mění na městečko, je založena fara a při ní jistě existovala škola pro širší veřejnost, třebaže přímé zprávy o ní nejsou. Po zániku kláštera roku 1527 došlo k úpadku církevního a školského života v městečku, takže konšelé požádali Ferdinanda I., aby povolil bratrským správcům vést katolický kostel a faru. Ferdinand proto roku 1552 nařídil olomouckému biskupovi, aby na faru dosadil kněze, pro nedostatek katolických kněží ji skutečně získala Jednota. V té době již bratrská škola v městečku existovala, fungovala jako základní a poskytovala vzdělání i katolíkům. Velký význam pro její rozvoj měla blízkost bratrského biskupského sídla a gymnázia v Ivančicích.\n\nV roce 1622 po nuceném odchodu bratrských kněží převzala faru i školu katolická církev. Ze 17. století je stále o škole málo informací, ale je poprvé známo její umístění – bývala v jednom domě na jižní straně dnešního Masarykova náměstí. Škola se počtem žáků stále rozrůstala, takže církevní vizitace roku 1819 konstatovala, že prostorově nevyhovuje, a vyzvala k vybudování nové školy. Po dlouhých letech hledání vhodného stavebního místa byla vystavěna nová budova v Tovární ulici roku 1831. I tato škola brzy přestala kapacitně dostačovat, takže byla přistavěna další budova nad školní zahradou v ulici U Sboru (tato budova slouží svému účelu dodnes). Do roku 1780 se ve škole učilo výhradně česky, od té doby do 1907 i německy. V židovské čtvrti byla samostatná škola, doložená nejdříve 1751. Na nátlak místních Němců byla roku 1903 (i pro klesající počet žáků) zrušena a její žáci přešli do nově zřízené Německé lidové školy, která si vybudovala novou školní budovu na Hlavní ulici. Po roce 1918 počet žáků silně poklesl a škola byla 1921 zrušena (obnovena na přechodnou dobu 1939–1945). Před první světovou válkou vznikla i německá mateřská škola, proto byla v Jiráskově ulici zřízena také česká mateřská škola.\n\nV obci v současnosti poskytuje elementární vzdělání ZŠ Dolní Kounice, otevřena 4. září 1910. Škola má devět ročníků, vlastní jídelnu, školní družinu a přibližně 300 žáků.\n\nV roce 2014 došlo v Dolních Kounicích po více než 40 letech k navázání na tradici Svatováclavských hodů. První obnovené hody, které organizuje spolek Dolnokounické hody, probíhaly od 26. do 27. září toho roku na Mlýnském náměstí a v Kulturním domě.\n\nOd roku 1921 sídlí v Dolních Kounicích fotbalový klub SK Dolní Kounice. Největších úspěchů dosáhl na přelomu tisíciletí, kdy se stal nejprve na několik let účastníkem Moravskoslezské fotbalové ligy a v sezoně 2002/2003 dokonce účastníkem 2. ligy, tj. druhé nejvyšší fotbalové ligy v České republice. Klub využívá stadion v Zámecké ulici s kapacitou více než 500 míst k sezení.\n\nMimo Sportovní klub Dolní Kounice působil v Dolních Kounicích v letech 1928-1929 také další fotbalový klub, a to Rudá hvězda Dolní Kounice.\n\nTělovýchovná organizace Vodní sporty Dolní Kounice vznikla v roce 1951 jako součást TJ Sokol, v roce 1967, došlo k jejímu osamostatnění.\n\nČlenové Vodních sportů Dolní Kounice dosáhli několika výrazných úspěchů, mj. dvě stříbrné medaile Františka Kadaňky na Mistrovství světa ve vodním slalomu 1969 ve Francii a jeho start na Letních olympijských hrách 1972 či zisk titulu juniorského mistra světa Petrem Šarounem. Deblkanoisté Petr Veselý a Marek Rygel získali od roku 2014 řadu medailí ve sjezdu na divoké vodě na MS a ME.\n\n\n\n\n"}
{"id": "96182", "url": "https://cs.wikipedia.org/wiki?curid=96182", "title": "Modulární aritmetika", "text": "Modulární aritmetika\n\nNa rozdíl od běžné aritmetiky je modulární aritmetika definována na nějaké konečné množině ℤ. Tato množina vznikne ze ℤ tak, že jsou všechna čísla se stejným zbytkem po dělení číslem formula_1 (zbytková třída) brána jako kongruentní a ztotožněna s jediným reprezentantem. Taková množina se pak nazývá množina zbytkových tříd.\n\nZbytkovou třídou modulo n rozumíme množinu všech celých čísel, které při dělení přirozeným číslem n dávají stejný zbytek. Tuto množinu pak můžeme chápat jako jeden celek a celá čísla, která obsahuje, již dál nerozlišovat. Například jedna ze zbytkových tříd modulo 10 je tvořena množinou formula_2, jiná zbytková třída (rovněž) modulo 10 obsahuje např. prvky formula_3.\n\nPro libovolné formula_4 definujme relaci formula_5 takto:\nformula_6.\nČísla formula_7 se nazývají kongruentní modulo n a relace formula_5 se nazývá \"číselná kongruence modulo n.\" Značíme formula_9. Relace formula_5 je reflexivní, symetrická a transitivní, je tedy relací ekvivalence. Znaménko formula_11 tedy můžeme používat podobně jako znaménko =. Rovnosti v modulární aritmetice se obvykle zapisují jako kongruence a značí se trojčárkou:\n\"a + b ≡ b + a (mod n)\"\n\nObecně vzato, rozklad, který kongruence formula_5 na formula_13 vytváří má n tříd, pro které platí:\nformula_14\n\nMnožinu všech zbytkových tříd pro dané formula_1 značíme formula_16 ,kde formula_17. Pro jednoduchost píšeme jen formula_18.\nZavedená ekvivalence mezi prvky tvoří na okruhu (ℤ,+,·,0,1) kongruenci, tedy ∀a,b,n∈ℤ\nProto je možné při výpočtech vzájemně zaměňovat prvky ve stejných třídách. Pro zjednodušení se nejčastěji používá vždy nejmenší nezáporné číslo.\n\nformula_22 a formula_23 tvoří komutativní grupy pro kladné celé \"n\" a pro prvočíselné \"p\". Například pro formula_24 mají Cayleyovy tabulky tvar:\n\nNa ℤ lze přirozeně dodefinovat i další operace:\n\nPokud je formula_1 prvočíslo, pak ℤ tvoří těleso, protože pro každý nenulový prvek existuje inverzní prvek (vzhledem k násobení). Dělení se pak definuje jako násobení inverzním prvkem.\n\nOperace dělení a diskrétní logaritmus v modulární matematice se nechovají stejně jako v klasické aritmetice a tedy není možné jejich výsledky přímo převést do ℤ jako u sčítání a násobení.\n\nLidem je přirozenější klasická aritmetika, avšak modulární aritmetika má řadu výhod. Díky tomu, že je zde množina čísel konečná, jsou běžné operace jednodušší, rychlejší a potřebují konstantní množství paměti. Toho se využívá v počítačích, kde bývá typ \"celých čísel\" obvykle implementován v modulární aritmetice (nejčastěji formula_26).\n\nNa druhou stranu pro některé funkce není znám efektivní algoritmus (diskrétní logaritmus, faktorizace), čehož se často využívá v kryptografii.\n\n\n"}
{"id": "96186", "url": "https://cs.wikipedia.org/wiki?curid=96186", "title": "Carl Roman Abt", "text": "Carl Roman Abt\n\nCarl Roman Abt (16. července 1850, Bünzen–1. května 1933, Luzern) byl švýcarský konstruktér, vynálezce, organizátor a sběratel umění.\n\nZnám je především jako vynálezce Abtovy ozubnice a Abtovy výhybky pro pozemní lanovky. Kromě toho také vedl stavbu 72 horských drah (například BVZ Zermatt-Bahn, Gornergratbahn či Furka-Oberalp-Bahn), zestátnění privátních drah a věnoval se i umění.\n\nByl žákem konstruktéra Niklause Riggenbacha.\n\n"}
{"id": "96188", "url": "https://cs.wikipedia.org/wiki?curid=96188", "title": "Cvetnoj bulvar (stanice metra v Moskvě)", "text": "Cvetnoj bulvar (stanice metra v Moskvě)\n\nCvetnoj bulvar ( ) je stanice moskevského metra.\n\nStanice se nachází na Serpuchovsko-Timirjazevské lince, v její centrální části, pod středem Moskvy. Je to podzemní, trojlodní, ražená stanice s jedním výstupem a zkrácenou střední lodí. Vybudována byla 50 m hluboko pod zemí. Výstup vede eskalátorovým tunelem do povrchového vestibulu, umístěného v přízemí budovy. Ten vychází z jednoho konce středního tunelu stanice, ne však podle její osy, jako je tomu běžné ale svírá s osou stanice mírný úhel. Druhý konec je ukončený stěnou, později zde byla dobudována přestupní chodba do stanice Trubnaja na Ljublinské lince.\n\nPro obklad stanice byl zvolen již tradičně mramor bílé barvy, nad prostupy jsou umístěné dekorativní skleněné mozaiky. Na stěnách za nástupištěm je umístěn mramor více barev.\n\nStanice byla zprovozněna jako součást úseku linky Serpuchovsko-Timirjazevskaja mezi stanicemi Čechovskaja – Savjolovskaja 30. prosince 1988. Stanici denně využije okolo 40 tisíc lidí.\n\n"}
{"id": "96195", "url": "https://cs.wikipedia.org/wiki?curid=96195", "title": "Triak", "text": "Triak\n\nTriak (z anglického \"TRIode Alternating Current switch\" = triodový spínač střídavého proudu) je polovodičový spínací prvek schopný vést elektrický proud oběma směry.\n\nVlastnosti triaku přibližně odpovídají vlastnostem dvou antiparalelně zapojených tyristorů, u kterých jsou řídicí elektrody propojeny v jednu (ovšem A1 a A2 nelze zaměnit), každý tyristor pro jednu půlvlnu napětí. Triaky jsou konstruovány pro běžná napětí v rozvodných sítích až po kilovolty a pro proudy do několika (desítek) ampérů.\n\nTypické použití je v regulaci domácího osvětlení, otáček praček, vrtaček a podobných nízkovýkonových elektrických spotřebičů. Hlavní výhodou je jednoduché zapojení do elektrických obvodů.\n\n\nPři regulaci výkonu triakem nedochází k regulaci výstupního napětí způsobem, jakým tomu je například u variaku. Nedochází zde k transformaci napětí, ale k „osekávání“ sinusové vlny. Z toho důvodu je triak nevhodný jako náhrada transformátoru pro laboratorní zdroje či jiné přístroje, kde bude docházet k usměrňování na stejnosměrný proud, jelikož výstup z triaku nelze dobře vyhladit a navíc obsahuje napěťové (i proudové) špičky původní vlny - v určitý moment je na výstupu z triaku stále maximální amplituda původní vlny. Proto je také regulace výkonu vhodnější název než regulace napětí.\nPokud klade potenciometr (téměř) nulový odpor, kondenzátor se nabije téměř okamžitě a dojde k okamžitému sepnutí diaku a následně i triaku, takže výstupní vlna je kompletní - stejná, jako vstupní. Pokud potenciometr klade maximální odpor, kondenzátor se nabije na spínací napětí ke konci půlvlny, nebo to ani nestihne, proto může být na výstupu regulace téměř nulové napětí - vše záleží na zvolených parametrech kondenzátoru, potenciometru a diaku.\n\n"}
{"id": "96198", "url": "https://cs.wikipedia.org/wiki?curid=96198", "title": "Glossu Rabban", "text": "Glossu Rabban\n\nGlossu Rabban je jeden z hrdinů knižní science fiction série Duna od spisovatele Franka Herberta. Rovněž vystupuje v sérii tří \"Předeher k Duně\" a prvním dílu plánované tetralogie \"Paul z Duny\", které vytvořila spisovatelská dvojice Brian Herbert a Kevin J. Anderson.\n\nGlossu Rabban (10132-10193), hrabě z Lankiveilu, byl příslušníkem rodu Harkonnenů. Byl synem Abulurda Harkonnena (Rabban bylo jméno po matce), synovcem Vladimira Harkonnena a starším bratrem Feyda-Rauthy. Poté co byl adoptován do rodiny Vladimira Harkonnena, přijal přízvisko Harkonnen. Teoreticky byl na-baronem, tj. nástupcem barona, Vladimir Harkonnen však za svého nástupce zvolil Rabbanova mladšího bratra Feyda, především kvůli jeho nepoměrně vyšší inteligenci.\n\nGlossu měl zavalitou postavu (se svým strýcem sdílel sklony k tloustnutí), široká ramena a blízko posazené oči. Neoplýval velkou moudrostí, což však vynahrazoval – i na Harkonnena – velkou brutalitou a výbušnou povahou. Díky tomu dostal přezdívku „Bestie Rabban“. V původní sérii mu toto označení dali fremeni, dle \"Předeher\" získal tento titul díky tomu, že zabil vlastního otce Abulurda. Fremeni mu také ve vlastním jazyce říkali „Mudír nahjá“, což znamená „ďábelský vládce“.\n\nV \"Předehrách\" se setkáváme s mladým Rabbanem, který vyrůstá u svého strýce a v podstatě vrší jeden omyl za druhým – při baronově vyjednávání s Bene Gesseritem nevydrží nečinně čekat a pokusí se Sesterstvo napadnout prototypem neviditelného korábu, avšak havaruje a tím přijde o tajnou harkonnenskou zbraň. Později v hněvu zavraždí svého otce – k baronově značné nelibosti, který si přes všechny výhrady vůči Abulurdovi rozhodně nepřál smrt člena svého rodu. Nakonec se Rabban pokusí spolu s vikomtem Moritanim dobýt Caladan (který odeslal své jednotky na pomoc okupovanému Iksu), avšak atreidský mentat Thufir Hawat je lstí zapudí. \n\nZároveň se dozvídáme podrobnosti o jeho působení na Giedi Primě, kde nejprve zavraždil rodiče Duncana Idaha a později znásilnil a usmrtil sestru Gurneye Hallecka. Oba se později stali elitními atreidskými bojovníky a Rabbana považovali za svého osobního nepřítele. \n\nV \"Paulovi z Duny\", jehož část se odehrává přibližně dvanáct let po \"Předehrách\" (a čtyři roky před \"Dunou\") je Rabban pověřen vedením harkonnenských vojsk ve Válce asasinů mezi rodem Moritani na jedné straně a rody Atreidů, Ekazů a Verniů na straně druhé. Harkonnenská pomoc rodu Moritani má proběhnout tajně, avšak Rabban kvůli své zbrklosti nejprve zahubí značnou část svého vojska a později je poznán (a téměř dopaden) Idahem a Halleckem, a tak se Atreidové o harkonnenské účasti dozvědí. \n\nRabban byl guvernérem Arrakis předtím, než byla udělena v léno Atreidům a po úspěšném útoku Harkonnenů a opětovném převzetí moci se jím znovu stal. Nyní byl však pouhou figurkou v plánu svého strýce Vladimira – ten chtěl, aby na planetě nastolil hrůzovládu, přičemž by byl později nahrazen svým bratrem Feydem, kterého by domorodci vítali jako osvoboditele od útlaku. Dostal se tedy do nezáviděníhodné pozice-od svého strýce dostal rozkaz nemilosrdně vysávat zdroje melanže, aby se pokryly obrovské náklady, které stálo dobytí Arrakis; na druhou stranu mu odepřel materiální pomoc, kterou by potřeboval proti stále hojnějším útokům domorodých fremenů. Ti pod velením Muad´Diba (Paula Atreida) jeho muže zatlačili do defenzivy a povedlo se jim téměř úplně zastavit těžbu melanže. Na to reagoval imperátor Shaddam IV. a přiletěl se svými vojsky rozdrtit fremenské povstání. Byl však zcela poražen v bitvě, ve které nalezl smrt i Rabban. O několik okamžiků později vymřeli Harkonnenové po meči a Paul Atreides se stal imperátorem.\n\nVe filmu Duna z roku 1984 hrál Rabbana Paul L. Smith,ve zpracování Duny z roku 2000 László Imre Kish.\n\n\n"}
{"id": "96205", "url": "https://cs.wikipedia.org/wiki?curid=96205", "title": "Enoch Powell", "text": "Enoch Powell\n\nEnoch Powell, MBE (16. června 1912 Birmingham – 8. února 1998 Londýn) byl britský konzervativní politik, v letech 1950 až 1974 člen britské Konzervativní strany a v letech 1974 až 1987 Ulsterské unionistické strany, známý svou kritikou imigrace a členství Velké Británie v Evropské unii.\n\nEnoch Powell se narodil a vyrostl v Birminghamu jako syn v učitelské rodině. Již v mládí vynikal svou vysokou inteligencí a stal se vynikajícím studentem latiny a staré řečtiny. Své vysokoškolské vzdělání získal na University of Cambridge, kde byl silně ovlivněn Alfredem Edwardem Housmanem. Ve věku 25 byl jmenován profesorem řečtiny na Sydney University. Mezi jeho žáky patřil i budoucí ministerský předseda Austrálie Gough Whitlam. Během svého pobytu v Austrálii s velkým znepokojením sledoval britskou politiku appeasementu a také s ní veřejně vyjadřoval svůj nesouhlas. Po vypuknutí druhé světové války se vrátil Powell do Velké Británie. Již v této době předpovídal velký význam, který bude v druhé světové válce Sovětský svaz.\n\nBěhem druhé světové války sloužil Powell v Královském Warwickshirské regimentu. Jelikož by jej většina rekrutovacích středisek nevzala, byl v armádě oficiálně zapsán jako Australan. Během svého působení v severní Africe začal považovat za pro Británii nebezpečné nejen Německo a Japonsko, ale i americkou politiku, které podle něj směřovala k rozkladu britského impéria. Na konci války byl Powell nejmladším brigádním generálem v britské armádě.\n\nV roce 1949 se někdejší ateista Powell stal členem anglikánské církve a v roce 1950 vstoupil do Konzervativní strany, za níž byl ve volbách v témže roce ve volebním obvodu \"Wolverhampton jihozápad\" zvolen poslancem Dolní sněmovny. Jako člen parlamentního výboru, který měl na starosti Suezský kanál, nesouhlasil se stažením britských vojsk od něj, protože to považoval za projev slabosti, který dá záminku k úvahám, že Británie není již schopna tuto část světa kontrolovat. V roce 1954 se však britská vojska stáhla a již v roce 1956 byl kanál znárodněn Egyptem. Powell se stavěl kriticky k pokusům o jeho znovudobytí, protože byl přesvědčen, že Británie již nemá prostředky být světovou velmocí.\n\nPoté pracoval jako finanční sekretář pokladnice, ale v roce 1958 spolu Peter Thorneycroft a Nigelem Birchem na protest proti zvyšujícím se výdajům z vlády odstoupil. Od 27. července 1960 do 20. října 1963 byl ministrem zdravotnictví. Vládu opustil společně s Iainem Macleodem, když byl jmenován ministerským předsedou Alec Douglas-Home. V roce 1965 kandidoval ve vnitrostranických volbách, ale skončil až třetí za Edwardem Heathem, který jej ve svém stínovém kabinetu obsadil na post ministra obrany.\n\nPowell byl známý svými rétorickými dovednostmi a často přednášel různé veřejné projevy. V sobotu 20. dubna 1968 měl v Birminghamu svůj nejznámější kontroverzní proslov, ve kterém varoval publikum před pokračující imigrací ze zemí Commonwealthu do Británie. Jelikož ve svém projevu Powell použil v jednom přirovnání narážku na část Aeneis od Vergilia \"(Et Thybrim multo spumantem sanguine cerno…)\" dostalo se projevu ze strany novinářů pojmenování „řeky krve“, které se pro tento projev později zažilo.\n\nProjev samotný nebyl o imigraci, ale o tehdy labouristickou vládou navrhované antidiskriminační legislativě, která kriminalizovala rasové předsudky v určitých oblastech života. Powell označil tuto legislativu za urážející a nemorální. Řeč byla shodou okolností pronesena v den výročí Hitlerových narozenin, čehož se někteří jeho odpůrci chytli a využili to proti němu.\n\nAčkoliv si svým projevem získal velkou řadu příznivců, byl den po svém proslovu vyloučen ze stínové vlády. Okolo jeho projevu se vedla řada polemik, ve kterých vystupovali jak jeho zastánci, tak jeho odpůrci.\n\nPowellova popularita přispěla k překvapivému vítězství Konzervativní strany ve volbách v roce 1970. Daily Express označil v roce 1972 Powella za nejpopulárnějšího britského politika na venkově. Powell učinil pokus stát se vůdcem strany, ale procento hlasů v jeho prospěch dosáhlo sotva dvoumístných cifer. V té době již vystupoval výrazně proti evropské integraci.\n\nV roce 1974 opustil Powell Konzervativní stranu a ještě téhož roku byl zvolen do parlamentu za Ulsterskou unionistickou stranu, která působí v Severním Irsku. Na jednu stranu odmítal radikalismus Oranžského řádu, ale na druhou stranu požadoval, aby se Severním Irskem zacházeno jako s kteroukoliv jinou částí země a tím nebyla Irské republikánské armádě dávána naděje na změnu stavu. Kritizoval opět Spojené státy americké, které podezříval z toho, že podporují plány na spojení Severního Irska s Irskem. V mnoha názorech, zejména na ekonomickou politiku, se shodoval s Margaret Thatcherovou, měl s ní však i několik sporů.\n\nEnoch Powell zemřel v roce 1998 ve věku 85 let na Parkinsonovu chorobu.\n\nAčkoliv Powell po svém odchodu z Konzervativní strany již nikdy nezastával vysokou státní funkci, měl vliv na britské veřejné mínění. Mnozí jeho odpůrci jej pejorativně zvali rasistou, ultrapravičákem či protofašistou. Tento obraz však narušuje jeho vcelku smířlivý postoj k homosexuálům, odmítání trestu smrti či hlasování pro volnější podmínky rozvodu. Pro své zastánce byl Powell člověkem, který dokázal pojmenovat věci pravým jménem a předpověděl problémy s imigranty neevropského původu, které v současnosti Velkou Británii tíží.\n\nPowell byl karikován ve skečích skupiny Monty Python. Z umělců mu vyjádřili svého času podporu Manfred Mann či v roce 1976 na koncertě v Powellově rodném Birminghamu Eric Clapton.\n\n\n\n"}
{"id": "96208", "url": "https://cs.wikipedia.org/wiki?curid=96208", "title": "Margaret Thatcherová", "text": "Margaret Thatcherová\n\nMargaret Hilda Thatcherová, baronka Thatcherová z Kestevenu, LG, OM, DStJ, PC, FRS, HonFRSC, nepřechýleně Margaret Thatcher, rozená Roberts (13. října 1925 Grantham – 8. dubna 2013 Londýn) byla britská politička, předsedkyně britské vlády a vůdkyně Konzervativní strany. Byla první ženou ve funkci britského premiéra a setrvala v ní déle než všichni její předchůdci ve 20. století.\n\nDo aktivní politiky se zapojila v 50. letech 20. století. V roce 1959 byla zvolena do Dolní sněmovny jako poslankyně za britskou Konzervativní stranu. V roce 1970 ji předseda vlády Edward Heath jmenoval ministryní pro školství a výzkum. Po Heathově prohře v obou únorových i říjnových volbách roku 1974 byla zvolena vůdkyní Konzervativní strany. V roce 1979 se stala po předčasných volbách ministerskou předsedkyní, kterou zůstala více než jedenáct let až do roku 1990. Po skončení politické kariéry se stala členkou Sněmovny lordů, avšak v posledních měsících života se již jejích zasedání neúčastnila.\n\nVe svém působení v čele britských vlád po dobu tří volebních období prosazovala konzervativní hodnoty a politiku rázných ekonomických a sociálních reforem, které měly posílit tržní hospodářství. Tato politika, která dostala název thatcherismus, byla založena na ekonomickém liberalismu a obsahovala prvky jako snižování daní, omezování vlivu odborů a regulaci imigrace. Pro svou nekompromisnost a rozhodnost získala Thatcherová přezdívku Železná lady. Prosazovala také samostatnou a silnou zahraniční politiku Spojeného království Velké Británie a Severního Irska, jejímž výrazem byly četné výjimky, které pro zemi získala v rámci Evropské unie, a také válka o Falklandy v roce 1982.\n\nNarodila se ve městě Grantham v hrabství Lincolnshire v Anglii. Její otec Alfred Roberts vlastnil hokynářství a byl aktivní v komunální politice jako příslušník liberální strany. Byl též laickým metodistickým kazatelem. V roce 1952 přišel o své křeslo v městské radě, když ve volbách vyhrála Labouristická strana. Měla sestru Muriel.\n\nNejprve docházela na základní školu v Kestevenu a později studovala Somerville College v Oxfordu. V roce 1944 začala studovat chemii na Oxfordské univerzitě a nějaký čas poté pracovala jako chemická laborantka. Později vystudovala v Oxfordu i práva.\n\nOd začátku 50. let byla aktivní v komunální politice v Dartfordu, v roce 1959 byla poprvé zvolena do Dolní sněmovny. V době vlády Konzervativní strany (do roku 1964) byla aktivní v oblasti sociálního zabezpečení. Během svého působení v opozici byla postupně mluvčí konzervativců pro oblast bydlení a venkova, stínovou ministryní financí, poté průmyslu a nakonec stínovou ministryní školství. Jako jedna z mála konzervativních poslanců a poslankyň například podpořila dekriminalizaci homosexuality.\n\nRoku 1970 byla jmenována ministryní školství ve vládě Edwarda Heatha. Veřejné protesty vyvolalo její zrušení podávání mléka zdarma pro školní děti do 11 let. Její činnost v úřadě byla zaměřena na podporu úplného sekundárního školství na úkor prostého základního. Podařilo se jí též uchránit nově zřízenou Open University před zrušením. Současně omezovala finanční prostředky neproduktivním vzdělávacím programům, čímž si znepřátelila levicové akademické funkcionáře (jichž byla na univerzitách většina).\n\nPo prohře Konzervativců ve volbách v roce 1974 se stala stínovou ministryní životního prostředí. 11. února 1975 byla po odstoupení Edwarda Heatha zvolena vůdkyní Konzervativní strany. V zahraniční politice vystupovala útočně proti Sovětskému svazu, jeden z jejích projevů jí vynesl v sovětských novinách \"Rudá hvězda\" přezdívku \"Železná lady\". Thatcherová přestala podporovat dřívější iniciativy konzervativců k přenesení vládních kompetencí pro Skotsko, kritiku vyvolaly i její výroky o lidech jiné barvy pleti).\n\nV zimě 1978–1979 dokázala dobře využít vlny stávek a rostoucí nezaměstnanosti za labouristické vlády a zvítězila ve volbách roku 1979.\n\nPředsedkyní vlády Spojeného království se Margaret Thatcherová stala 4. května 1979 a jako hlavní úkoly si vytyčila zastavení ekonomického propadu a zeslabení role státu v národním hospodářství. V zahraniční politice se snažila posílit pozici Spojeného království, zejména prostřednictvím spolupráce se Spojenými státy americkými (USA), vedenými prezidentem Ronaldem Reaganem.\n\nPočátkem své vlády musela čelit hladovce přívrženců Irské republikánské armády, kteří se domáhali obnovení statutu politických vězňů pro své kolegy. Přestože tyto požadavky odmítla, připustila v Anglo-irské dohodě z roku 1985 právo Irské republiky na společný dohled nad situací v Severním Irsku.\n\nV ekonomické oblasti šlo o přívrženkyni teoretického směru zvaného monetarismus, amerického ekonoma Miltona Friedmana. Měla ale také blízko k tzv. rakouské škole ekonomie, jejímž čelným představitelem byl Friedrich Hayek, ačkoliv monetarismus a rakouská škola se od sebe značně liší například v oblasti peněžní politiky. Upřednostňovala nepřímé daně před daněmi přímými, především před daní z příjmu.\n\nKdyž Margaret Thatcherová převzala vládu, Velká Británie, nazývaná \"nemocným mužem Evropy\", procházela obdobím hluboké stagnace. Propadla se z 1. místa v Evropě na místo 4. (za SRN, Francii a Itálii) jak v růstu HDP, tak v paritě kupní síly a v letech po ropné krizi a pádu akcií v roce 1973 dokonce její HDP klesal. Státní podniky, zaměstnávající přes 30 % pracovních sil, krachovaly jeden po druhém. Velká moc odborů bránila jejich restrukturalizaci či jejich likvidaci. Výdaje vlády přitom stále rostly, vzdor klesajícímu HDP a tak se Británie stále více zadlužovala. Roční míra inflace se pohybovala kolem 18 %.\n\nPrvními opatřeními její vlády tedy bylo snižování vládních výdajů, snížení, či zastavení podpory krachujícím podnikům, privatizace podniků, které ještě bylo možné zachránit a stabilizace cen.\n\nOkamžitým výsledkem těchto opatření bylo prudké zvýšení nezaměstnanosti z 1 milionu na tři miliony v roce 1984 (z necelých 5 % na více jak 12 %), na což nebyla Británie ani zvyklá, ani připravená. To vyvolalo mohutné protesty odborů, které vyvrcholily stávkou pořádanou Odborovým svazem horníků, který nesouhlasil s uzavřením dvaceti ztrátových dolů. Stávka, trvající od března 1984 do dubna 1985, byla soudem prohlášena za nezákonnou, protože vůdce svazu Arthur Scargill odmítl vyhlásit hlasování o jejím konání. Následkem neúspěšné stávky bylo uzavření dvaceti pěti dolů ihned, další (celkem 97) byly uzavřeny postupně do roku 1992.\nBoj proti stávce horníků byl součástí jejího úsilí o oslabení doposud velmi silného vlivu odborů v hospodářském životě Spojeného království. V důsledku její politiky bylo odborové hnutí na několik let ochromeno a demoralizováno.\n\nOd druhé poloviny roku 1984 nezaměstnanost klesala až do konce její vlády, kdy činila 7 %.\n\nInflaci se podařilo stabilizovat již v roce 1981; během prvního období výrazně klesla, v druhé polovině 80. let začala opět mírně stoupat.\n\nVýsledkem politiky Thatcherové a Konzervativní strany bylo vítězství ve volbách v roce 1983, kde konzervativci získali většinu 397 křesel (oproti 339 ve volbách v roce 1979).\n\nV druhém volebním období se zaměřila na redukci státního vlivu v ekonomice a zahájila rozsáhlou privatizaci státem vlastněných podniků. Tyto kroky v oblasti hospodářské politiky vyvolaly řadu protestů. Například její mateřská Oxfordská univerzita jí odmítla udělit čestný doktorát, který zpravidla dostávali absolventi, kteří se stali předsedy vlády. Prosadila také přesunutí části daní na lokální úroveň. Tyto daně byly však poté výrazně vyšší a nepopularita těchto dávek byla pravděpodobně jednou z hlavních příčin jejího politického pádu.\n\nV roce 1979 na konferenci v Dublinu požadovala zaručení zpětných plateb tehdejšího Evropského hospodářského společenství (EHS) Spojenému království minimálně v takové výši, jaké dosahovaly vlastní britské platby. Od roku 1984 je Spojenému království přiznán každoroční rabat ve výši 66 % rozdílu mezi platbami pro potřeby Evropského společenství, nyní Evropské unie (EU), a britskými příjmy od něj. Spory o jeho redukci jsou na evropské úrovni vedeny dodnes. Koncem 80. let se dostala do rozporu s ministrem financí Nigelem Lawsonem, který připravoval Británii na vstup do Evropského měnového systému (EMS). Tento první krok k ustavení společné evropské měny (eura) a eventuálnímu zrušení britské libry za svou zemi odmítla. V důsledku toho si Spojené království dodnes ponechalo svou vlastní měnu.\n\nV 80. letech její vláda odmítala politiku embarga OSN vůči režimu apartheidu v Jihoafrické republice, i když embargo v podstatě dodržovala; Africký národní kongres, za nějž byl později zvolen prezidentem Nelson Mandela, označila v roce 1987 za „typickou teroristickou organizaci“.\n\n2. dubna 1982 provedla armáda Argentiny invazi na Falklandy, což je britské zámořské území, na které Argentina uplatňuje nárok již od jeho obsazení Velkou Británií v roce 1830. Po dvou měsících a těžkých ztrátách na lodích Argentiny i Spojeného království byly boje ukončeny britským vítězstvím. Současně byly posíleny vztahy s vojenskou diktaturou Augusta Pinocheta v Chile; Thatcherová mimo jiné obdivovala reformy ve prospěch volného trhu, jež jeho režim prosadil.\n\nVálka byla spojena se vzedmutím militaristické vlny ve Spojeném království. Její úloha ve falklandské válce vzbuzuje dodnes kontroverze, nicméně její volební preference během války vzrostly a umožnily jí překonat nepříznivé vlivy v prvním období jejího vedení země, trápené vysokou nezaměstnaností a inflací.\n\nVe studené válce mezi západními demokraciemi a tzv. socialistickým táborem trvala až do roku 1984 na ostře protisovětském postoji. I poté tuto svoji politiku jen zmírnila s ohledem na změny v samotném Sovětském svazu po nástupu Michaila Gorbačova do vedení této velmoci.\n\nV době masového mezinárodního hnutí za jaderné odzbrojení a převahy politiky \"détente\" v Západní Evropě svolila k přítomnosti amerických lodí s atomovými hlavicemi v britských vodách. Toto rozhodnutí vedlo Sovětský svaz k tomu, že znovuzprovoznil flotilu ponorek 667A třídy Yankee a začal tak svými 24 ponorkami s 16 jadernými sily ohrožovat pobřeží Spojeného království a USA. Toto opatření vedlo až ke střetu dvou ponorek v roce 1986 a potopení sovětské ponorky K-219 po srážce s americkou ponorkou. Po této události, po které v Sargasovém moři leží na dně sovětská ponorka s 48 jadernými hlavicemi a dvěma jadernými reaktory, a po Černobylské jaderné katastrofě došlo v roce 1987 k uzavření smlouvy INF i přes její nesouhlas.\n\nPodle bývalého německého kancléře Helmuta Kohla byla Thatcherová po skončení studené války odpůrkyní znovusjednocení Německa. Její aktivní angažmá proti rychlému sjednocení Německa potvrzují i dokumenty zpřístupněné veřejnosti britským ministerstvem zahraničí v roce 2009.\n\nV roce 1984 uzavřela během své návštěvy tehdejší britské korunní kolonie Hongkongu smlouvu s Čínou o připojení této kolonie k Čínské lidové republice s platností od roku 1997 s tou výhradou, že následujících 50 let bude zachována politická autonomie Hongkongu s četnými, obzvláště ekonomickými privilegii a odlišnostmi.\n\nZa její vlády byla za britské účasti zahájena druhá válka v Perském zálivu, která vedla k osvobození Irákem okupovaného státu Kuvajt.\n\nPatřila k nejméně populárním ministerským předsedům Velké Británie. Její popularita nepřekročila 50 %, s výjimkou války o Falklandy, kdy její popularita dosáhla 55 %. Konzervativní strana jako taková byla po celou dobu její vlády oblíbenější, než její ministryně.\n\nJejí nepopularita byla spojena především se škrty ve veřejných výdajích a s ostrým postupem proti odborům. Ty sice často ochromovaly zemi stávkami, nicméně tvrdý postup ze strany vlády přispěl k eskalaci napětí, jehož symbolem se stala 11 měsíců trvající stávka horníků proti propouštění na severu Anglie. Horníci boj nakonec vzdali, nezaměstnanost ale na počátku 80. let stoupla na tři miliony.\n\nKoncem 80. let rapidně klesala popularita Konzervativní strany, a poté, co konzervativci prohráli evropské volby v červnu 1989, narůstalo napětí a pochybnosti ohledně jejího předsednictví i uvnitř strany. Na jaře 1990 klesla popularita konzervativní strany na 30 %, naopak popularita labouristů stoupla na 53 %.\n\nNespokojenost s vládou byla vyvolána především zavedením obecní daně, všeobecně známé jako „Daň z hlavy.“ Jednalo se o jednotnou daň, kterou měli přispívat všichni registrovaní voliči v dané obci na komunální služby. Výše daně nebyla vázaná na výši nemovitého majetku jako tomu bylo dříve, kdy platili daň pouze majitelé domů, zatímco nájemníci daň neplatili. Počet plátců daně se měl zvýšit ze 14 miliónů na 38 miliónů obyvatel.\n\nSymbolem protestů se stala tzv. „Bitva na Trafalgaru“, což bylo označení pro londýnské nepokoje proti dani z hlavy.\nMargaret Thatcherová měla po celou dobu svého vládnutí v konzervativní straně své odpůrce (tzv. „wets“ – mokří), odpor proti její politice i stylu vedení vlády se zvyšoval. Když 1. listopadu 1990 rezignoval její zástupce a dlouholetý spolupracovník sir Geoffrey Howe, přišla o důležitého spojence. Hlavním důvodem Howeova odstoupení byla premiérčina protievropská politika.\n\nKombinace těchto tří faktorů vedla členy konzervativní strany k tomu, že o jejích schopnostech vyhrát blížící se volby začali silně pochybovat. Obávali se, že jim měnová politika a daňové škrty spolu s chystanou daní z hlavy uberou potřebné voličské hlasy. Než aby riskovala oficiální sesazení ve druhém kole volby předsedy Konzervativní strany roce 1990, raději sama odstoupila a přenechala post Johnu Majorovi, kterého si sama přála za svého nástupce.\n\nPo odchodu z předsednictví britské vlády zůstala nadále politicky aktivní. Kriticky se vyjadřovala například k Maastrichtské smlouvě o prohloubení politické spolupráce v rámci EU.\n\nV roce 1992 byla Margaret Thatcherová povýšena do doživotního šlechtického stavu (tzv. life peerage) jako baronka (Baroness Thatcher of Kesteven). Tím získala členství ve Sněmovně lordů. V roce 1995 obdržela baronka Thatcherová nejvyšší britský řád, kterým je Podvazkový řád (Order of the Garter), udělovaný anglickými panovníky již od středověku. V roce 1998 se Thatcherové dostalo ocenění Ronald Reagan Freedom Award.\n\nNa podzim 1998 přicestoval do Británie bývalý chilský diktátor Augusto Pinochet, přítel Thatcherové; byl zde zatčen a následně měl být souzen pro zločiny proti lidskosti. Thatcherová jej výslovně podpořila, navštívila jej v bytě poblíž Londýna a znovu ocenila jeho pomoc během války o Falklandy.\n\nV roce 2008 se objevily zprávy o zhoršujícím se jejím zdravotním stavu. Podle lékařů a rodiny docházelo ke zhoršování jejích duševních schopností.\n\nRoku 2011 vznikl britský životopisný film o její osobě pojmenovaný \"Železná lady\", v jehož hlavní úloze vystupuje herečka Meryl Streepová.\n\nZemřela 8. dubna 2013 po mozkové mrtvici ve věku 87 let v hotelu Ritz v Londýně, kde bydlela od Vánoc 2012 vzhledem k tomu, že měla potíže s vyjitím schodů ve svém domě na Chester Square. Několik posledních let měla silné zdravotní potíže.\nS ohledem na její vůli neměla přímo státní pohřeb. Pohřeb se konal jako obřadní s vojenskými poctami 17. dubna 2013 s bohoslužbou v katedrále svatého Pavla.\n\nOd roku 1951 byla provdaná za obchodníka Denise Thatchera, který zemřel roku 2003. V roce 1953 se manželům Thatcherovým narodila dvojčata, dcera Carol a syn Mark.\n\nV roce 1990 přijala čestné členství, které jí udělilo Masarykovo demokratické hnutí.\nV listopadu roku 1999 navštívila Prahu. Dne 17. listopadu 1999 na Žižkově na náměstí Winstona Churchilla společně s předsedou Poslanecké sněmovny PČR Václavem Klausem odhalila sochu britského státníka Winstona Churchila.\n\n\n\n"}
{"id": "96210", "url": "https://cs.wikipedia.org/wiki?curid=96210", "title": "Balkova Lhota", "text": "Balkova Lhota\n\nBalkova Lhota () je malá vesnice ležící asi šest kilometrů severně od Tábora. Žije v ní obyvatel.\n\nVesnice vznikla patrně již ve 14. století pod jménem \"Včelákova Lhota\". První písemná zmínka však je až z roku 1523. Obec patřila rodu Kršňáků z Božetína a ze Lhoty, který si v okolí postavil tvrz. 1587 se stala majetkem města Tábor. Na začátku 17. století byla prodána rodu Balků, podle nichž se vesnice dnes jmenuje, avšak ještě v 18. století bývala uváděna i jako Včelákova Lhota.\n\nDominantou obce byla tvrz, vesničany spíše nazývána „tvrzka“. Malá tvrz byla chráněna dvěma nápustnými rybníky. Jedním na straně západní a druhým na straně severní, kde byl vykopán hluboký příkop. Jednalo se o jednopatrovou budovu, dole sklenutou s dřevěným svrškem. V roce 1731 se na tvrzi usadil balkovský rychtář Jan Bervida (1698–1767), po svatbě se svojí druhou ženou Johannou (patrně rozenou Balkovou). Bervida nechal příkop zavézt zeminou a rybník na severní straně zrušil.\n\nV první polovině 18. století prý erotoman, rytíř Lapáček ze Rzavé, spolu s rychtářem Bervidou, organizovali na „tvrzce“ divoké orgie s místními selkami a vesničankami z okolí. Od té doby byla „tvrzka“ místními poddanými nazývána „frcka“ (v tehdejší vulgární češtině, „frcat“ znamenalo „prcat“, tedy souložit). Tvrz existovala ještě v 20. letech 19. století, kdy jí prudký vítr ztrhl celou střechu a dokonce poškodil i nosné krovy. Podle místní legendy za zimních nocí vítr vanoucí nechráněným zdivem vyluzoval takové zvuky, že připomínaly hlasité vzdechy žen, podléhajících vášním rozkoše. Místní sedlák, Václav Novotný, torzo „frcky“ koupil, zboural jej a budovu přestavěl na venkovský statek. Ozvěny „neřesti“ erotických duchů Lapáčka a Bervidy skončily. Balkovští se mohli opět v klidu vyspat.\n\nNa místě zaniklé tvrze (čís. 6) stojí dnes statek a rodinný dům Novotných. Potomci rychtáře Jana Bervidy žijí v Balkově Lhotě (čís. 3) dodnes.\n\nObec se členění na základní sídelní jednotky: Balkova Lhota a Černý Les.\n\n"}
{"id": "96217", "url": "https://cs.wikipedia.org/wiki?curid=96217", "title": "Ronald Koeman", "text": "Ronald Koeman\n\nRonald Koeman [ronald kúman] (* 21. března 1963, Zaandam, Nizozemsko) je bývalý nizozemský fotbalový obránce, v současné době trenér Everton FC. Byl pověstný tvrdými a přesnými střelami z velké vzdálenosti. V letech 1987 a 1988 získal ocenění nizozemský fotbalista roku. V anketě Zlatý míč, která hledala nejlepšího fotbalistu Evropy, se roku 1988 umístil na pátém místě.\n\nSvou kariéru odstartoval v roce 1980 v klubu FC Groningen, poté hrál postupně za Ajax Amsterdam, PSV Eindhoven, FC Barcelonu a kariéru zakončil ve Feyenoordu Rotterdam.\n\nSvůj debut v národním týmu reprezentaci měl 27. dubna 1983 proti Švédsku.\n\nPo ukončení aktivní fotbalové kariéry trénoval Ajax Amsterdam, kde měl výrazné úspěchy, stal se i vítězem Eredivisie, ale v sezoně 2004/05 Ajax po neshodách s Rafaelem van der Vaartem a s vedením opustil. Nabídka na další trénování přišla vzápětí od Benfiky, kterou trénoval rok, a odkud se vrátil v roce 2006 opět do Nizozemska a začal trénovat PSV Eindhoven. Od října 2007 do dubna 2008 trénoval tým FC Valencie, se kterou vyhrál Copu del Rey. Po tomto angažmá se opět vrátil do Nizozemska, kde krátce vedl tým AZ Alkmaar, ale po půl roce a šňůře 7 porážek odstoupil a od 21. červa 2011 do února 2014 trénoval Feyenoord Rotterdam.\n\nV červnu 2014 nahradil na lavičce anglického Southamptonu Mauricia Pochettina. V první sezóně skončil v Premier League s týmem na sedmé pozici, která klubu zaručila postup do kvalifikace o Evropskou ligu UEFA 2015/16. Do skupinové fáze se mu ovšem díky výsledné prohře 2:1 s FC Midtjyllandem postoupit nepodařilo. Další sezónu si Southampton své umístění v lize o jednu příčku vylepšil a skončil na šesté pozici, která mu zaručila základní skupiny Evropské ligy UEFA 2016/17.\n\n14. června 2016 bylo oficiálně oznámeno, že Ronald Koeman převezme liverpoolský klub Everton FC, se kterým podepsal tříletou smlouvu.\n"}
{"id": "96220", "url": "https://cs.wikipedia.org/wiki?curid=96220", "title": "Skupina Viti Levu", "text": "Skupina Viti Levu\n\nSkupina Viti Levu je souostroví jižního Fidži.\n\nSkládá se z fidžijského největšího ostrova Viti Levu a ostrovů přilehlých, jako Bau, Beqa, Nukulau a Vatulele. Skupina se rozprostírá na rozloze 10 453 km a v roce 1996 měla 574 801 obyvatel.\n\nNěkterá souostroví ležící u Viti Levu, jako Lomaiviti a Yasawa, mohou být považována za ostrovy přilehlé, ale většinou jsou klasifikovány jako samostatná fidžijská souostroví.\n"}
{"id": "96222", "url": "https://cs.wikipedia.org/wiki?curid=96222", "title": "Skupina Vanua Levu", "text": "Skupina Vanua Levu\n\nSkupina Vanua Levu je souostroví severního Fidži. Je pojmenována podle svého hlavního ostrova Vanua Levu. Mezi ostatními ostrovy skupiny je nejvýznamnějším ostrovem Taveuni. Ostatními ostrovy jsou Laucala, Matagi, Namena Lala, Qamea, Rabi, a Yadua Taba. Rozprostírají se na rozloze 6199 km² s 140 016 obyvateli podle sčítání v roce 1996.\n\nSkupina Vanua Levu je shodná se Severním obvodem, jedním ze čtyř, mezi které je země rozdělena ze správních důvodů. Spolu s odlehlým souostrovím Lau tvoří Tovata konfederaci, jednu ze tří náčelnických hierarchií.\n"}
{"id": "96223", "url": "https://cs.wikipedia.org/wiki?curid=96223", "title": "Oliver Neuville", "text": "Oliver Neuville\n\nOliver Neuville (* 1. května 1973 v Locarnu, Švýcarsko) je bývalý německý fotbalový útočník a reprezentant švýcarského původu. Pochází z italsky mluvící části Švýcarska, po příchodu do Německa potřeboval zpočátku překladatele.\n\nSvoji kariéru zahájil v roce 1979 jako junior v útoku u klubu FC Gambarogno. Ve Švýcarsku hrál dále za kluby FC Locarno (od roku 1991) a Servette (od roku 1992), se kterým se stal 1994 mistrem švýcarské ligy a s 16 góly třetím nejúspěšnějším střelcem. V roce 1996 odešel do CD Tenerife, poté od roku 1997 hrál v německé Bundeslize v klubech FC Hansa Rostock, Bayer 04 Leverkusen (od roku 2001) a Borussia Mönchengladbach (od roku 2004).\n\nV roce 1998 hrál poprvé v A-mužstvu německé reprezentace, v roce 2002 byl povolán do národního týmu pro MS 2002 v Japonsku a Jižní Koreji. Zúčastnil se i MS 2006 v Německu a EURA 2008 v Rakousku a Švýcarsku.\n\n"}
{"id": "96224", "url": "https://cs.wikipedia.org/wiki?curid=96224", "title": "Jastrzębie-Zdrój", "text": "Jastrzębie-Zdrój\n\nJastrzębie-Zdrój (slezská výslovnost: \"Jaščymbě-Zdrůj\", \"Bad Königsdorff-Jastrzemb\") je město (městský okres) v jižním Polsku ve Slezském vojvodství. Leží přímo u českých hranic na historickém území Horního Slezska a je druhým největším městem Rybníckého uhelného okruhu. V červnu 2015 zde žilo 90 549 obyvatel.\nMěsto Jastrzębie-Zdrój v současné podobě vzniklo až ve druhé polovině 20. století. Jeho základem je dávná vesnice Jastrzębie Dolne (\"Nieder Jastrzemb\"), poprvé zmiňovaná v roce 1376, která patřila zpočátku ratibořskému knížectví a pak mezi lety 1502 až 1809 vladislavskému stavovskému panství.\n\nRoku 1859 zde byly při hledání uhlí objeveny prameny léčivé jodobromové solanky. O dva roky později koupil vesnici hrabě Felix von Königsdorff, který začal s výstavbou prvních lázeňských objektů. Jastrzębie, přejmenované na \"Bad Königsdorff-Jastrzemb\", se stalo ve druhé polovině 19. století jedním z hlavních lázeňských míst ve Slezsku. Další rozvoj obce souvisel se jménem Mikołaje Witczaka, majitele lázní v letech 1896–1918, a později jeho synů, Mikołaje a Józefa. V roce 1922 se Jastrzębie spolu s celým východním Horním Slezskem stalo součástí polského státu.\n\nNovou kapitolu v dějinách otevírají 50. léta 20. století a objevení v okolí obce rozsáhlých ložisek černého uhlí. Výstavba prvního dolu – \"Jastrzębie\" – začala v roce 1956 a trvala pět let. V roce 1963]získalo Jastrzębie-Zdrój (oficiální název zavedený po roce 1945) městská práva. Východně od lázeňské čtvrti vznikl komplex panelových sídlišť podle návrhu architekta Zygmunta Winnického z roku 1961. Šlo o nové modelové socialistické město prohlášené dobovou propagandou za \"město mládí, práce a míru\". Původní projekt nebyl však nikdy plně realizován, nebyla kromě jiného postavena futuristická centrální čtvrť s mrakodrapy a talířovitou budovou kulturního centra.\n\nV roce 1972 došlo k připojení obce Jastrzębie Górne a následně v roce 1975 obcí Bzie, Borynia, Szeroka, Moszczenica a Ruptawa, čímž město získalo dnešní podobu. Počet obyvatel dosáhl na konci 70. let sto tisíc (nejvíce v roce 1991 – 104 594).\n\nDůl \"Zofiówka\" (tehdy \"Manifest Lipcowy\") se zapsal do dějin jako jedno z dějišť dělnických protestů v letech 1980 a 1981. 3. září 1980 byla podepsána dohoda mezi komunistickou vládou a místní Solidaritou známá pod názvem \"jastrzębská dohoda\". Stávka o rok později, během válečného stavu, skončila násilnou pacifikací.\n\nRozvoj hornictví způsobil zánik solankových pramenů. Oficiální lázeňský status byl Jastrzębi odebrán v říjnu 2007 a zašlou slávu Bad Königsdorffu připomínají už jen architektonické památky dávné lázeňské čtvrti a slovo \"Zdrój\" \"(Lázně)\" v názvu města.\n\nV současnosti hraje hlavní úlohu průmysl. Na území města se nacházejí tři fungující černouhelné doly – \"Jas-Mos\" (původní důl \"Jastrzębie\", zprovozněný 1962), \"Borynia\" (1971) a \"Zofiówka\" (1969) – organizačně spojené v roce 2013 jako \"Důl Borynia-Zofiówka-Jastrzębie\", a také část důlních polí dolu Pniówek (1974). Všechny patří společnosti Jastrzębska Spółka Węglowa (Jastrzębská uhelná společnost), jednomu ze tří největších (vedle Kompanie Węglowé a Katovického uhelného holdingu) uhelných podniků v Polsku. Ve městě byly také vytvořeny subzóny Katovické speciální ekonomické zóny. Míra nezaměstnanosti činila v červnu 2016 6,5 %.\n\nJastrzębie-Zdrój tvoří jako součást Rybníckého uhelného okruhu konurbaci s městy Rybníky (Rybnik), Vladislav (Wodzisław Śląski) a Žáry (Żory). Pokračováním této konurbace na české straně je ostravská aglomerace.\n\nZápadně od města probíhá dálnice A1 Sever–Jih, na niž navazuje česká dálnice D1. V roce 1997 byl zastaven provoz na železničních tratích do Vladislavi a Žibřidovic, o čtyři roky později pak na trati do Slezských Pavlovic – v současnosti je Jastrzębie největším městem ve střední Evropě bez železničního spojení.\n\nPřestože se město nachází na pruské straně někdejší prusko-rakouské hranice, tedy mimo historické Těšínsko, patří k Euroregionu Těšínské Slezsko. Partnerskými městy Jastrzębie jsou mj. Havířov a Karviná.\n\n"}
{"id": "96248", "url": "https://cs.wikipedia.org/wiki?curid=96248", "title": "Farmacie", "text": "Farmacie\n\nFarmacie (též lékárnictví; řec. „farmakon“ = léčivo) je zdravotnické odvětví, které slouží k zabezpečení léčiv pro pacienty. To zahrnuje jejich výzkum, výrobu, distribuci, skladování a výdej (nejčastěji v lékárnách).\n\n\nFarmaceuti (lékárníci) mohou v Česku studovat na dvou vysokých školách:\n\nStudium je pětileté, po jeho absolvování získávají farmaceuti titul „magistr“ (Mgr.) a jsou plně kvalifikováni pro výkon činností ve všech farmaceutických odvětvích. V rigorózním řízení je možné získat též titul „doktor farmacie“ (PharmDr.).\n\nMezi farmaceutické pracovníky patří též farmaceutičtí asistenti, kteří získávají kvalifikaci na vyšších odborných školách (titul DiS.). Dříve se nazývali farmaceutičtí laboranti a získávali vzdělání na středních zdravotních školách.\n\n\n"}
{"id": "96251", "url": "https://cs.wikipedia.org/wiki?curid=96251", "title": "Doktor farmacie", "text": "Doktor farmacie\n\nDoktor farmacie (ve zkratce PharmDr. před jménem, z lat. \"\") je akademický titul, který je v současnosti vysokými školami udělován v oblasti farmacie. Podmínkou k jeho obdržení je již získaný titul magistr (ve zkratce Mgr.) a složení rigorózní zkoušky ze zvoleného vědního oboru, jejíž součástí je i obhájení rigorózní práce. Dnes se tak jedná o fakultativní zkoušku zpravidla spojenou s poplatky – nikoli o další formální studium, resp. kvalifikaci. Úroveň dosažené kvalifikace je 7 v ISCED (\"master's degree\", stejná jako Mgr.), přičemž někdy též bývá PharmDr. označován, tak jako ostatní tituly získané tímto řízením, jako tzv. malý doktorát, protože se nejedná o výsledek doktorského studia (doktor – Ph.D., 8 v ISCED, \"doctor's degree\"), ale stále o magisterskou úroveň vysokoškolského vzdělání, přičemž případné doktorské studium, resp. tzv. velký doktorát, je dosahován dalším, většinou čtyřletým, studiem v doktorském studijním programu.\n\nV současnosti PharmDr. může v Česku udílet:\nLze jej získat po vykonání státní rigorózní zkoušky z vědního oboru, který je na fakultě předmětem státní závěrečné zkoušky, státní doktorské zkoušky nebo oborem habilitačního řízení a řízení ke jmenování profesorem, součástí rigorózní zkoušky je tedy též zmíněná obhajoba rigorózní práce.\n\nUvedené obory jsou pak následující:\n\nDříve jej mohl získat absolvent lékarnického studia, který získal titul magistra farmacie a také úspěšně prošel rigorózním řízením (jako jeho zkratka je tehdy uváděna DrPH.).\n\nVedle v minulosti udílených doktorátů bylo pro farmaceuty zachováno magisterium farmacie (PhMr.).\nPo převzetí moci komunisty byla následně roku 1950 přijata nová legislativa, která od roku 1953 zrušila tituly a stavovská označení pro nové absolventy a těm tak byly nově udíleny pouze desítky tzv. \"profesních označení\" (např. typu \"promovaný právník\", \"dřevařský inženýr\", \"inženýr-zootechnik\", \"inženýr-zemědělský mechanisátor\", \"promovaný zubní lékař\", \"promovaný dětský lékař\", \"promovaný lékař\", \"promovaný lékař-hygienik\" a mnohá další). Farmaceuti tak po roce 1953 získavali pouze \"profesní označení\" „promovaný farmaceut“. Od roku 1966 pak byla provedena určitá reforma a tituly byly opět udělovány. Zákon č. 39/1980 Sb., o vysokých školách, pak později umožnil získat po dodatečné státní rigorózní zkoušce titul „doktor pedagogiky“ a právě též titul „doktor farmacie“ (ve zkratce PharmDr.).\nPo revoluci byly novým vysokoškolským zákonem z roku 1990 tzv. (fakultativní) malé doktoráty zrušeny, resp. tedy PharmDr. udělován nebyl. Po absolvování „vysokoškolského studia“ (dnes magisterský studijní program) tak začal být udělován titul magistra (Mgr.), obdobně jako v jiných zemích, kde jsou podmínky pro získání doktorátu, obtížnější. „Postgraduální studium“ (dnes doktorský studijní program) pak bylo spjato s titulem doktor (Dr.).\n\nBoloňský proces následně sjednotil evropské vysokoškolské vzdělávání. Pro nesouhlas se stavem, kdy nebyly udělovány tzv. (fakultativní) malé doktoráty, byl od přijetí nového vysokoškolského zákona v roce 1998, titul „doktor farmacie“ (PharmDr.) znovu udělován, a to po dodatečné a zpoplatněné rigorózní zkoušce – jeho udělení tak nepředchází žádné další formální studium. Tento stav, kdy se uděluje jak PharmDr. (doktor farmacie), tak Mgr. (magistr), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\"), však bývá předmětem kritiky.\n\nVyšší kvalifikaci (8 v ISCED, \"doctor's degree\") vhodnou primárně pro vědeckou činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o zmíněné tzv. „postgraduální studium“ a v předchozím období (od roku 1953) šlo o tzv. „vědeckou aspiranturu“ (kandidát věd – CSc.).\n\n"}
{"id": "96252", "url": "https://cs.wikipedia.org/wiki?curid=96252", "title": "Tramvajová doprava v Petrohradu", "text": "Tramvajová doprava v Petrohradu\n\nDruhé největší město Ruska, Petrohrad, provozuje vlastní tramvajovou síť (rusky nebo také ). Na 220 km tratí je v provozu 38 linek; petrohradská tramvajová síť patří k nejrozsáhlejším na světě. Dopravu tu zajišťuje okolo tisíce vozidel (v září 2006 celkem 959 tramvají)\n\nV porovnání se západnějí položenými městy Evropy jsou podmínky provozu tramvají v Petrohradu na nesrovnatelně nižší úrovni. Nasazeno je rozličné množství typů tramvají, které jsou většinou (stejně jako i tratě) ve velmi špatném stavu, cestovní rychlost je tak velmi nízká. Od roku 1998 mají všechny tramvaje průvodčí; jízdenky se kupují přímo u něj.\n\nHistorie pouliční dráhy v tomto městě začala dne 27. srpna 1863, kdy společnost \"Première Compagnie des tramways à Petersbourg\" zahájila provoz na první lince koňské tramvaje. Byla 4,3 km dlouhá, spojovala náměstí Admiratelitejskaja se současným nádražím Moskovskij vokzal; vozy jezdily po kolejích s rozchodem 1524 mm. Za další dva roky následovalo otevření dvou 3,5 km dlouhých dalších nových úseků. V roce 1874 navíc ve městě vznikla druhá tramvajová společnost a nastal skutečný rozvoj; přibývaly desítky kilometrů tratí. O čtyři roky později bylo tak v provozu již 27 linek na 90,7 km tratí. Na přelomu století kolejová síť dosáhla velikostí současné síti pražské; měřila 131,3 km.\n\nDopravních společností však stále přibývalo. Roku 1878 se objevila už třetí společnost; otevřela úsek linky mezi nádražím Moskovskij vokzal a čtvrtí Rybackoje. Roku 1902 se ale projevil zájem města získat trati pod svojí kontrolu, to tento úsek jako jeden z prvních vykoupilo.\n\nZatímco byly v provozu desítky kilometrů koňky, elektrická trakce uvedena do provozu ještě nebyla. Změnu přinesly roky 1895 a 1896 kdy ruská loďařská společnost z Finska právě první linku zprovoznila.\n\nV letech 1895–1910 se v zimě jezdilo i přes zamrzlou Něvu. Tři postavené jednokolejné tratě o rozchodu pravděpodobně 1000 mm opravdu vedly po silné vrstvě ledu, na které byly položeny dřevěné pražce a kolejnice. Do ledu byly „zamraženy“ také dřevěné stožáry pro trolejové vedení. První trať spojovala Senátní náměstí a Vasiljevský ostrov, druhá Palácové nábřeží a Mytninskaje nábřeží a třetí Suvorovovo náměstí a Vyborské nábřeží. Tento nápad se však nesetkal u většiny veřejnosti s pochopením.\n\nKolem roku 1906 už existovalo kolem 150 km tratí, jak elektrifikovaných, tak ještě s animální trakcí. Ročně se přepravilo kolem 100 milionů cestujících. 16. září 1907 se přidalo k postupné elektrifikaci sítě i samo město a to byl soumrak koňské tramvaje; ta byla poté deset dalších let postupně nahrazována a vytlačována. Těsně před první světovou válkou bylo v provozu 710 vozů, většina z nich sloužila i za časů občanské války.\n\nKromě koňky a elektrických tramvají jezdily také mezi 80. lety 19. století a koncem občanské války ještě dva parní vozy, i přes zamrzlou řeku.\n\nOd roku 1923 byly zavedeny nově jízdní řády. Síť se poté, co se obnovily mírové podmínky, opět rychle rozrůstala, na konci meziválečného období její délka dosahovala již okolo 700 km. S blokádou, nyní již Leningradu, kterou zahájila německá vojska, nastaly pro petrohradské tramvaje krušné časy. Přesto celý systém – ač s ohromnými těžkostmi – fungoval i v této době; krátké zastavení provozu proběhlo v zimě a na jaře roku 1942, důvodem byly problémy s dodávkami proudu. Prvních pět linek začalo jezdit 15. dubna 1942, během několika měsíců jich fungovalo již dvacet.\n\nBěhem války bylo zničeno 500 km drátů trolejového vedení a 150 vozidel; dalších 1065 bylo poškozeno. Některé z úseků se octly dočasně na okupovaném území, provoz musel být z nedostatku prakticky všeho dočasně ukončen.\n\nS opravami se mohlo začít až po konci války; do roku 1947 se podařilo zprovoznit celou síť, a poté se pokračovalo opět s rozvojem. Objevily se nové tramvaje; staré dřevěné nahradily moderní vozy koncepce PCC – sovětské i Československé (Tatra T2). Později přibývaly již pouze vozy domácí výroby (tramvaje UKVZ). V 60. letech zažil systém další éru svého velkého rozvoje, hlavně díky velké bytové výstavbě. Vrcholu bylo dosaženo roku 1986, kdy na 1022 km linek bylo v provozu přes 2 200 tramvají. Perestrojka ale vše změnila, začalo se s rozsáhlým rušením tratí, včetně i té nejstarší z roku 1863, jež byla zavřena po více než 130 letech provozu.\n\nPo roce 1991 došlo k dalším úsporám, hlavně v oblasti personálu; byly sníženy počty například u řidičů tramvají. Narostly tak intervaly a kvalita služeb klesla. Také se okamžitě zastavily veškeré práce na rekonstrukcích tratí a samozřejmě i plánování či výstavba nových. Kvůli tomu se tak ztráty začaly paradoxně ještě zvyšovat, což odstartovalo další kolo odlehčování celého tramvajového systému, s kterým se započalo někdy kolem roku 1995. V druhé polovině 90. let tak tramvajové koleje zmizely z mnoha prospektů a situace se začala po finanční stránce pomalu zlepšovat. Objevily se sice i nové tratě, většinou napaječe metra v odlehlejších částech velkoměsta, devadesátá léta a začátek 21. století se však zapsaly do dějin petrohradských tramvají spíše negativně. Světové prvenství v délce sítě ztratil Petrohrad ve prospěch melbourneských tramvají.\n\nVozový park v Petrohradu představují tramvaje těchto typů:\n\n\n"}
{"id": "96255", "url": "https://cs.wikipedia.org/wiki?curid=96255", "title": "Ján Langoš", "text": "Ján Langoš\n\nJán Langoš (2. srpna 1946 Banská Bystrica – 15. června 2006 Drienovec) byl slovenský a československý politik, po sametové revoluci poslanec Sněmovny lidu Federálního shromáždění a Ministr vnitra ČSFR za Verejnosť proti násiliu, poslanec Národní rady SR za KDH, později za Demokratickou stranu (byl jejím dlouholetým předsedou), respektive SDK. Počátkem 21. století ředitel slovenského Ústavu pamäti národa.\n\nV letech 1965-1970 absolvoval Elektrotechnickou fakultu Slovenské vysoké školy technické v Bratislavě. Po ukončení studia pracoval jako experimentální fyzik v Ústavu technické kybernetiky Slovenské akademie věd. Angažoval se v disentu, podílel se na tvorbě samizdatových časopisů \"Kontakt\" (1981-1983) a \"Altamira\" (1983-1985). V letech 1988-1989 spolu s Jánem Čarnogurským vydával samizdat \"Bratislavské listy\", v roce 1987 spoluvydával list \"Fragment\" (později \"Fragment K\"). Státní bezpečnost ho sledovala (označen v kódu StB jako LUKEŠ). Profesně je k roku 1990 uváděn jako elektroinženýr SAV, bytem Bratislava.\n\nV roce 1989 spoluzakládal hnutí Veřejnost proti násilí, byl členem jeho koordinačního výboru. V lednu 1990 nastoupil jako poslanec za hnutí Verejnosť proti násiliu v rámci procesu kooptací do Federálního shromáždění po sametové revoluci do Sněmovny lidu (volební obvod č. 137 - Nové Mesto, Bratislava). Stal se místopředsedou Sněmovny lidu. Mandát obhájil ve volbách roku 1990. V průběhu roku 1991 v souvislosti s rozpadem VPN přešel do poslaneckého klubu jedné z nástupnických formací, ODÚ-VPN.\n\nV letech 1990–1992 působil jako Ministr vnitra ČSFR ve třetí vládě Mariána Čalfy.\n\nVe volbách roku 1994 se stal poslancem Národní rady SR (zvolený za KDH). Byl předním politikem Demokratické strany, jejímž předsedou byl v letech 1995-1998 a 1999-2001. Mandát obhájil ve volbách roku 1998, nyní jako člen nově utvořené střechové politické formace Slovenská demokratická koalícia, jejímž místopředsedou se stal. V slovenském parlamentu zasedal do konce funkčního období, tedy do voleb roku 2002. Od roku 1995 do 2000 zastával funkci předsedy Demokratické strany. Od května 2003 do června 2006 byl předsedou správní rady slovenského Ústavu pamäti národa.\n\n15. června 2006 tragicky zahynul při autonehodě mezi obcemi Turňa nad Bodvou a Drienovec poté, co ve vysoké rychlosti narazil do multikáry plně naložené štěrkem.\n\n\n"}
{"id": "96256", "url": "https://cs.wikipedia.org/wiki?curid=96256", "title": "Jevíčko", "text": "Jevíčko\n\nJevíčko (německy \"Gewitsch\") je město na Moravě, tvoří centrum severní části Malé Hané. Administrativně náleží do okresu Svitavy v Pardubickém kraji a má status pověřené obce. Žije zde  obyvatel. Součástí města je i vesnice Zadní Arnoštov. Historické jádro města bylo prohlášeno městskou památkovou zónou.\n\nOblast Jevíčka byla trvale osídlena už od mladší doby kamenné. Vznik města je pravděpodobně svázán se zánikem rozlehlého hradiska v Maříně u Křenova, které poskytovalo útočiště obyvatelům z okolí od dob Velké Moravy. V první polovině 13. století bylo na vyvýšenině poblíž soutoku Jevíčky a Malonínského potoka vysazeno město. Přesné datum udělení práv není známé, zachovala se až konfirmace zakládací listiny z roku 1258, kdy bylo město povýšeno králem Přemyslem Otakarem II. na město královské. Dle práce předního znalce doby přemyslovských králů profesora Josefa Žemličky, je Jevíčko spojeno s fundacemi zakládanými tímto velkým králem. Jedná se o více jak 40 měst založených nebo povýšených na město Přemyslem Otakarem II. či začlenění již vzniklých sídel do jeho budovaných fundací. Josef Žemlička vyjmenovává ve své práci \"Přemysl Otakar II. král na rozhraní věků\" (str. 211) ta podstatná města, vázající se k městotovorné a fundační činnosti Přemysla Otakara II., která ani před ním ani po něm, neměla obdoby a v té řadě je též uvedeno i Jevíčko. Král městu podřídil 13 okolních vesnic jako jeho hospodářskou základnu. Po stránce městské architektury patří Jevíčko k nejvýznamnějším ukázkám středověké architektury. Má elipsovitý tvar přizpůsobený výspě, na které bylo založeno. Ve svém středu má téměř pravidelné čtvercové náměstí (14.850m2), z jehož koutů se rozbíhají v pravoúhlých směrech ulice. Tato dispozice, tak podobná městům přímo založeným Přemyslem Otakarem II., by mohla ukazovat na to, že město bylo za Přemysla značně přestavěno a rozšířeno. Město mělo též oválné kamenné hradby (dodnes částečně zachovalé) se čtyřmi branami, kterými vedly přesně dle světových stran na náměstí hlavní silnice. Privilegia byla udělena podle vzoru Uničova (tedy po roce 1213) a Jevíčko tak náleželo do magdeburského právního okruhu. Řadí se mezi nejstarší města na Moravě. Rozloha náměstí i plochy uvnitř hradeb svědčí o velkorysé lokaci, významné centrum širší oblasti se však z města nikdy nestalo. O pozici v okolí se brzy muselo dělit s nově vysazenou Moravskou Třebovou.\n\nPo celý středověk bylo Jevíčko královským, resp. markraběcím městem, panovníci jej však často udělovali do zástavy šlechtickým rodinám. Z konce 15. století se zachoval významný právní kodex, tzv. \"jevíčská právní kniha\". Pocházel odsud i jeden z prvních rektorů pražské univerzity \"Mikuláš z Jevíčka\". V 60. letech 14. století zde markrabě Jan Jindřich založil klášter augustiniánů poustevníků.\n\nRoku 1500 bylo Jevíčko předáno do dědičného držení dosavadnímu zástavnímu majiteli Hanuši Haugvicovi z Biskupic a stalo se poddanským městem. Haugvicové jej roku 1580 prodali Janu Žalkovskému ze Žalkovic, v majetku jehož potomků zůstalo až do roku 1722. Od dědiců Žalkovských potom Jevíčko koupili majitelé sousedních Velkých Opatovic Salmové z Neuburku. Posledními šlechtickými majiteli byli dědicové vymřelých Salmů Herbersteinové. Zdejší zámeček byl po připojení k opatovickému panství užíván jen jako správní budova. Koncem 16. století se město pokoušelo vykoupit z poddanství a stát se opět královským městem, ale nebylo úspěšné. Po překonání úbytku obyvatelstva po třicetileté válce nastal nový rozvoj během 18. století, kdy se klášterní kostel stal poutním místem. Při josefinských reformách byl však klášter zrušen a město si tak i nadále udrželo polozemědělský charakter.\nZřízení samostatného magistrátu znamenalo do značné míry oproštění měšťanů od vrchnostenského dohledu. V polovině 19. století zde byl zřízen okresní soud a Jevíčko se stalo administrativním centrem severní části Malé Hané. V této době dosáhla svého demografického vrcholu i židovská menšina, která tvořila třetinu obyvatel města. Kulturní vzestup, který vyvrcholil založením reálného gymnázia v roce 1897, nebyl následován hospodářským rozvojem. Po protestech obyvatel totiž katastr minula železniční trať a Jevíčko dále ztrácelo na významu především na úkor Boskovic a Moravské Třebové.\n\nPo Mnichovské dohodě zůstalo Jevíčko v Československu a později v Protektorátu Čechy a Morava, ale ocitlo se u hranic. Severněji ležící převážně německojazyčné Hřebečsko bylo připojeno jako součást Sudet k Německé říši. Kolem Jevíčka též měla vést exteritoriální dálnice Vídeň - Vratislav, ze které jsou na západ od města dodnes patrné terénní úpravy s mosty (tzv. autostráda). Dalším významným zásahem do života města byly administrativní reformy v polovině 20. století, které zbavily Jevíčko nejen okresního soudu, ale i poloviny spádového území, nově přičleněného převážně k okresu Blansko. Samo moravské Jevíčko se při děleních státu na kraje, která nerespektovala zemskou hranici, ocitlo v krajích se vzdálenými krajskými městy v Čechách: nejprve ve Východočeském kraji s krajským městem Hradec Králové, posléze v Pardubickém kraji. Na přelomu staletí v Jevíčku zanikla tradiční výroba žiletek (Astra Diu Jevíčko), v nedávné době z města odešel i americký výrobce airbagů ASCI a Jevíčko i okolí se aktuálně potýkají s nadprůměrnou nezaměstnaností.\n\n\nStřed města je tvořen rozlehlým čtvercovým náměstím, ze kterého vybíhají cesty do čtyř světových stran, a je po obvodu uzavřen okružními ulicemi. Stejnou dispozici má v Evropě už jenom německé město Karlsruhe.\nZachovala se více než čtvrtina městských hradeb pocházejících ze 14. století a původně gotická věž u zaniklé západní brány (žádná ze čtyř městských bran se nedochovala). Věž, renesančně přestavěná roku 1593, tvoří spolu s bývalým augustiniánským klášterem, barokním kostelem Nanebevzetí Panny Marie a renesančním zámečkem (původně tvrzí) dominantu města. Ve městě je rozmístěna řada barokních soch. Centrem židovské obce byla synagoga v Soudní ulici, nedaleko zbytků židovského hřbitova se nachází těleso nedokončené německé dálnice ze 40. let. Za městem bylo počátkem 20. století postaveno secesní plicní sanatorium.\n\n\n\n\n"}
{"id": "96259", "url": "https://cs.wikipedia.org/wiki?curid=96259", "title": "Smržovka", "text": "Smržovka\n\nSmržovka ( \"Morchenstern\") je město v okrese Jablonec nad Nisou v podhůří Jizerských hor na silniční a železniční trati mezi Jabloncem nad Nisou a Tanvaldem. Žije zde  obyvatel.\n\nMěsto Smržovka se rozkládá v údolí od severozápadu tekoucího Smržovského potoka a dále pokračuje do údolí Kamenice, do které se potok vlévá. Na jihu tvoří hranici lesnatý hřeben Černé studnice a Muchova, na sever od Smržovky se zvedá Buková hora. Na západě sousedí Smržovka těsně s Lučany nad Nisou, na východě s Tanvaldem. Nejvýše položeným místem je Černá studnice, (869 m n. m.), na východě katastru v údolí Kamenice klesá terén na 458 m n. m.\n\nNázev Smržovce dala lesem zarostlá hora, na níž rostlo velké množství smržů. Němečtí obyvatelé si název spojovali s husitskou zbraní „smržovkou“ (řemdihem) zakončenou hvězdicovitými hroty a proto město nazývali \"Morgenstern\" (jitřenka). Teprve v 2. polovině 17. století se smysl německého názvu změnil a začalo se používat označení \"Morchelnstern\", později jen \"Morchenstern\" (\"Morchel\" = smrž). Jak k jitřence, tak i k houbě odkazuje znak.\n\nSmržovka vznikla v první polovině 16. století při kolonizaci Jizerských hor. První písemná zmínka o obci pochází z roku 1568. Většina obyvatel hovořila německy.\nObyvatelstvo bylo v době před třicetiletou válkou většinou protestantské, a částečně si víru zachovalo i po vypovězení evangelického faráře po bitvě na Bílé Hoře. Na konci třicetileté války se obyvatelstvo pod vlivem rekatolizace začalo hlásit ke katolictví a byl zbudován dřevěný katolický kostel.\n\nSmržovka ležela v panství Semily, které v 15. století vlastnil rod Valdštejnů, následně Smiřičtí. Po konfiskacích v roce 1620 získal panství Albrecht z Valdštejna. Od roku 1635 se vlastníky Smržovky stali Desfoursové, později Desfours-Walderode, ti ho vlastnili až do roku 1848, značnou část pozemků až do roku 1945.\nPo zrušení poddanství v roce 1848 bylo ve Smržovce zvoleno obecní zastupitelstvo, prvním starostou se roku 1850 stal Anton Fischer. Původně byla Smržovka sídlem okresního úřadu, bylo ale přeneseno do Tanvaldu. V té době byla ke Smržovce připojena obec Jiřetín pod Bukovou, která se osamostatnila až v roce 1992.\n\nV době rozvoje průmyslu se ve Smržovce a okolí rozvíjí především sklářské hutě a brusírny, ale i tkalcovství, později textilní závody zpracovávaly i další materiály. Díky rozvoji průmyslu a obchodu se Smržovka v roce 1849 stala tržištěm (\"Marktplatz\"), v roce 1868 byla povýšena na městys (\"Marktgemeinde\"), v roce 1905 jí byl udělen status města a městský znak.\n\nV 70. letech 19. století nastala hospodářská krize, následovaná vlnou emigrace několik set občanů z města a okolí do Brazílie. Pracovní podmínky dělníků vedly ke stávkám, té nejvýznamnější (1890) se účastnilo 2 000 brusičů, k jejímu potlačení byla povolána policie a armáda.\n\nV době vzniku Československa Ve městě žilo přibližně 7 000 obyvatel, z nichž asi tři čtvrtiny tvořili Němci. Nejbližší česká škola byla v Tanvaldu.\n\nKrize ve třicátých letech zvýšila napětí mezi místním obyvatelstvem, na počátku třicátých let byl starostou krátce člen DNSAP, strany, která byla v roce 1933 zakázána. Po druhé světové válce značnou část obyvatel čekal odsun.\n\nV Dolní Smržovce (Unter-Morchenstern) bylo německé výzkumné středisko Televid.\n\nV roce 1991 zde byla založena společnost Kaipan, český výrobce automobilů se zaměřením na sportovní roadstery.\n\nPočátkem roku 2015 obdrželi místní policisté automobil Škoda Yeti, aby mohli lépe a operativněji střežit svoji svěřenou oblast.\n\n\n\n\n"}
{"id": "96265", "url": "https://cs.wikipedia.org/wiki?curid=96265", "title": "Pablo Escobar", "text": "Pablo Escobar\n\nPablo Emilio Escobar Gaviria (1. prosince 1949 – 2. prosinec 1993) byl největším kolumbijským drogovým baronem. Escobar nashromáždil takové bohatství, že jej v roce 1989 zařadil časopis Forbes na osmé místo v žebříčku nejbohatších lidí planety.\n\nEscobar začal svoji kriminální kariéru už jako náctiletý. Poprvé byl obviněn ve dvaceti letech z krádeží aut, později kradl a zase prodával náhrobní kameny (Escobar to však za svého života vehementně popíral). Následoval přechod k lukrativnějším aktivitám, začal obchodovat s kokainem. V průběhu sedmdesátých let vytvořil obrovské drogové impérium. V době svého vrcholu vydělával až 60 milionů amerických dolarů denně.\n\nV průběhu osmdesátých let se jeho drogová síť stala proslulou i na mezinárodním poli. Medellínský kartel kontroloval většinu drog mířících do Mexika, Portorika a Dominikánské republiky, kokain povětšinou pocházel z Peru a Bolívie, koka z Kolumbie v té době nebyla dostatečně kvalitní. Escobarův produkt se rychle rozšířil do obou Amerik a pravděpodobně vznikla drogová síť i v Asii. Medellínský kartel je také dobře známý jako tzv. město samopalů. \n\nEscobar uplácel mnoho státních úředníků, soudců a politiků. Nepohodlné společníky často sám odstranil. Pro Kolumbii těchto let byla příznačná korupce, zastrašování, únosy a vydírání. Používal velmi efektivní strategii a řídil se příslovím (ze španělštiny: \"Plata o Plomo\") „stříbro nebo olovo“ – úplatek nebo smrt. Escobar nechal během volební kampaně zabít tři kandidáty na kolumbijského prezidenta. Je odpovědný za bombu umístěnou v letadle let Avianca 203 a bombu umístěnou v budově bezpečnostních složek v Bogotě v roce 1989. Některé analýzy naznačují, že byl i za útokem na Kolumbijský nejvyšší soud v roce 1985, které vedly levicové guerily, výsledkem byla smrt poloviny soudců nejvyššího soudu. Medellínský kartel byl ve válce se svým rivalem kartelem z Cali po většinu své existence.\n\nNa svém vrcholu Medellínský kartel kontroloval zhruba 80 procent obchodu s kokainem. Disponoval rozsáhlou flotilou lodí, letadel a drahých aut. Díky téměř neomezenému přílivu peněz v té době měl pod kontrolou rozsáhlá území. Odhaduje se, že příjmy Medellínského kartelu dosahovaly na vrcholu ročně kolem 23 miliard dolarů.\n\nDíky ohromnému množství drog, které se mu dařilo úspěšně pašovat přes Bahamy do USA, se z něj stal nepřítel Spojených států a Kolumbie, naproti tomu v Medellínu z něj byl hrdina. Měl velmi dobré vztahy s kolumbijským chudým obyvatelstvem. Po celý život byl velkým sportovním fanouškem a sponzoroval malé fotbalové kluby ve městě. Pasoval se do role Robina Hooda a často rozdával peníze chudým. Obyvatelé Medellína často Escobarovi pomáhali – sloužili mu jako ochranka, kryli ho před úřady a byli ochotni pro něj udělat cokoliv.\n\nV roce 1991 vyhlásil díky nátlaku komunistů a místních autorit konec násilí, snažil se tak zabránit vydání do Spojených států a odstranění znepřátelenými kartely. Vzdal se místní vládě a nechal se zavřít do luxusního vězení \"La Catedral\", které si mohl sám postavit. S kolumbijskou vládou uzavřel dohodu, že zde bude pobývat pět let, vláda ho za to na oplátku nevydala do Spojených států. Nicméně opravdové vězení to není a Escobar měl relativní volnost, často byl viděn při nákupech v Medellínu nebo na fotbalových utkáních. Poté co byly v místních mediích zveřejněny fotografie jeho opulentního vězení a vyšlo najevo, že nechal zabít několik obchodníků, kteří k němu přijeli na schůzku, se veřejné mínění k Escobarovi definitivně obrátilo zády. 22. července 1992 se vláda pokusila Escobara přemístit do opravdového vězení. Escobarovi se podařilo utéct, a hrozilo mu vydání do Spojených států.\n\nV roce 1992 se jednotky Spojených států Delta Force a později Navy SEALs podílely na honbě za Escobarem a taktéž pomáhaly s výcvikem kolumbijských speciálních jednotek. Byla vytvořena speciální kolumbijská jednotka s cílem vyhledání a předání Escobara spravedlnosti. Konflikt mezi Escobarem na jedné straně a Spojenými státy a Kolumbijskou vládou na straně druhé se rozšířil o skupinu Escobarových nepřátel a obětí, které si za svoji krvavou kariéru nadělal, jsou to takzvané Los Pepes. Skupina se mstila na Escobarových příbuzných a příznivcích, celkem jich bylo přes tři sta zabito.\n\nNěkteří pozorovatelé soudí, že s \"Los Pepes\" spolupracovaly zpravodajské služby Spojených států a Kolumbie. Jedním z vůdců \"Los Pepes\" byl bývalý člen Medellínského kartelu Diego Murillo známý jako \"Don Berna\", údajně to byl on, kdo si vyměňoval informace se zpravodajskými službami, ale tyto informace se dají těžko ověřit.\n\nVálka proti Escobarovi skončila 2. prosince roku 1993, kdy se Pablo Escobar snažil uniknout před pátracími jednotkami. Díky technologiím dodaným Spojenými státy se kolumbijským technikům podařilo Escobara zaměřit ve středostavovské medellínské čtvrti. Následovala přestřelka, ale jak byl opravdu zabit, není zcela jasné. Escobar byl zahnán na střechu, kde byl zasažen do zad a nohy, smrtící ránu dostal však za ucho, údajně od členů kolumbijské policie. Panují však dohady, že Pablo Escobara zastřelil odstřelovač z Delta Force. Podle jiné verze spáchal Escobar sebevraždu. Svým blízkým přátelům se údajně jednou svěřil s tím, že \"radši než padnout do rukou spravedlnosti, se sám zastřelí přímo za ucho\". \n\nPo Escobarově smrti se Medellínský kartel rozpadl a velmi brzy začal obchodu s kokainem dominovat kartel z Cali, jehož vůdci byli v polovině devadesátých let zabiti nebo chyceni.\n"}
{"id": "96267", "url": "https://cs.wikipedia.org/wiki?curid=96267", "title": "Stíhací letoun", "text": "Stíhací letoun\n\nStíhací letoun (lidově též stíhačka) je vojenský letoun určený primárně k ničení nepřátelských letadel, na rozdíl od bombardovacího letounu, který je určen k ničení cílů pozemních. Stíhací letouny bývají menší, rychlejší a obratnější než ostatní vojenská letadla, mívají lepší poměr tahu/výkonu k vzletové hmotnosti. Jejich vývoj byl reakcí na rostoucí používání letadel, vzducholodí a balónů pro průzkum, pozorování a útoky na pozemní cíle během první světové války.\n\nPrvní stíhací letouny používané v letech 1915 až 1918 byly většinou dvouplošníky s dřevěnou kostrou potaženou plátnem, vyzbrojené lehkými kulomety a s maximální rychlostí 160 až 220 km/h.\n\nV době druhé světové války už byl typickým představitelem této kategorie vojenských letadel kovový jednoplošník s kanónovou výzbrojí nesenou v křídlech a maximální rychlostí 500 až 700 km/h.\n\nModerní proudové stíhací letouny jsou poháněny jedním nebo dvěma dvouproudovými motory, jejich primární výzbroj tvoří řízené střely, na cíl jsou naváděny palubním radarem a dosahují maximální rychlosti okolo 2 Ma, tedy přes 2000 km/h.\n\nPrvní stíhací letadla vznikala za první světové války, kdy se piloti lehkých strojů používaných pro průzkum a navádění dělostřelecké palby, snažili útočit všemožnými prostředky na letouny nepřítele s obdobným určením.\nPoužívaly se pušky, pistole a brokovnice. Bylo zaznamenáno i několik pokusů o použití kulometu. Tyto pokusy byly ale většinou neúspěšné z důvodu příliš vysoké hmotnosti.\n\nJak rostl význam průzkumu, snažily se obě strany zabránit té druhé v používání letadel. V příručce RFC (Royal Flying Corps) z června 1914 se doslova píše: „Neočekává se, že pilot bude moci svůj úkol splnit, aniž by byl vyrušen. Ve válce se o výhody bojuje a význam vzdušného průzkumu je natolik velký, že se obě strany budou snažit zamezit té druhé v jeho provádění.“\n\nZa první úspěch v leteckém boji je považován let posádky Harvey-Kelly z 23. srpna 1914, kdy letouny britské 2. perutě donutily přistát německý dvousedadlový stroj, jehož posádka uprchla do lesa. Harvey a Kelly stroj zapálili a vrátili se v pořádku na základnu.\n\nKulomet byl poprvé úspěšně použit francouzským pilotem Josephem Frantzem, který 5. října 1914 kulometem Hotchkiss upevněným na křídle sestřelil nepřátelský Aviatik typ B.\n\nVývoj postupoval tak, že vzniklo základní členění na letouny stíhací a pracovní/průzkumné.\n\nPostupně se přišlo na to, že je nejlepší útočit na nepřítele celým strojem s kulometem střílejícím skrz vrtuli. Nejprve proběhly úspěšné pokusy s opancéřovanou vrtulí u typů Morane-Saulnier L a N, později byl vyvinut synchronizátor střelby. Jeho první použitelnou verzi sestrojil v Německu Anthony Fokker a nasadil ji u typové řady \"Eindecker\", o několik měsíců později obdobné systémy použily všechny strany konfliktu.\n\nStíhačky se od vynálezu synchronizace vyvíjely podobně na všech stranách a lišily se pouze výkonem a počtem křídel (dvouplošníky, trojplošníky).\nZákladní koncepce již ale byla položena a všechny později vzniklé úspěšné stíhačky byly konvenčního uspořádání, tzn. motor a hlavní křídlo(a) vepředu, vodorovné ocasní plochy neboli výškovky úplně vzadu, stejně jako svislé ocasní plochy, ovládající vodorovný směr letu. Za první světové války vznikly slavné stroje jako Albatros D.III a různé Fokkery na straně Německa a typy jako Nieuport 17, SPAD S.XIII, S.E.5 či Sopwith Camel na straně spojenců.\n\nZa první světové války se také stíhačky začaly organizovat do sekcí/párů, poté do větších uskupení a nakonec až letek a squadron.\n\nV období mezi válkami vývoj stíhaček spíše stagnoval. Z důvodu konzervativního způsobu myšlení dominovaly ve výzbroji vzdušných sil stále dvouplošníky se slabou výzbrojí (pouze kulomety malé ráže) a relativně malou rychlostí (obvykle okolo 300 km/h, téměř vždy do 400 km/h) a doletem. Jejich kladem byla dobrá obratnost a stoupavost. Zlom přinesla až polovina 30. let, kdy se do výzbroje hlavních mocností začaly zavádět samonosné dolnoplošníky vybavené mnohdy uzavřenou kabinou a disponující často i kanónovou výzbrojí a zatažitelným podvozkem. Šlo například od Polikarpov I-16, Morane-Saulnier MS.406, Supermarine Spitfire, Curtiss P-36 Hawk či Messerschmitt Bf 109.\n\nDruhá světová válka přinesla jen pár dílčích, ale o to významnějších změn: mnohem silnější motory umožnily existenci rychlých jednoplošníků, které byly ale stále konvenční konstrukce (až na pár výjimek jako P-38 Lightning či Twin Mustang z konce války).\nHlavním úkolem stíhačky se stalo vybojování vzdušné nadvlády, do čehož patří:\n\n\nVzdušná nadvláda se postupně stala jedním z nejdůležitějších cílů válečné strany v každé válce, protože země, která má převahu ve vzduchu, může útočit na nepřátelské pozemní jednotky, zázemí a průmysl, a tím nepříteli znemožnit úspěšné vedení i pozemní války.\n\nZa studené války se hlavní důraz přenesl na přepadové a záchytné stíhačky, vybavené řízenými protivzdušnými střelami, z nichž některé (AIM-26 Falcon) byly s nukleární hlavicí.\nSpojené státy americké i Sovětský svaz dokonce v nadšení z protivzdušných řízených střel neodolaly pokušení přepnout do tzv. \"\", tzn. že letoun byl vybaven jen raketami a žádnou organickou hlavňovou výzbrojí. Počítalo se s tím, že protivník bude zničen na velkou vzdálenost raketami a ke klasickému dogfightu — známému z předchozích konfliktů — nedojde. Toto řešení se však ve Vietnamské válce ukázalo jako nepraktické, a proto byla hlavňová výzbroj dodatečně přidána. Souboje se totiž velice často odehrávaly na malou vzdálenost, kdy bylo jednodušší použít kanón, než se snažit udržet nepřátelský letoun zaměřený a navádět na něj pasivně naváděnou raketu. Aktivně naváděné střely zase bylo možno vymanévrovat a to dokonce i tak, že v některých případech raketa zasáhla mateřský letoun. Jindy zase hodnota použité rakety byla vyšší, než hodnota zničeného letounu protivníka.\nZa studené války se vývoj ubíral spirálovitě, reakcemi na letouny protivníka s cílem vyvinout letoun nepřátelský letoun převyšující:\n\n\nPo skončení studené války vzniklo jen několik strojů, z nichž většina byla jen dokončením vývoje letadel započatých v době studené války – F-15E, F-22, Su-35, Dassault Rafale a Eurofighter Typhoon.\nJAS-39 Gripen a modernizace jako F-15E se označují jako letouny 4,5 generace, Eurofighter Typhoon a Rafale se řadí mezi 4,5. generaci ale po modernizaci budou pravděpodobně řazeny do 5. generace.\n\nJedinými novými letouny s jejichž vývojem se začalo po konci studené války jsou F/A-18E/F Super Hornet a F-35 Lightning II, které se vyznačují kompromisem mezi výkonem a cenou/provozními náklady.\n\nLetouny 5. generace se vyznačují prostředky pro snížení zachytitelnosti radarem (stealth technologie – v případě amerických strojů facetováním, v případě ruských plazmovou vrstvou) a sníženou viditelností v optickém spektru (potah měnící barvu podle pozadí). Jediné používané stroje 5. generace armádou jsou F-22 a F-35.\n\nPo válce byly pístové motory vytlačeny motory proudovými a řízené střely z větší části či zcela vytlačily hlavňovou výzbroj. Z historických důvodů se proudové stíhací letouny rozlišují do tzv. \"generací\". Toto dělení je pouze orientační a může se lišit podle jeho autora, země, doby ap.\n\nV průběhu 2. světové války a těsně po ní se stíhačky začaly dělit na:\n\nDoprovodné stíhačky (ang. \"escort fighter\") jsou vojenská letadla, jejichž primárním úkolem je letět společně s vlastními bombardovacími letouny a chránit je. Např. P-51 Mustang, Lockheed P-38 Lightning, …\n\nJiž v meziválečném období byly některé stroje upravovány tak, aby mohly být neseny mateřským letounem, který měly ochraňovat např. sovětské sestavy nazývané \"Zvěno\" (roj) nebo speciální americký poválečný letounek Goblin.\n\nV současné době se jako doprovodné stíhače používají víceúčelové stroje jako je F/A-18 Hornet.\n\nStíhací bombardéry (ang. \"fighter-bomber\") jsou stíhačky schopné jak útoků na pozemní cíle, tak boje s nepřátelskými stíhači. Zástupci této kategorie jsou např. Hawker Typhoon nebo moderní Boeing F/A-18E/F Super Hornet či Suchoj Su-30.\n\nV současné době se jako stíhací bombardéry používají víceúčelové stroje jako je F/A-18 Hornet.\n\nÚderný stíhací letoun (ang. \"strike fighter\") velkou rychlostí vletí do nepřátelského vzdušného prostoru, sestřelí významné cíle a vyčistí cestu pro vlastní bombardéry. Vyznačují se vysokou rychlostí, například: McDonnell Douglas F/A-18 Hornet či Lockheed Martin F-35 Lightning II. Tato kategorie se do jisté míry překrývá jak se stíhacími bombardéry, tak s útočnými letouny.\n\nPřepadové, nebo též záchytné stíhací letouny (ang. \"Interceptor\") mají za úkol letět vstříc nepřátelským bombardérům a sestřelit je dříve, než svrhnou svůj náklad. Záchytné stíhačky vznikly během 2. světové války v Německu, kvůli taktice spojenců využívajících kobercové bombardování velkými bombardovacími svazy. Německo proto vyvinulo záchytné stíhače jako jsou Messerschmitt Me 163 nebo Bachem Ba 349.\n\nPo získání jaderného arzenálu Sovětským svazem během studené války bylo ještě důležitější zastavit útočící bombardéry, a proto byly dále vyvíjeny záchytné stíhače. V té době proto vznikly stroje F-102 Delta Dagger, Lockheed F-104 Starfighter , či BAe Lightning na straně NATO. V SSSR pak vznikly Su-15, MiG-21 nebo MiG-31 Foxhound. Označení záchytný stíhací se s koncem studené války přestalo používat.\n\nStíhačky pro vybojování vzdušné nadvlády (angl. \"air superiority fighter\") jsou nejlepším, co je daná země schopna vytvořit, a většinou mají velmi omezenou nebo žádnou schopnost útoku na pozemní cíle. Příklady: F-4 Phantom II, F-15 Eagle, F-22 Raptor, MiG-29 Fulcrum, Su-27 Flanker a Su-47 Berkut.\n\nJe zajímavé, že ač byly všechny tyto stíhačky stavěny jako záchytné či pro vybojování vzdušné nadvlády (tyto úkoly se značně prolínají), z většiny z nich se staly i dobré stíhací bombardéry či dokonce vysloveně útočná letadla (F-4G, F-15E, Su-30 Flanker).\n\nNoční stíhání vzniklo již za první světové války, s nutností bránit se proti nočním náletům protivníka, ovšem většinou k němu byly užívány jen minimálně upravené běžné stroje (například britské B.E.2c či modifikovaný Sopwith Camel nazvaný Sopwith Comic), jejichž posádky se v detekci protivníka musely spolehnout převážně na vlastní zrak a sluch. Za prvního stíhače, který dosáhl sestřelu protivníka, vzducholodi německého armádního letectva SL.11 v noci z 2. na 3. září 1916, je považován W. L. Robinson z Royal Flying Corps v letounu typu B.E.2c.\nSituace na tomto poli zůstala v principu nezměněna až do počátečních let druhé světové války, kdy vznik a zdokonalování radiolokátorů vedl posléze k vývoji takových jejich typů, které bylo možno nést na palubě letadla. Vzhledem k rozměrům a hmotnosti těchto prvních typů palubních radarů a složitosti jejich obsluhy, která vyžaduje pozornost specializovaného člena posádky, se většinou jednalo o dvoumotorové vícemístné stroje. Zástupci jsou např. Bristol Beaufighter nebo Messerschmitt Bf 110 (v obou předchozích případech se ale jedná o stroje upravené pro noční stíháni dodatečně. Existovaly ale i konstrukce navržené od počátku k nočnímu stíhání: Northrop P-61 Black Widow, Heinkel He-219 Uhu, či Focke-Wulf Ta 154 Moskito). Po skončení druhé světové války dochází v padesátých letech 20. století v souvislosti s vývojem pokročilých elektronických navigačních, detekčních a zaměřovacích systémů k rozšíření úkolů těchto strojů i pro roli protivzdušné obrany ve dne za ztížených povětrnostních podmínek (mlha, nízká oblačnost apod.). Za takových podmínek nebyly do té doby ani ofenzívní ani defenzívní letecké operace možné. Zároveň většinou dochází i k přejmenování této kategorie na stíhací letouny pro každé počasí (angl. \"all-weather fighter\"). Příkladem takovéhoto typu stroje byly například Gloster Javelin, SO.450 Vautour IIN, Jakovlev Jak-25 či F-89 Scorpion. S dalším rozvojem a rozšířením elektronických přístrojů na stíhacích strojích a vzrůstající míry automatizace jejich obsluhy, která přestala vyžadovat trvalou pozornost operátora, takže odpadla nutnost dvojčlenné posádky, obecně i tato kategorie strojů v 60. a 70. letech jako samostatný konstrukční typ zanikla, respektive splynula se záchytnými stíhači protivzdušné obrany. Důvodem splynutí bylo, že pokročilé přepadové stíhačky protivzdušné obrany byly standardně vybavovány elektronickým vybavením, díky němuž jsou schopny operovat i za těchto podmínek.\n\nPalubní stíhací letoun (ang. \"carrier fighter\") je určen primárně k obraně vzdušného prostoru mateřské letadlové lodě a její flotily. Postupně ale palubní stíhačky plnily více úkolů, kromě ochrany vzdušného prostoru také doprovod vlastních útočných letounů, role stíhacích bombardérů, průzkumných strojů. Staly se z nich tak víceúčelové stroje, což je přínosem na lodi s omezenou kapacitou letadel.\n\nI do této kategorie spadá víceúčelový F/A-18 Hornet.\n\nPalubní stíhací letouny jsou přizpůsobeny službě na letadlové lodi, a proto mají většinou vzletovou konfiguraci CATOBAR, nebo V/STOL.\n\nPočátkem doby vzniku stíhacího letectva byly jako stíhací někdy užívány i hydroplány, jejichž výhodou byla možnost operovat v oblastech bez pozemních letišť, a jejichž koncepce poskytovala současně posádce poněkud větší bezpečnost v případě nutnosti nouzového přistání na mořskou hladinu, vzhledem k menší spolehlivosti motorů v počátcích letectví.\n\nLétající čluny byly někdy užívány k plnění stíhacích úkolů v době první světové války, zejména letectvem rakousko-uherského (například původně průzkumný Lohner L) a italského námořnictva (Macchi M.5). Po jejím skončení se takto koncipované stíhací letouny již v řadové službě neobjevily.\n\nJe typ stíhačky vybavené plováky ať již účelově konstruované anebo vzniklé přestavbou původně pozemního stroje. Užívané byly zejména námořními letectvy. Mezi představitele patřil například Spad S.XIV, Albatros W.IV nebo Hansa-Brandenburg W.29. Stavba takto koncipovaných strojů pokračovala v meziválečném období (například Loire 210 nebo IMAM Ro.44), kdy již ale plovákové letouny nebyly schopny výkony konkurovat letounům pozemním, a současně došlo k vzrůstu počtu a možností letadlových lodí, schopných zajistit stíhací krytí loďstva i v oblastech bez pozemních základen. Posledním účelově zkonstruovaným zástupcem této kategorie se stal Kawaniši N1K1 japonského námořního letectva v době druhé světové války.\n\nVíceúčelové stíhačky (ang. \"multirole combat aircraft\") jsou letouny od počátku stavěné pro vykonávání více rolí, které by jinak vyžadovaly dva a více typů. Takové stroje jsou v současné době preferovány a díky schopnosti nést více druhů výzbroje a vybavení mohou sloužit jako přepadové, záchytné, eskortní, útočné, atd.\n\nKe strojům této kategorie se řadí např. F/A-18 Hornet.\n\n\n\n\nFrancie:\n\nSpojené království:\n\nNěmecko:\n\nČeskoslovensko:\n\nNěmecko:\n\nNizozemsko:\n\nSpojené království:\n\nSpojené státy:\n\nFrancie:\n\nItálie:\n\nPolsko:\n\nSovětský svaz:\n\nSpojené státy:\n\nNěmecko:\n\nSpojené království:\n\nFrancie:\n\nŠvýcarsko:\n\nItálie:\n\nJaponsko:\n\nSovětský svaz:\n\n\"Firmy prošly mnoha fúzemi, názvy udávány pod původními výrobci\"\n\nSpojené království:\n\nŠvédsko:\n\nSpojené státy:\n\nSovětský svaz:\n\nSpojené království, Německo, Itálie:\n\nFrancie:\n\nŠvédsko:\n\nSpojené státy:\n\nRusko:\n\nČína:\n\nIndie:\n"}
{"id": "96274", "url": "https://cs.wikipedia.org/wiki?curid=96274", "title": "Okrskový vikář", "text": "Okrskový vikář\n\nOkrskový vikář (latinsky \"vicarius foraneus\" v CIC nebo \"protopresbyter\" v CCEO) je římskokatolický kněz, který vede vikariát. Tato funkce není výkonná, jen usnadňuje vzájemnou komunikaci mezi farnostmi ve vikariátu a také mezi vikariátem a biskupstvím. Na Moravě a ve Slezsku tato funkce neexistuje, jejím ekvivalentem je děkan. Může se též nazývat arcikněz ( ) nebo i jinak.\n\nKodex kanonického práva z roku 1983 definuje okrskového vikáře kánony 553–555. Kodex kánonů východních církví o okrskovém vikáři mluví v kánonech 276–278.\n\n"}
{"id": "96275", "url": "https://cs.wikipedia.org/wiki?curid=96275", "title": "Neznámý Rangún", "text": "Neznámý Rangún\n\nNeznámý Rangún je filmové drama známého režiséra Johna Boormana z roku 1995, vycházející ze skutečných událostí a natočené v britsko-americké koprodukci.\n\nLaura (Patricia Arquette) je mladá americká lékařka, jejíž syn a manžel byli brutálně zavražděni. Nedokáže se s touto tragédií vyrovnat, a aby přišla na jiné myšlenky, odjíždí se svojí sestrou (Frances McDormand) do Barmy. Náhodou se ocitne ve středu protivládní demonstrace, kterou vede lidmi milovaná Aun Schan Su Ťij (Adelle Lutz). Laura ztratí pas a zůstane v zemi sama.\n\nSeznámí se s turistickým průvodcem U Aung Ko, bývalým univerzitním profesorem, který ji ukazuje zemi zcela jinak, než jak ji obvykle poznávají běžní turisté. V Barmě vypukne revoluce a Laura se do ní nechtěně zapojí, když zachrání život U Aung Koovi; společně s ním prchá před vojáky, stane se svědkem krvavých represálií v Rangúnu. Nakonec uprchne do Thajska. Prožitá dobrodružství jí pomohla vypořádat se s minulostí. Laura se zbaví strachu z krve a může opět jako lékařka účinně pomáhat trpícím.\n\n\n\n"}
{"id": "96285", "url": "https://cs.wikipedia.org/wiki?curid=96285", "title": "Zugské jezero", "text": "Zugské jezero\n\nZugské jezero ( ) je jezero na severním úpatí Alp ve středním Švýcarsko. Nachází se ve staré ledovcové kotlině. Leží na území kantonů Zug, Schwyz a Lucern. Má rozlohu 38,3 km². Je 13,7 km dlouhé a maximálně 4,6 km široké. Dosahuje maximální hloubky 198 m. Velikost povodí včetně plochy jezera je 246 km². Leží v nadmořské výšce 413 m.\n\nJezero se skládá ze dvou částí, které jsou spojené širokým průlivem.\n\nJezerem protéká řeka Lorze (přítok Reussu, povodí Rýnu).\n\nJezero je bohaté na ryby. Žije jich v něm celkem 32 druhů. Nejvýznamnější jsou síh malý, siven alpský, okoun říční, štika obecná a pstruh obecný.\n\nNa jezeře je rozvinutá místní lodní doprava\n\nNa severním břehu leží města Zug a Cham. Na východním břehu Oberwil a Walchwil. Na jižním břehu Arth. Na západním břehu Buonas, Risch, Böschenrot a Immensee.\n\n"}
{"id": "96286", "url": "https://cs.wikipedia.org/wiki?curid=96286", "title": "Lékárna", "text": "Lékárna\n\nLékárna (archaicky též apotéka, lidově apatyka) je veřejné zdravotnické zařízení, které slouží k zabezpečení léčiv a některých druhů prostředků zdravotní techniky pro pacienty.\n\nFarmaceuti mohou v Česku vystudovat na dvou vysokých školách:\n\nStudium farmacie je pětileté, po jeho absolvování získávají farmaceuti titul „magistr“ (Mgr.) a jsou plně kvalifikováni pro výkon činností ve všech farmaceutických odvětvích. V rigorózním řízení je možné získat též titul „doktor farmacie“ (PharmDr.). V lékárnách mají farmaceuti veškeré pravomoci pro zacházení s léčivy.\n\nMezi farmaceutické pracovníky patří též \"farmaceutičtí asistenti\", kteří získávají kvalifikaci na vyšších odborných školách (titul DiS.). Dříve se nazývali \"farmaceutičtí laboranti\" a získávali vzdělání na středních zdravotních školách. Asistenti mají méně pravomocí než farmaceuti, zejména nemohou vydávat léčivé přípravky na lékařský předpis. Mohou však být velmi nápomocni pacientům při volném prodeji a mohou samostatně připravovat léčivé přípravky.\n\n\n\n\n"}
{"id": "96293", "url": "https://cs.wikipedia.org/wiki?curid=96293", "title": "Republic F-105 Thunderchief", "text": "Republic F-105 Thunderchief\n\nRepublic F-105 Thunderchief byl jednomístný nadzvukový stíhací bombardér, mezi posádkami znám jako „Thud“, který během 50. a 60. let 20. století tvořil páteř letectva Spojených států amerických (dále jen USAF). Letoun dosahoval dvojnásobku rychlosti zvuku a prováděl většinu amerických leteckých úderů v prvních letech války ve Vietnamu. Byl to jediný americký letoun, který byl stažen ze služby kvůli vysokým ztrátám. Původně byl navržen jako jednomístný útočný letoun pro úder jadernými zbraněmi. Na konci 60. let tyto letouny dostaly zařízení \"Wild Weasel\", určené pro zjišťování, rozlišování a ničení nepřátelských radarů protiradarovými střelami AGM-45 Shrike a AGM-78 Standard ARM v rámci taktiky SEAD (umlčování nepřátelské protivzdušné obrany).\n\nPodobně jako nadzvukové letouny F-100 byly i letouny F-105 vyzbrojeny raketami a leteckým kanónem, avšak uzpůsobeny byly hlavně k průniku vysokou rychlostí v malé výšce nad území protivníka a tam udeřit obvykle jedinou jadernou zbraní nesenou v trupu letounu. Letoun F-105 mohl nést větší náklad pum než velké strategické bombardéry 2. světové války, jako byly stroje B-17 Flying Fortress a B-24 Liberator. Letouny F-105 zažily masivní nasazení ve válce ve Vietnamu. Thunderchiefy odlétaly více než 20 000 misí, přičemž bylo ztraceno 382 letounů (téměř polovina z 833 vyrobených strojů). Ačkoliv byl letoun méně obratný než menší MiGy, připsaly si letouny tohoto typu 27,5 vzdušných vítězství.\n\nBěhem války ve Vietnamu byly jednomístné F-105D používány pro bombardování nejrůznějších cílů, zatímco dvoumístné F-105F a F-105G Wild Weasel prováděly umlčování nepřátelské protivzdušné obrany (SEAD). Dva piloti letounů Wild Weasel byli vyznamenáni Medailí cti za útoky proti severovietnamským postavením střel, přičemž jeden z nich ten samý den sestřelil dva letouny MiG-17. Nebezpečné mise často vyžadovaly „být první na místě a poslední jej opouštět“. Letouny musely napadat nepřátelskou obranu, dokud úderné letouny nedokončily své mise a neopustily oblast.\n\nThunderchiefy byly největší jednomístné jednomotorové bojové letouny v historii s hmotností zhruba 23 000 kg. Mohly překročit rychlost zvuku na hladině moře a dosáhnout rychlosti Mach 2 ve vyšších letových hladinách. F-105 mohl nést až 6 400 kg bomb a raket. Thunderchiefy byly později nahrazeny v roli úderného letounu nad Severním Vietnamem letouny McDonnell F-4 Phantom II a letouny s měnitenou geometrií křídel General Dynamics F-111. Avšak varianty „Wild Weasel“ zůstaly ve službě až do roku 1984, kdy byly nahrazeny specializovanou verzí letounů F-4G Wild Weasel V.\n\nSpolečnost Republic Aviation sídlící ve Farmingdale na Long Islandu, stát New York byla uprostřed 20. století jedním z nejvýznamnějších dodavatelů vojenských bojových letounů pro ozbrojené síly Spojených států amerických. Pro mnoho z nich bylo charakteristické, že jejich jméno začínalo slovem „Thunder“ (Hrom). Mezi tyto stroje patřily stroje P-47 Thunderbolt, Republic F-84 Thunderjet, F-84F Thunderstreak, RF-84F Thunderflash a A-10 Thunderbolt II.\n\nNa počátku 50. let 20. století začala společnost Republic hledat nástupce letounu Republic F-84F Thunderstreak, který poprvé použil charakteristickou konfiguraci se vstupy vzduchu u kořene křídel a s umístěním dalšího zařízení v prodlouženém nose. USAF však nemělo volné prostředky na další vývoj, a proto společnost Republic zahájila na vlastní náklady projekt vedoucí k letounu Thunderchief. Tým konstruktérů vedl Alexander Kartveli, který vyzkoušel 108 uspořádání letounu pod souhrnným označením \"AP-63FBX\" (\"Advanced Project 63 Fighter Bomber, Experimental\") až nakonec zvolil velký jednomotorový letoun s označením AP-63-31, který zaujal i USAF. Původně byla plánována vlastně zvětšená verze letounu RF-84F Thunderflash poháněná jedním motorem s vnitřní pumovnicí, která měla být schopna pojmout dvě konvenční letecké pumy o hmotnosti 1 000 liber (454 kg) nebo jednu jadernou pumu o hmotnosti 3 400 liber (1 542 kg). Dalších 6 leteckých pum o hmotnosti 1 000 liber nebo jedna jaderná zbraň měly být neseny na závěsech pod křídly. Další výzbroj mělo tvořit 4 kulometů ráže 15,2 mm T-130. Desítkami změn se však letoun podstatně změnil.\n\nUSAF v té době potřebovalo velký bojový letoun do každého počasí, který by byl schopen nést jadernou zbraň velkou rychlostí v malé výšce na nepřátelské území a druhotně plnit i další bojové úkoly. Nový letoun byl proto primárně plánován jako nadzvukový letoun pronikající v minimální výšce nad území protivníka s jedinou jadernou zbraní ukrytou v trupu. Důraz byl kladen na rychlost v nízké výšce, letovou charakteristiku, dolet a nosnost. Letoun měl být osazen jedním velkým motorem a relativně malými křídly s vysokým plošným zatížením pro lepší stabilitu letu v malých výškách a menší odpor vzduchu při nadzvukových rychlostech. Tradiční vlastnosti stíhacích letounů, jako například obratnost, byly druhořadné.\n\nUSAF bylo zpočátku nadšeno a objednalo v září 1952 hned 199 nových letounů a zavázalo se hradit i předsériový vývoj. Avšak v březnu 1953 svou objednávku zredukovalo na 37 stíhacích bombardérů a 9 taktických průzkumných letounů, což souviselo s ukončením války v Koreji.\nPrvní vyrobenou verzí byla verze F-105A. Jednalo se o dva prototypy s označením YF-105A (\"sériová čísla 54-0098 a 54-0099\"). Když byla v říjnu 1953 dokončena maketa letounu, byl letoun tak velký, že byla opuštěna myšlenka použití proudového motoru Allison J71, který byl pro tento letoun zamýšlen, ve prospěch ještě výkonnějšího motoru Pratt & Whitney J75. Tyto motory nebyly zpočátku vývoje k dispozici, a proto byly do prvních dvou prototypů zastavěny menší motory Pratt & Whitney J57-P-25. Na konci roku 1953 USAF celý program zrušilo kvůli různým průtahům a nejasnostem, avšak 28. června 1954 oficiálně objednalo 15 letounů F-105 (2× YF-105A, 4× YF-105B, 6× F-105B a 3× RF-105B) pod kódovým označením \"WS-306A\".\n\nOproti projektu AP-63 byly letouny YF-105A opět značně upraveny. Změněn byl nos letounu, pod ocasní plochy byla umístěna „ploutev“ pro zlepšení stability. Výstupní trysku z motoru tvořily čtyři rozměrné štíty, které mohly po rozevření sloužit jako aerodynamická brzda. Letouny měly i záchytný hák pro přistání na krátkých plochách.\n\nPrototyp YF-105A poprvé vzlétnul 22. října 1955, přičemž druhý prototyp jej následoval 28. ledna 1956. Přestože byl poháněn méně výkonným motorem J57-P-25 s tahem 45 kN bez přídavného spalování a 67 kN při přídavném spalování (u motoru J75 bylo počítáno s tahem 109 kN při přídavném spalování) první prototyp dosáhl při svém prvním letu rychlosti Mach 1,2. Oba prototypy měly ještě konvenční oválné vstupy vzduchu v kořenech křídel. Nedostatečný výkon a aerodynamické problémy při překračování rychlosti zvuku, vedly výrobce k přestavění trupu, čímž dostal charakteristický „vosí pas“. To v kombinaci s novým motorem J75 a výraznými trojúhelníkovými vstupy vzduchu do motorů s negativní šípovitostí a s měnitelnou geometrií pro regulaci množství vzduchu, vedlo k tomu, že letoun F-105B mohl dosáhnout rychlosti Mach 2,15.\n\n16. prosince 1955 byl první prototyp těžce poškozen po přistání na břicho po selhání podvozku. Poškození letounu bylo natolik vážné, že nebyl již opraven. První prototyp tak vykonal jen 29 letů, během kterých nalétal 22 hodin.\n\nV březnu 1956 USAF objednalo dalších 65 letounů F-105B a 17 průzkumných letounů RF-105B. Objednávka 17 průzkumných RF-105B byl později zrušena.\n\nAby bylo možné nést jadernou výzbroj, měl letoun zabudován systém řízení palby MA-8, hloubkový radar AN/APG-31 a zaměřovač K-19. Společnost Republic zahájila výrobu stavbou devíti strojů F-105B. Rozestavěny byly i tři stroje RF-105B. Letoun F-105B byl o 60 cm delší než předchozí typ (bez trubice na nosu letounu), rovněž celková výška vzrostla z 5,3 m na 6 m díky zvětšeným ocasním plochám.\n\nPrvní předvýrobní letoun YF-105B (varianta F-105B-1) poprvé vzlétnul 26. května 1956. Během tohoto letu se však pilotovi nepodařilo vysunout přední podvozek a letoun musel sednout na břicho na vyschlé dno jezera. Letoun byl lehce poškozen, ale během vyprošťování byl zničen po pádu z jeřábu. Podobně dopadl i druhý stroj, který poprvé vzlétnul v prosinci 1956. Ten musel přistát na břicho 30. ledna 1957. I další letouny měly problém s podvozkem, což vedlo k úpravě letounu, aby byl tento problém odstraněn. Poslední (patnáctý) předsériový letoun (varianta F-105B-6) byl 26. května 1958 jako první Thunderchief předán 335. taktické stíhací peruti USAF. Prvních 27 sériových strojů (varianty F-105B-10 a F-105B-15) bylo poháněno stejným motorem J75-P-5 s tahem 71 kN (resp. 105 kN s přídavným spalováním) a zbylých 38 strojů (varianta F-105B-20) mělo motor J75-P-19 s tahem 72 kN (resp. 109 kN s přídavným spalováním).\n\nTři rozestavěné letouny RF-105B byly uzpůsobeny pro fotografický průzkum. Měly upravený nos letounu pro umístění kamer. V roce 1957 však USAF objednávku zrušilo ve prospěch letounu RF-101A/C Voodoo. Letouny tedy byly dokončeny pod označením JF-105B jako letouny pro zvláštní zkoušky. Letouny poté testovaly nejrůznější vybavení v letech 1957–1961.\n\nPrvní sériová verze označená F-105B byla letectvem Spojených států přijata 27. května 1957. V červnu 1957 společnost Republic Aviation rozhodla, že nový letoun F-105 ponese jméno \"Thunderchief\" (pán hromu), čímž pokračovala v tradici letounů se jménem Thunder (hrom) na začátku jména. O měsíc později přijalo jméno za oficiální i USAF.\n\nDo plánu bylo v červnu 1956 zařazeno pět cvičných letounů F-105C, ale tento plán byl nakonec v roce 1957 zrušen. Mělo se jednat o dvoumístnou verzi letounu F-105B s nezměněnými rozměry. Zástavbou druhého kokpitu měla být odstraněna přední palivová nádrž, což by vedlo k mírnému zmenšení doletu.\nAby byl naplněn požadavek letectva na letoun do každého počasí, naplánovala společnost Republic v roce 1957 verzi F-105D. Nejdůležitější změny se proto týkaly avioniky a přístrojů v kokpitu. Letoun dostal vylepšený navigační systém AN/ASG-19 Thunderstick, který mohl působit jak v režimu vzduch-vzduch i v režimu vzduch-země. K dalšímu vybavení patřil automatický letový a palebný systém FC-5, vyhledávací a naváděcí radar NASARR R-14A, Dopplerův navigační radar APN-131. Díky novému vybavení vzrostla délka letounu z 19,2 m na 19,6 m. Tato délka nezahrnuje pitotovu trubici, která byla vrácena na nos letounu. Nejdůležitější kulaté přístroje v kokpitu byly nahrazeny svislými páskovými přístroji, které se daly snadněji odečítat, a to hlavně v boji. Také prázdná hmotnost vzrostla hlavně díky elektronice z 11 728 kg na 12 181 kg. Maximální hmotnost vzrostla z 23 587 kg na 23 967 kg.\n\nPrvní letoun verze D poprvé vzlétl 9. června 1959. Verze F-105D se od předchozí lišila v celé řadě dalších detailů. Letoun dostal motor J75-P-19W s pomocným vstřikováním vody, který mohl krátkodobě vyvinout tah až 118 kN, což bylo ceněno kvůli vyšší hmotnosti a horkému a vlhkému prostředí v Jihovýchodní Asii. Upraveno bylo i sání vzduchu, konstrukce a byl dosazen i pevnější podvozek. Nejviditelnější změnou však byla nová prodloužená příď pro nový radar R-14A. Plány na postavení více než 1 500 letounů F-105D byly seškrtány, když ministr obrany Spojených států Robert McNamara rozhodl, že tímto typem nebude vybaveno více než 7 leteckých křídel. V listopadu 1961 byla výroba dále seškrtána ve prospěch letounu F-4 Phantom II, který jako původně námořní stroj přijalo i letectvo Spojených států a v delším časovém horizontu i ve prospěch letounu General Dynamics F-111. Nakonec bylo vyrobeno 610 letounů verze F-105D mezi roky 1959 a 1964. Po dodání prvních strojů byly další výrobní bloky letounů postupně vylepšovány lepší avionikou a dalším vybavením. Takto bylo vyrobeno 353 letounů až do podvarianty F-105D-25, která již obsahovala všechna předchozí vylepšení. Této subvarianty bylo vyrobeno jen 18 strojů, protože všechny předchozí stroje byly na tuto podvariantu upraveny v rámci modernizačního programu s názvem „\"LOOK ALIKE\"“. Následovala podvarianta F-105D-30 (39 strojů) a F-105D-31 (135 strojů) se zdvojeným systémem tankování paliva za letu (hadicí a ráhnem).\n\nV roce 1958 společnost Republic zahájila i vývoj dvojmístné verze, tentokrát založené na verzi F-105D. Navázala tím na vývoj již zrušené verze F-105C. To zaujalo i USAF, které na konci roku 1958 objednalo 26 dvoumístných strojů F-105E. Již následující rok však objednávku z rozpočtových důvodů stáhlo. Nebyl postaven ani jeden stroj.\nNa dvoumístnou verzi však přesto došlo. USAF nakonec souhlasilo s vývojem cvičné dvoumístné verze založené na letounu F-105D. V květnu 1962 bylo 143 letounů Thunderchief (původně objednaných jako verze F-105D) objednáno v dvoumístné cvičné verzi označené F-105F. Stroj poprvé vzlétnul 11. července 1963. Verze F-105F byla založena na verzi F-105D, avšak prodloužená o 79 cm kvůli druhému kokpitu. Tím se letoun lišil od koncepce F-105E, který měl mít díky zástavbě druhého kokpitu zmenšenou palivovou nádrž, při stejné délce letounu. Druhý kokpit byl oddělený a letoun měl zdvojené řízení. Student měl sedět vpředu a instruktor vzadu, i když výhled instruktora dopředu byl velice špatný. Letoun měl také oba systémy pro doplňování paliva za letu a měl zvětšenou svislou ocasní plochu. Na druhou stranu letoun dosahoval podobných výkonů jako klasická verze F-105D. I když se jednalo o cvičný stroj, byl plně bojeschopný a jako bojový letoun i téměř výhradně sloužil. Poslední z nich byl dodán v lednu 1965, čímž skončila výroba letounů F-105 Thunderchief.\n\nRozpětí letounu F-105F zůstalo stejné jako u předchozího typu, ale výška vzrostla na 6,1 m kvůli větší svislé ocasní ploše. Rovněž prázdná hmotnost vzrostla z 12 181 kg na 13 798 kg. Zavedení letounů F-105F provázely stejné problémy jako první letouny F-105D, proto byla na letounech provedena stejná vylepšení jako u letounů F-105D v rámci projektu „\"LOOK ALIKE\"“.\n\nNakonec bylo vyrobeno celkem 833 letounů F-105, přičemž výroba byla ukončena v roce 1964. Letoun F-105 byl navržen pro mise v krátké jaderné válce. Jeho nedostatky se tak naplno projevily v dlouhé konvenční válce. Patřilo k nim špatné uspořádání hydraulických systémů a vybavení letounů nesamosvornými palivovými nádržemi.\n\nOd roku 1964 bylo mnoho dvoumístných letounů F-105F převeleno do Vietnamu, kde působily v bojových akcích podobně jako jednomístné stroje. Mnoho z těchto strojů dostalo vybavení pro boj s nepřátelskou protivzdušnou obranou jako letouny přezdívané „Wild Weasel“. Takto upravené stroje se neoficiálně označovaly EF-105F, ale nakonec byly označeny F-105F (WW). Tyto letouny byly dále vylepšeny na plnohodnotné letouny „Wild Weasel“ s označením F-105G.\n\nLetoun F-105 byl jednoplošný středoplošník s šípovitými křídly a ocasními plochami s úhlem náběžné hrany 45°. Křídla byla vybavena křidélky pro lepší příčné řízení při nižších rychlostech a spoilery pro řízení při vyšších rychlostech. Celá náběžná hrana byla vybavena klapkami. Brzdící štíty byly umístěny kolem výstupní trysky z motoru. Přívod vzduchu k jedinému motoru byl zajištěn pomocí dvou vstupů vzduchu v kořenech křídel, čímž zůstal nos letounu volný pro kryt multifunkčního radaru. Pumovnice měla rozměry 4,8 m x 0,8 m x 0,8 m. Byla původně navržena pro nesení jediné jaderné zbraně Mk.28 nebo Mk.43, ale obvykle v ní byla umístěna další palivová nádrž o kapacitě 1 476 l. Letoun měl čtyři závěsy pod křídly a jeden závěs pod trupem, na kterých mohl být nesen náklad o hmotnosti až 5 443 kg. Na dva vnitřní závěsy a na závěs pod trupem mohly být zavěšeny další přídavné palivové nádrže. Dva vnější závěsy byly určeny pouze pro nesení bomb a raket. Letoun byl dále vyzbrojen jedním rotačním šestihlavňovým leteckým kanónem M61 Vulcan (původně značený \"T-171E3\") ráže 20 mm, který byl umístěn na levé straně nosu letounu. Kanón měl zásobu 1 028 kusů munice. Střely vzduch-vzduch krátkého dosahu mohly být neseny na vnějších návěsech pod křídly.\n\nLetouny F-105D mohly nést až 7 598 kg munice. Výzbroj zahrnovala, mimo leteckého kanónu Vulcan M61A1 ráže 20 mm se zásobou 1 028 kusů munice, klasické letecké pumy o hmotnosti 500 liber (226,8 kg), 750 liber (340,2 kg) a 1 000 liber (453,6 kg), napalmové pumy o hmotnosti 720 liber (326,6 kg) a střely vzduch-vzduch AIM-9 Sidewinder. Tyto střely používané pro obranu letounu se umísťovaly na vnější závěsy pod křídly nebo byly nahrazeny, na rozdíl o letounů F-105B, kontejnery s elektronickými rušičkami.\n\nLetouny F-105B byly vybaveny třemi nádržemi na palivo JP-4 s celkovou kapacitou 3 883,8 l paliva (přední nádrž 1 264,3 l, střední nádrž 916,1 l, zadní nádrž 1 703,4 l a v potrubí 94,6 l paliva). Další palivo mohlo být neseno v přídavných nádržích (1 476,3 l v pumovnici, 2 271,2 l na závěse pod trupem a 2× 1 703,4 l pod křídly). Maximální přeletová vzdálenost letounu přesahovala 3 000 km, ale s plnou výzbrojí dolet letounu činil jen o něco málo více než 200 mil (322 km), proto byl letoun vybaven na levé straně před kokpitem výsuvným nástavcem pro tankování paliva za letu.\n\nRovněž letouny F-105D byly vybaveny výklopným nástavcem pro tankování za letu pomocí tankovací hadice, od poloviny roku 1962 byly letouny F-105D dovybaveny druhým zařízením pro tankování za letu pomocí ráhna, které používaly tankovací letouny USAF. Toto zařízení bylo umístěno před kokpitem.\n\nLetoun F-105B pilotoval jeden pilot, který seděl ve vystřelovacím sedadle zkonstruovaným společností Republic. Prvních 10 letounů mělo za hlavním překrytem kokpitu dvě malá boční okénka, která již další stroje neměly.\n\nF-105 byl navržen hlavně pro hloubkové útoky a jeho velká rychlost v malé výšce byla jeho hlavní výhodou při setkání s nepřátelskými stíhačkami typu MiG-17/J-5 a MiG-21. Letouny F-105 si připsaly 27,5 vzdušných vítězství. Na základě bojových zkušeností byly letouny F-105D vylepšeny vybavením lepším vystřelovacím sedadlem, přidáním pancéřování, lepších mířidel pro kanón a kontejnerem pro elektronické rušení (ECM) na křídle.\n\nBývalý pilot letounů North American F-86 Sabre Jerry Noel Hoblit si vzpomíná, jak užasle hleděl na velikost letounu F-105, když jej poprvé uviděl. Nemohl dosáhnout na vstup vzduchu do motoru, ani když se rozběhl a vyskočil do výše. Letoun F-105 měl prostorný kokpit s dobrým výhledem pro pilota a dobrým uspořádání přístrojů. Pokročilou elektroniku se piloti snadno a rychle naučili ovládat. Vzlet a přistání probíhalo při rychlostech 230 mph (370 km/h).\n\nPrvní reakce stíhacích pilotů na nový letoun byla vlažná. Kvůli svým mohutným rozměrům a problémovým začátkům ve službě si letoun vysloužil řadu nelichotivých přezdívek. Kromě již výše zmíněné obvyklé přezdívky „Thud“ (Bouchnutí nebo rána), se letounu říkalo i „Squat Bomber“ (Zavalitý bombardér), „Lead Sled“ (Olověné sáně), „Hyper Hog“ (Hyper prase) nebo „Ultra Hog“ (Ultra prase). Jeho pozitivní vlastnosti, ke kterým patřilo citlivé ovládání, vysoká rychlost v malé výšce a elektronické vybavení, však na některé piloty zapůsobilo. Pro některé se stala přezdívka „Thud“ pozitivním slovem a zpětně začali říkat letounu RF-84F Thunderflash „Matka Thuda“. Pilot letounu F-105 plukovník Jack Broughton řekl o přezdívce letounu: „Thud ospravedlnil sám sebe, a jméno, o kterém se původně mluvilo s úšklebkem, se stalo jedním z nejrespektovanějších u vzdušného bratrstva.“\n\nZadní kokpit několika dvoumístných letounů F-105F byl upraven v rámci projektu \"Commando Nail\" instalací radaru R-14A s vysokým rozlišením. Tyto letouny byly používány k letům za každého počasí a v noci v malých výškách proti zvlášť nebezpečným cílům v rámci 13. taktické stíhací perutě (1966–1975) pojmenované „Ryan's Raiders“ od dubna 1967. Některé z těchto letounů byly po čase upraveny na standard „Wild Weasel III“.\n\nVe snaze mařit útoky MiGů bylo několik letounů F-105F vybaveno rušícím systémem společnosti Hallicrafters QRC-128 v rámci projektu \"Combat Martin\". Severovietnamští stíhači se totiž drželi sovětské doktríny protivzdušné obrany, kdy byli piloti naváděni na cíle pozemními operátory přes radiové spojení. QRC-128, přezdívané „Colonel Computer“, bylo umístěné v zadním kokpitu letounu. Toto zařízení znovu vysílalo přijaté radiové komunikace se zpožděním, což způsobovalo nepříjemné zkomolení radiové zprávy. Nicméně po prvním použití systému v rámci projektu Combat Martin Národní bezpečnostní agentura Spojených států (NSA) nařídila letectvu (USAF) používání rušiček okamžitě ukončit, protože systém rušil i vlastní radiový odposlech protivníka, který NSA prováděla. NSA věřila, že užitek z odposlouchávání radiové komunikace převažuje užitek z jejich rušení. Některé z těchto letounů byly nakonec přestavěny do standardu „Wild Weasel III“.\n\nZkušenosti z Vietnamu ukázaly, že je nutné zlepšit schopnosti v bombardování, a to jak ve vizuálním bombardování, tak i v bombardování naslepo. V březnu 1968 letectvo objednalo vývoj nového bombardovacího a navigačního systému, zahrnující přijímač inerciálního navigačního systému LORAN a polovodičovou elektroniku pro radar R-14A. Přetrvávající problémy s přijímačem AN/ARN-85 LORAN vyústily v jeho nahrazení přijímačem AN/ARN-92. Tento systém byl umístěn na hřbetě letounu. Letouny, známé pod přezdívkou \"Thunderstick II\", vybavené tímto systémem dosahovaly průměrné odchylky zásahu cíle 15 m z výšky 15 000 stop (4 600 m). Ačkoliv první letoun \"Thunderstick II\" poprvé vzlétnul v roce 1969, nebyl nikdy použit ve Vietnamu. Nakonec bylo touto modifikací vybaveno 30 letounů F-105D.\n\nV roce 1965 začalo USAF používat dvoumístné letouny F-100F Super Sabre speciálně vybavené pro umlčování nepřátelské protivzdušné obrany (SEAD) při akcích ve Vietnamu. Tyto letouny pod přezdívkou „Wild Weasel“ (Divoké lasičky) zaznamenaly mnoho vítězství proti severovietnamským stanovištím střel země-vzduch. Druhým členem posádky byl navigátor, který byl vycvičen jako operátor elektronických systémů (\"Electronic Warfare Officer\", zkráceně EWO), jenž vyhodnocoval data z elektronických systémů a naváděl pilota na cíle. Nicméně letoun F-100F byl jen dočasným řešením, protože mohl nést jen omezené množství výzbroje, takže ke splnění jednoho úkolu bylo často třeba několika letounů, a také postrádal rychlost a vytrvalost do jisté míry chránící letouny F-105.\n\nVýsledkem bylo vytvoření letounu EF-105F Wild Weasel III (označení EF se běžně používá, ale jedná se o označení neoficiální), který vybaven senzory, protiradarovými střelami AGM-45 Shrike a konvenčními leteckými pumami, dostal takový útočný potenciál, který scházel letounům F-100F. První z těchto letounů poprvé vzlétnul 15. ledna 1966 a první z nich přišly do Jižního Vietnamu v květnu 1966, přičemž první misi podnikly 6. června 1966, přičemž pět jich bylo přiděleno k 13. TFS v Koratu (Thajsko) a dalších šest k 354. TFS v Takhli (Thajsko). Na verzi Wild Weasel bylo upraveno celkem 86 letounů F-105F.\nBěhem typické mise těchto prvních letounů jeden letoun EF-105F doprovázel jednu nebo dvě letky letounů F-105D, kterým poskytoval ochranu před palbou ze země. Tato strategie efektivně snížila ztráty letounů F-105D, ale letouny Wild Weasel utrpěly těžké ztráty, přičemž 5 z prvních 11 letounů bylo ztraceno v červenci a srpnu 1966. Útoky na vysoce rizikové cíle prováděly tyto letouny v rámci operací „Iron Hand (Železná ruka)“, kdy působily ve smíšených sestavách lovec-zabiják jednomístné a dvoumístné verze letounů Thunderchief. Během těchto akcí umlčovaly body protivzdušné obrany a napadaly i jiné cíle. Na podzim 1967 začaly být upravené letouny F-105F přestavovány na definitivní verzi Thunderchief Wild Weasel s označením F-105G. Celkem bylo takto upraveno 54 strojů.\n\nF-105G nesl velké množství nové avioniky specifické pro SEAD letouny. Ta zahrnovala i vylepšený radarový systém, který si vyžádal úpravu konců křídel. Pro uvolnění venkovních závěsů pro další vyzbroj, bylo elektronické rušící vybavení Westinghouse AN/ALQ-105 trvale instalováno pod trupem pod dvojicí dlouhých vystouplých krytů. Třicet letounů bylo vybaveno pylony pro nesení protiradarových raket AGM-78 Standard ARM. Na typické misi nesl letoun F-105G dvě střely Shrike na vnějších pylonech, jediná střela Standard ARM na vnitřním pylonu byla vyvážena přídavnou palivovou nádrží o kapacitě 1 700 l na druhé straně a palivovou nádrží o kapacitě 2 500 l v ose letounu pod trupem.\n\nLetouny F-105B vstoupily do služby u USAF v rámci Taktického leteckého velitelství (\"Tactical Air Command\") u 335. taktické stíhací perutě (4. taktické stíhací křídlo) v srpnu 1958 (první letoun byl dodán 26. května 1958), ačkoliv peruť dosáhla plné operační způsobilosti až v roce 1959. Druhou jednotkou vybavenou letouny F-105B byla 334. taktická stíhací peruť. 11. prosince 1959 ustanovil letoun F-105B, který pilotoval brigádní generál Joseph Moore (velitel 4. taktického stíhacího křídla), světový rychlostní rekord 1 958 km/h na uzavřeném 100 km okruhu. Zpočátku byly zaznamenány potíže s avionikou a systémem ovládání palby MA-8. Letoun F-105 potřeboval obvykle 150 hodin údržby na jednu letovou hodinu. Většina těchto problémů byla vyřešena v rámci projektu \"Project Optimize\". Nedostatek náhradních dílů vyvrcholil krátkým odstavením celé flotily letounů F-105B v roce 1960.\n\nOd počátku 60. let 20. století začaly jednotky přezbrojovat na novější letoun F-105D. Od roku 1964 byly všechny letouny F-105B převeleny k letecké národní gardě Spojených států, kde sloužily až do roku 1982. Ani jeden z letounů F-105B nesloužil na bojišti ve Vietnamu. V první linii byly nahrazeny definitivní verzí F-105D, která nesla vyspělý radar NASARR R-14A a systém řízení palby AN/ASG-19 Thunderstick, což umožňovalo letounu působit za každého počasí. Radar R-14A také umožnil let kopírováním terénu.\n\nLetoun F-105D vstoupil do služby u 335. taktické stíhací perutě v září 1960, i když operační způsobilosti dosáhla peruť až v roce 1961. První zámořské jednotky letounů F-105 byly zformovány v Západním Německu v roce 1961 na základně Bitburg (květen 1961) v rámci 36. taktického stíhacího křídla a na základně Spangdahlem (říjen 1961) v rámci 49. taktického stíhacího křídla. Úkolem obou křídel bylo hlavně provádění taktických jaderných úderů v rámci sil NATO. Letouny F-105D byly dopraveny i do tichomoří na základnu Kadena na Okinavě.\n\nPodobně jako u letounů F-105B, byly i letouny F-105D zpočátku postiženy problémy s údržbou a závadami během letu. Původ přezdívky \"„Thud“\" byl nejasný, někteří říkali, že se jmenuje podle zvuku, který vydává náraz letounu F-105 do země. Celá flotila letounů F-105D byla odstavena v prosinci 1961 a poté znovu v červnu 1962. Mnoho problémů bylo postupně vyřešeno a vylepšení byly zapracovány do výroby u nově vyráběných letounů. Od roku 1964 byly zpětně upravovány i dříve vyrobené letouny v rámci projektu \"Look Alike\", ačkoliv selhání motoru a problémy s palivovým systémem přetrvávaly až do roku 1967.\n\nMezi roky 1960 a 1965 bylo ztraceno více než 60 letounů F-105D při explozích motoru nebo při jiných nehodách. To bylo příčinou, že letouny byly několikrát odstaveny z provozu, než byly provedeny potřebné úpravy.\nMezitím USAF postupně změnilo určení letounů z taktického jaderného úderu na konvenční bombardování. V rámci projektu \"LOOK ALIKE\" byla zvýšena kapacita v nesení bomb ze 4 na 16 konvenčních leteckých pum o hmotnosti 340 kg (750 liber), které byly neseny pod křídly a trupem. Dále bylo přidáno vybavení pro vypouštění střel vzduch-země AGM-12 Bullpup. V červnu 1961 nesl letoun F-105D zkušebně 15 430 liber (7 000 kg) leteckých pum. V té době se jednalo o hmotnostní rekord nesené výzbroje jednomotorovým letounem. V rámci projektu „LOOK ALIKE“ byly rovněž vyměněny kabely, hydraulické a palivové rozvody. Bojové zkušenosti z Vietnamu si vynutily další vylepšení. Původní letouny v barvě kovu dostaly kamufláž používanou v Jihovýchodní Asii. Dále bylo zjištěno, že druhý hydraulický systém je umístěn příliš blízko prvního systému, což činilo hydraulické obvody zranitelné nepřátelskou palbou. Letouny proto dostaly třetí systém, který byl umístěn v horní části letounu, což zvýšilo odolnost letounu v boji. Byl doplněn systém varování při zachycení nepřátelským radarem protivzdušné obrany. Na nos letounu byla namontována bojová kamera pro vyhodnocování misí.\n\nV květnu 1963 se předváděcí tým USAF známý pod označení Thunderbirds rozhodl, že od roku 1964 vymění své stroje F-100C Super Sabre za letouny F-105B. Stal se tak prvním předváděcím týmem vybaveným letouny schopných dosáhnout rychlosti Mach 2. USAF proto vybralo 9 letounů, které odeslalo k provedení úprav. Letouny měly odstraněný navigační systém, letecký kanón, systém řízení palby a další vybavení. Dodán byl naopak balast pro vyvážení letounu, generátor dýmu s nádrží a výztuhy trupu a křídel. Upraveny byly i ocasní plochy a kryt nosu letounu. Takto upravené letouny byly dodány mezi 25. lednem a 16. dubnem 1964.\n\nPo pouhých 5 ukázkách došlo 9. května 1964 při šesté ukázce na letecké základně Hamilton v Kalifornii k tragické nehodě, když se letoun rozpadl za letu, přičemž zahynul kapitán Gene Devlin. Bylo zjištěno, že příčinou bylo přetížení draku letounu, což vedlo k úpravě zbývajících strojů F-105B a prvních F-105D.\n\nNásledně došlo k opětovnému zavedení letounů F-100 Super Sabre. Letectvo sice uvažovalo o opětovném zavedení letounů u týmu Thunderbirds, ale již k tomu nedošlo. Zbývajících 8 letounů bylo upraveno zpět do původní konfigurace a následné předáno letecké národní gardě New Jersey.\n\nNavzdory obtížným počátkům jejich operační služby, se letouny F-105 staly dominantním útočným letounem na počátku války ve Vietnamu. F-105 mohly nést více než dvojnásobné množství bomb a navíc i na delší vzdálenost a vyšší rychlostí než letoun F-100, který byl většinou používán v Jižním Vietnamu. Jakoby předstínil svou roli „Divokých lasiček“, první bojová mise letounu F-105D směřovala 14. srpna 1964 proti protiletecké baterii na Plaine des Jarres. Tuto akci provedl letoun 36. TFS převelené ze základny Yokota v Japonsku na základnu Korat v Thajsku. První Thunderchief ztracený v této válce, byl rovněž ztracen během této mise, ačkoliv se pilotovi podařilo vrátit se s letounem na základnu Korat. První skutečně úderná mise proběhla 13. ledna 1965 při zničení mostu Ben Ken v Laosu. Na počátku roku 1965 byly na thajské základny Korat a Takhli přesunuty další perutě letounů F-105. V době spuštění operace Rolling Thunder v březnu 1965, byly již letouny F-105 přítomny ve velkém počtu, aby se ze svých základen mohly intenzivně zapojit do bombardovacích misí.\n3. srpna 1965 bylo 79 letounů, včetně 45 letounů F-105 Thunderchief, posláno proti mostu Thanh Hoa přezdívaném „Dračí čelist (Dragon's Jaw)“. Následujícího dne zaútočily vietnamské MiGy na letouny provádějící druhou vlnu náletu. Celkem 8 MiGů-17 stálo proti 46 letounům F-105, které jako ochrana doprovázelo 21 letounů F-100 Super Sabre. Letouny MiG-17 se za pomoci vyšší výšky a krytí v mracích vyhnuly doprovodným letounům a zaměřily se na bombami obtěžkané letouny F-105. Dva z nich byly sestřeleny a třetí byl sestřelen ze země, ačkoliv vietnamská strana později tvrdila, že jej sestřelil rovněž MiG-17. Letouny F-100 hlásily jenom jeden pravděpodobně sestřelený MiG-17, ačkoliv Vietnamci uváděli, že 3 jejich stroje sestřelily stroje F-105. Jeden letoun F-105 těsně unikl. Náčelník štábu USAF generál John P. McConnell prý doslova „šílel“, když se dozvěděl, že dva moderní stroje F-105 byly zničeny podzvukovými severovietnamskými MiGy z éry války v Koreji. Most Thanh Hoa odolával dlouho mnoha leteckým útokům letounů F-105, tak i útokům letounů námořnictva Spojených států.\n\nBěhem typické bojové mise nad Severní Vietnam letoun F-105 obvykle nesl dvě palivové přídavné nádrže po 1 703 l pod křídly, jednu palivovou nádrž s kapacitou 1 476 l v pumovnici a 5 leteckých pum o hmotnosti 1 000 liber (450 kg) nebo 6 leteckých pum o hmotnosti 750 liber (340 kg). Bylo potřeba doplnit palivo ve vzduchu, a to někdy i během návratu od 1 100 km vzdálené Hanoje. F-105 obvykle nalétaly na Hanoj hornatým terénem přezdívaným \"Thud Ridge\", aby se vyhnuly protivzdušné obraně kolem města. Plukovník Jack Broughton létající na letounu F-105 ve Vietnamu poznamenal, že při letech poblíž Hanoje „prostě nebylo místo na chybu“.\n11. srpna 1967 letouny F-105D z 335. taktické stíhací perutě s podporou letounů F-105 Wild Weasel z 338. taktické stíhací perutě provedly první z mnoha úspěšných útoků na most Paula Doumera přes Rudou řeku v Hanoji. Létání v malých výškách a střemhlavé bombardování způsobovalo, že se letouny F-105 občas dostávaly do těžké palby vietnamských protileteckých zbraní. Celkem bylo v Jihovýchodní Asii ztraceno 395 letounů F-105, přičemž 334 (296 F-105D a 38 dvoumístných strojů F-105) bylo ztraceno činností nepřítele a 61 bylo zničeno při nehodách.\n\nLetouny USAF F-105 byly obvykle doprovázeny stroji F-4, které je měly chránit před nepřátelskými stíhačkami. Přesto si však letouny Thunderchief oficiálně připsaly 27,5 vzdušných vítězství nad nepřátelskými stíhačkami, přičemž samy ztratily v boji s nimi 17 letounů Všech těchto vítězství dosáhly letouny F-105 proti letounům MiG-17. Z těchto vzdušných vítězství bylo 24,5 dosaženo s pomocí leteckého kanónu a tři pomocí střely AIM-9 Sidewinder.\n\nSvou poslední bojovou misi ve Vietnamu letoun F-105 uskutečnil 6. října 1970.\n\nDva piloti letounů Wild Weasel obdrželi Medaili cti (Medal of Honor):\n\nJak výroba letounů F-105 končila, byl letoun na vietnamském bojišti postupně nahrazován jinými letouny a to hlavně letouny McDonnell Douglas F-4 Phantom II. V říjnu 1970 se 355. taktické stíhací křídlo ze základny Takhli v Thajsku, poslední jednotka vybavená letouny F-105D ve Vietnamu, začalo stahovat zpět do Spojených států. Letouny F-105G Wild Weasel však sloužily až do konce války. Tyto stroje byly postupně nahrazovány letouny F-4G Wild Weasel IV.\n\nPo skončení války ve Vietnamu byly letouny rychle vyřazovány ze služby u USAF. Z 833 vyrobených letounů bylo téměř 50% ztraceno ve Vietnamu. USAF zahájilo v roce 1973 přidělování zbývajících letounů k leteckým zálohám (AFRES) a k letecké národní gardě Spojených států (ANG). Koncem 70. let 20. století byly již tyto letouny zastaralé a obtížně udržovatelné. Poslední letouny F-105G sloužící u 128. taktické stíhací perutě letecké národní gardy státu Georgie byly vyřazeny 25. května 1983. Poslední let letounu F-105 Thunderchief byl uskutečněn u leteckých rezerv letectva Spojených států u 466. taktické stíhací perutě letounem F-105D 25. února 1984.\n\nSeznam dochovaných letounů Republic F-105 Thunderchief a jejich umístění lze nalézt například na anglické verzi této stránky nebo v externích odkazech.\n\nYF-105A\nYF-105B\nF-105B\nJF-105B\nRF-105B\nF-105C\nF-105D\nRF-105D\nF-105E\n\nF-105F\nF-105F (WW), neoficiálně EF-105F\nF-105G\n\n\"Technické údaje pocházejí z publikací „The Great Book of Fighters“, „Encyklopedie stíhacích letounů“ a „Quest for Performance“\".\n\n\n\n\n\n\n Spojené státy\n\n"}
{"id": "96294", "url": "https://cs.wikipedia.org/wiki?curid=96294", "title": "Curyšské jezero", "text": "Curyšské jezero\n\nCuryšské jezero ( ) je jezero ve Švýcarsku, které leží severně od Glarnských Alp. Nachází se ve staré ledovcové kotlině. Nachází se na území kantonů Curych, St. Gallen a Schwyz. Má rozlohu 88,5 km². Je 40 km dlouhé a 1 až 4 km široké. Dosahuje maximální hloubky 143 m. Leží v nadmořské výšce 406 m.\n\nJezero má tvar banánu. Je rozděleno kosou a železničním náspem u Rapperswilu na dvě části. Kosa je prodloužením poloostrovu Hurden. Délka pobřeží je 87,6 km.\n\nNa jezeře západně od \"Rapperswil\" jsou dva ostrovy. Větší Ufenau (11,3 ha) je obydlený a menší Lützelau (3 ha) přírodní rezervací.\n\nNejvětší přítok je Linth z východu. Dalšími přítoky jsou ze severu Jona a z jihu Wägitaler Aa. Z jezera odtéká na severozápadě řeka Limmat (přítok Aare, povodí Rýnu).\n\nJe využívána jako zdroj pitné vody pro Curych. Voda v tomto jezeře je velmi vysoké kvality, takže naplnění vodovodu předchází jen nezbytná purifikace.\n\nNa jezeře je rozvinuté rybářství\n\nNa jezeře je rozvinutá místní lodní doprava\n\n\n"}
{"id": "96301", "url": "https://cs.wikipedia.org/wiki?curid=96301", "title": "Let Avianca 203", "text": "Let Avianca 203\n\nLet Avianca 203 byl letoun Boeing 727 aerolinek Avianca zničený 27. listopadu 1989 bombou nad Kolumbií.\n\nLetadlo Boeing 727-100 registrační značky HK-1803 bylo dodáno americké společnosti Pan Am 28. května 1966, v listopadu 1975 bylo odprodáno kolumbijským aeroliniím Avianca.\n\nLetadlo vzlétlo z hlavního kolumbijského města Bogotá, cílové místo přistání mělo být město Cali. Stroj se nacházel poblíž města Soacha ve výšce 13000 stop (3960 m) a byl ve vzduchu 5 minut, když na palubě vybuchla výbušnina. Poté se vzňaly páry v prázdné palivové nádrži, což vedlo k dalšímu většímu výbuchu, a letadlo se rozpadlo na části. Na palubě bylo 101 cestujících, z toho dva občané Spojených států, a šest členů posádky, všech 107 lidí na palubě bylo zabito, na zemi ještě zahynuli další tři lidé, když je zasáhly úlomky letadla.\n\nZničení letu Avianca 203 bylo na několik desítek let největším kriminálním útokem v mnoho let trvajících kolumbijských násilnostech. Z odpovědnosti za útok byl obžalován zabiják Medellínského kartelu Dandeny Muñoz Mosquera, který byl posléze ve Spojených státech odsouzen k deseti po sobě jdoucím doživotním trestům + 45 let navíc. \n\nDůvodem atentátu mohl být buď antentát na kandidáta prezidentských voleb César Gaviria Trujillo, ten však na palubě letadla nebyl. Další teoríí byla snaha zabít dva informátory, kteří spolupracovali s policií. Oba byli na palubě a při výbuchu zahynuli.\n"}
{"id": "96302", "url": "https://cs.wikipedia.org/wiki?curid=96302", "title": "Jestřábník hladký", "text": "Jestřábník hladký\n\nJestřábník hladký (\"Hieracium laevigatum\") je vytrvalá bylina z čeledi hvězdnicovitých.\n\n\nJestřábník hladký roste ve světlých lesích.\n"}
{"id": "96312", "url": "https://cs.wikipedia.org/wiki?curid=96312", "title": "Holub stěhovavý", "text": "Holub stěhovavý\n\nHolub stěhovavý (\"Ectopistes migratorius\") býval pravděpodobně nejhojnějším ptákem na Zemi. Obýval v obrovských hejnech původní listnaté lesy Severní Ameriky, východně od Skalnatých hor. Jejich počty dosahovaly tří až pěti miliard jedinců a odhaduje se, že tvořili 40 % všech severoamerických ptáků. Po osídlení Ameriky bílými přistěhovalci byli loveni kvůli masu i pro zábavu, takže jejich počty rychle poklesly. Poslední divoce žijící holub stěhovavý byl zastřelen v roce 1900, poslední jedinec uhynul v roce 1914.\n\nHolub stěhovavý byl štíhlý, ale poměrně velký pták s nápadně dlouhým ocasem. Peří bylo šedomodré, samci byli zbarveni nápadněji. Oko, zobák i nohy byly červené. Byli to rychlí (odhady hovoří o průměrné rychlosti 100 km/h při migraci) a obratní letci.\n\nHolubi stěhovaví byli sociálním druhem, žijící v obrovských hejnech. Přírodovědec Alexander Wilson pozoroval ještě na začátku 19. století hejno holubů, které podle jeho odhadu čítalo 2 230 272 000 jedinců. Podle dobových zpráv bylo v jednom hejnu tolik ptáků, že zastínili slunce a pod jejich vahou se lámaly stromy. 8. dubna roku 1873 bylo v Michiganu pozorováno hejno, jehož přelet trval od 7:30 ráno do čtyř hodin odpoledne. Hejna holubů v roce 1870, v době, kdy již celková populace znatelně poklesla, byla stále kolem 1600 metrů široká a až 512 km dlouhá.\n\nOdhaduje se, že v době objevení holuba stěhovavého tvořili holubi až 40 % všech ptáků Severní Ameriky a odhaduje se také, že celková populace čítala 3–5 miliard jedinců.\nV létě holubi obývali listnaté lesy východně od Skalnatých hor, kde nacházeli dostatek potravy, živili se hlavně žaludy a bukvicemi. V zimě táhli do zimovišť v jižní části Severní Ameriky.\n\nRozmnožovali se v obřích koloniích – některé kolonie byly 8 km široké a až 60 km dlouhé – přičemž na jednom stromě bylo až 90 hnízd, pod tíhou holubů se lámaly i silné větve. Pro začátek rozmnožování, k navození vyladění ke hledání partnera, ke stavbě hnízda a ke snůšce byla zřejmě potřeba koncentrace určitého většího množství jedinců, což vysvětluje, proč se holubi přestali rozmnožovat, když jejich stavy poklesly pod kritickou úroveň, a proč se je nikdy nepodařilo rozmnožit v zajetí.\n\nNa rozdíl od jiných druhů holubů snášela holubice jen jedno bílé vejce. Při sezení se oba partneři střídali, mládě se vyklubalo asi za dva týdny. Nejprve bylo krmeno výměškem z volete, tzv. „holubím mlékem“, pak natrávenými a změklými žaludy a bukvicemi. Mládě rychle rostlo a po 14 dnech od vylíhnutí vážilo více než jeho rodiče.\n\nDospělí holubi pak kolonii opustili, mláďata, náhle bez potravy, během tří nebo čtyř dnů zhubla natolik, že mohla sama létat a osamostatnit se.\n\nHolubi neměli žádné přirozené nepřátele kromě jestřábů a orlů.\n\nUž původní obyvatelé Ameriky lovili holuby, hlavně mláďata, pro chutné maso. I pro přistěhovalce byli holubi vítaným zpestřením jídelníčku. Nejprve lov obrovská hejna holubů příliš neohrožoval, přestože byli, kvůli rostoucí lidské populaci, loveni stále ve větším počtu. V roce 1806 byla ve státě Kentucky běžně pozorována hejna čítající kolem dvou miliard jedinců.\n\nV roce 1830 se holubi stěhovaví začali používat jako terč při střelbě na pohyblivý cíl, ale ani to by samo o sobě celkovou populaci holubů neohrozilo. Kvůli stále většímu počtu ulovených jedinců začalo holubů ubývat. Holubi se lovili pro maso, stříleli se i chytali se do sítí. V roce 1850 byl pokles holubí populace už znatelný, ale stále existovala hejna čítající milióny jedinců. Ortel jim podepsala železnice.\n\nŽeleznice umožnila lovcům dostat se rychle ke všem koloniím holubů. Lov se stal výnosným obchodem, přestože se ulovení holubi prodávali ve městech za pouhé dva centy za kus. Začalo masové zabíjení ptáků, holubi byli po miliónech stříleni na svých nocovištích i hnízdištích. Lov a vyrušování při hnízdění způsobilo, že ptáci svá hnízda předčasně opouštěli, populace se tak přestala obnovovat. V roce 1855 bylo jen do New Yorku posláno 300 000 ulovených holubů. 23. června 1860 bylo v Grand Rapids v Michiganu zabito 235 200 ptáků (během jediného dne), v roce 1874 bylo v Oceana County rovněž v Michiganu uloven milión ptáků a o dva roky později 400 000 holubů za týden během vrcholu sezóny, 1 600 000 ulovených jedinců za celý rok. Ještě v roce 1878 bylo na jednom hnízdišti zabito několik desítek tisíc ptáků během jediného dne. Mrtví ptáci byli po miliónech odesíláni vlakem do velkých měst na východním pobřeží, aby byla uspokojena poptávka po holubím mase.\n\nOd roku 1850 do roku 1880 neproběhlo úspěšně ani jediné hnízdění. Populace holubů prudce poklesla a hlavně zestárla. Holubi byli, vlivem nadměrného lovu a odlesňování, zatlačeni na sever a na západ, do méně vhodných podmínek, a přestali se rozmnožovat. Holub stěhovavý byl odsouzen k zániku.\n\nV roce 1888 bylo pozorováno poslední velké hejno. V roce 1896, blízko Bowling Green ve státě Ohio, se k poslednímu hnízdění slétlo posledních 250 000 ptáků. Zpráva o posledním hejnu se rychle rozšířila mezi lovci. Zabito bylo kolem 240 000 jedinců, 100 000 holoubat bylo odsouzeno k smrti. Mrtvá těla byla naložena do vlaku, ten ale, přetížen, vykolejil. 200 000 mrtvých holubů stěhovavých bylo vyklopeno do rokle u tratě, kde shnili.\n\nUniklo posledních 5 000 ptáků. Ti už se ale nikdy nerozmnožovali, druh už se nedal zachránit. Poslední divoce žijící holub stěhovavý byl zastřelen v Ohiu, 24. března roku 1900.\n\nZ miliard jedinců přežila malá skupina holubů žijících v zoologické zahradě v Cincinnati. V roce 1909 zůstali už jen tři jedinci, dva samci a samice. V roce 1910 jeden samec uhynul, v roce 1912 uhynul i ten druhý. Tím nadobro vyhasla naděje, že by se holuba stěhovavého podařilo rozmnožit v zajetí.\n\nPoslední holub stěhovavý, samice \"Martha\", uhynula 1. září 1914.\n\nNa počátku roku 2013 se Ben Novak a další američtí vědci rozhodli naklonovat holuba stěhovavého pomocí DNA z dochovalých tkání. Vzhledem k její neúplnosti se počítá i s použitím genomu holuba skalního, který je k holubu stěhovavému nejvíce podobný. V případě úspěšného naklonování by se na trénování tohoto druhu měli podílet přebarvení poštovní holubi. Tento projekt s názvem The Great Comeback by měl být ukončen, až se populace holubů stěhovavých rozroste na několik milionů.\n\n"}
{"id": "96321", "url": "https://cs.wikipedia.org/wiki?curid=96321", "title": "Dandeny Muñoz Mosquera", "text": "Dandeny Muñoz Mosquera\n\nDandeny Muñoz Mosquera, přezdívaný \"La Quica\", byl kolumbijský zločinec, hlavní zabiják Medellínského kartelu z Kolumbie.\n\nMuñoz Mosquera byl zodpovědný za smrt neznámého počtu lidí, odhaduje se že jich bylo alespoň několik stovek. Zabíjel jak nepohodlné členy Medellínského kartelu, tak rivaly z Kartelu Cali, policisty a vládní úředníky. Je také zodpovědný za bombu na palubě letu Avianca 203, která zabila 107 lidí.\n\nV roce 1991 byl Muñoz Mosquera zadržen v Queensu v New Yorku, když cestoval na falešný pas. Byl usvědčen a odsouzen k 6 letům vězení. Zatímco si odpykával šestiletý trest, federální žalobci zjistili, že byl strůjcem atentátu na let Avianca 203. Muñoz byl obviněn ze spiknutí za účelem pašování a distribuce kokainu, vyděračství, ze zabití dvou občanů Spojených států a dalších kriminálních činů. Jeho první soudní řízení bylo prohlášeno za zmatečné a bylo nařízeno řízení nové. Byl uznán vinným ze všech vznesených obvinění a následně odsouzen k deseti po sobě jdoucím doživotním trestům + 45 let navíc. Byl umístěn do vězení ADX Florence ve státě Colorado.\n\nV seriálu \"Narcos\" je životem Mosquery inspirována postava zabijáka La Quica, kterou ztvárnil mexický herec Diego Cataño.\n"}
{"id": "96332", "url": "https://cs.wikipedia.org/wiki?curid=96332", "title": "Peter Crouch", "text": "Peter Crouch\n\nPeter Crouch (30. ledna 1981, Macclesfield, Cheshire) je anglický fotbalový útočník a bývalý reprezentant Anglie hrající za anglický klub Burnley FC.\n\n19. května 2013 v posledním ligovém kole Premier League 2012/13 vstřelil gól v zápase se Southamptonem a zařídil tak remízu 1:1. Dne 1. 2. 2017 se stal v zápase proti Evertonu šestadvacátým hráčem, který vsítil stý gól v Premier League.\n"}
{"id": "96335", "url": "https://cs.wikipedia.org/wiki?curid=96335", "title": "Nástupiště", "text": "Nástupiště\n\nNástupiště (perón) je prostor určený pro nástup nebo výstup cestujících z dopravních prostředků, často slouží též k vyčkávání cestujících na dopravní prostředek. Zpravidla je tvořeno zpevněnou zvýšenou plochou. Jeho strana přilehlá k místu, kde dopravní prostředky zastavují, se označuje jako hrana nástupiště nebo nástupní (výstupní) hrana.\n\nNástupiště tramvajové, trolejbusové nebo autobusové zastávky může být tvořeno:\n\nJako nástupiště se obvykle nazývají jen plochy se zvýšenou nástupní hranou. Lze do tohoto pojmu však zahrnout i nástupní plochu v zastávkách, kde je v úrovni vozovky, na nezvýšené krajnici či nezpevněné ploše sousedící s komunikací, na ostrůvku vyznačeném vodorovným dopravním značením či zábradlím a podobně. S takovými nástupišti se lze setkat zejména na většině autobusových zastávek v mimoměstských oblastech, pokud komunikace neprošla v poslední době rekonstrukcí, a na starších autobusových nádražích a autobusových stanovištích.\n\nSpecifickým případem jsou tramvajové zastávky s nástupem a výstupem přes vozovku (případně, v některých obratištích, přes sousední kolej). Jako nástupiště se pak označuje buď čekací plocha na chodníku, nebo se o zastávce mluví jako o zastávce bez nástupiště. Protože je tento typ zastávky pro cestující nebezpečný, při rekonstrukcích se často nahrazuje zastávkovým mysem, zastávkou tzv. vídeňského typu nebo časovým ostrůvkem. Časový ostrůvek je zastavení provozu silničních vozidel světelným signalizačním zařízením (semaforem) po dobu pobytu tramvaje v zastávce.\n\nV autobusových, trolejbusových a tramvajových zastávkách zpravidla nebývá na okraji nástupiště podél nástupní hrany značen bezpečnostní pás.\n\nPodle tvaru a umístění se rozlišuje nástupiště:\n\nVnější nástupiště jsou typická pro železniční zastávky na jednokolejných i dvojkolejných tratích. Ostrovní nástupiště bývají v železničních stanicích, avšak řidčeji i v zastávkách. Poloostrovní nástupiště jsou přípustná jen za rychlosti vlaků do 50 km/h a s tím, že vlaky zastavují přednostně před centrálním přechodem.\n\nU železniční koleje smí být nástupiště jen z jedné strany. Nástupiště se nesmí navrhovat u kolejí s rychlostí vyšší než 200 km/h. Přednostně se má nástupiště zřizovat u přímé koleje, přípustný poloměr oblouku je nejméně 300 metrů. Při rekonstrukcích je přípustné ponechat oblouky až do poloměru 190 m za podmínky výšky nástupiště do 380 mm.\n\nŽelezniční nástupiště má v Česku výšku maximálně 550 mm nad spojnicí temen kolejnic, v Německu a Polsku 760 mm (S-Bahn 960mm), ve Velké Británii 1100mm Nástupiště s výškou do 250 mm se považují za úrovňová. Nástupiště výšky 550 mm mají nástupní hranu ve vzdálenosti 1670 mm (v oblouku až 1680 mm) od osy koleje. Pokud je při rekonstrukci ponechán oblouk o poloměru menším než 300 metrů (až do poloměru 190 m), nesmí výška nástupiště přesahovat 380 mm.\n\nVnější nástupiště má mít šířku nejméně 3,0 metru, musí však mít nejméně 2,5 metru. Oboustranné ostrovní nástupiště musí mít šířku alespoň 6,1 metru na čelech 3,2 metru. Pro oboustranná poloostrovní nástupiště je stanovena minimální šířka 4,3 metru, u konce 3,2 metru.\n\nPro pevné překážky na nástupišti stanoví norma v závislosti na délce překážky a traťové rychlosti minimální vzdálenost od hrany nástupiště, a to od 2 m do 2,9 metru (výjimečně při rekonstrukcích jen 1,32 m), přičemž podél překážek musí být vždy nejméně dva průchody šířky nejméně 0,8 m nezasahující do bezpečnostních pásů u hrany nástupiště. Bezpečnostní pás je stanoven na šířku 0,8 metru při rychlosti vlaků do 160 km/h a 1,3 metru při vyšší rychlosti do 200 km/h. Podél bezpečnostního pásu se značí drážková vodicí linie ve funkci varovného pásu pro nevidomé o šířce 0,4 metru, přičemž část této linie o šířce 0,15 m přiléhající k bezpečnostnímu pásu se zvýrazní žlutou čarou, která tak viditelně vyznačuje bezpečnostní pás.\n\nNástupiště pozemní lanové dráhy se podobá železničnímu nástupišti, ale s ohledem na podélný sklon může být tvořeno stupni (schody). Podobně může vypadat i nástupiště kabinové visuté lanové dráhy. Provoz na nástupišti lanových drah obvykle bývá pod dozorem pracovníka dráhy. Vstup na nástupiště je obvykle možný až po zastavení vozidla.\n\nU visutých sedačkových lanovek bývá nástupiště tvořeno rovnou plochou zasahující i pod přijíždějící a odjíždějící sedačky. Jako nástupiště může být označena i nástupní plocha lyžařských vleků.\n\nNástupiště v přístavech a přístavištích osobní lodní dopravy se obvykle nazývá molo, případně je tvořeno nástupním můstkem.\n\n\n"}
{"id": "96337", "url": "https://cs.wikipedia.org/wiki?curid=96337", "title": "Krokodýli", "text": "Krokodýli\n\nKrokodýli (Crocodilia) jsou velmi starý řád plazů, mezi které patří krokodýli, aligátoři (včetně kajmanů) a gaviálové. K roku 2019 rozlišujeme celkem 27 recentních druhů v 9 rodech, ale díky moderní molekulární biologii bude počet druhů pravděpodobně ještě stoupat. \n\nVedle ptáků jde o jedinou žijící skupinu z nadřádu archosauria (archosauři), do které patřili i druhohorní neptačí dinosauři. Ptáci jsou zároveň jejich nejbližší žijící příbuzní. Krokodýli jsou masožravci, kteří se živí lovem ryb a dalších vodních živočichů, avšak větší druhy dokážou ulovit i velké suchozemské savce. Největší druh, krokodýl mořský, dosahuje délky více než 6 metrů a hmotnosti nad 1000 kg - představuje tak největšího dnes žijícího plaza. Oproti tomu nejmenší druh krokodýl čelnatý je obvykle dlouhý kolem 1,5 metru a váží maximálně okolo 45 kg. Za nejagresivnějšího, respektive nejútočnějšího krokodýla je považován krokodýl nilský. Útoky na lidi jsou často fatální (z více než 60 % případů). Na druhou stranu existují i relativně krotcí krokodýli, jako třeba krokodýl západoafrický, vedle kterého se domorodí obyvatelé vcelku bez problémů mohou i koupat (\"National Geographic News\", 2002).\n\nSlovo \"crocodilia\" je latinizovaný tvar řeckého κροκόδειλος (\"crocodeilos),\" které označovalo jak ještěry obecně, tak krokodýla nilského (jiný druh starověcí Řekové neznali). Dříve se používal i latinský tvar \"Crocodylia\".\n\nKrokodýli patří do skupiny archosauria, do které se zařazují také dinosauři (včetně ptáků), pterosauři, méně známé triasové skupiny jako rauisuchia, phytosauria a další. Krokodýli patří do skupiny pseudosuchia, což je jedna ze dvou skupin archosaurů. V době před asi 230 miliony lety existovalo množství terestrických forem krokodýlů. Většina zástupců skupiny pseudosuchia vymřela na konci triasu, přežila jen skupina Crocodylomorpha, což byli blízcí příbuzní krokodýlů. V průběhu jury a křídy žilo mnoho druhů blízce příbuzných krokodýlům, které však pravými krokodýly nebyly. První skuteční \"moderní\" krokodýli se objevili asi před 83,5 milionu let. Čeleď aligátorovití vznikla již ve svrchní křídě, zatímco nejstarší krokodýlovití a gaviálovití jsou známi až z eocénu.\n\nDnes jsou krokodýli poměrně velkými predátory (délka těla obvykle od 3 do 7 metrů, i když menší druhy, například krokodýl čelnatý, existují), v některých obdobích pravěku však měli mnohem větší velikostní variabilitu. Nejmenší druhy nepřesahovaly délku zhruba 1,2 metru, naopak největší přesahovaly délku 10, nebo dokonce až 12 metrů. Největším krokodýlem všech dob mohl být rod \"Deinosuchus\" ze svrchní křídy Severní Ameriky, který dosahoval délky kolem 10 metrů a hmotnosti do asi osmi tun. Zřejmě lovil dinosaury a jiné velké obratlovce. Podobně velcí byli také zástupci druhů \"Sarcosuchus imperator\" ze spodní křídy Afriky a \"Purussaurus brasiliensis\" z miocénu Jižní Ameriky.\n\nCelkem je dnes známo asi 69 rodů vyhynulých krokodýlů. Nejbližší žijící příbuzní krokodýlů jsou ptáci.\n\nZobrazuje příbuznost mezi jednotlivými druhy krokodýlů. Příbuznost mezi jednotlivými krokodýly je stále předmětem sporů a výzkumů dle DNA.\n\nTato tabulka zobrazuje dělení řádu krokodýli. K roku 2019 je známo 27 druhů.\nČeleď Gaviálovití (Gavialidae) – úzký, dlouhý čenich\n\nPodčeleď Gaviálové (Gavialinae)\n\nrod Gaviál (\"Gavialis\")\n\n\nPodčeleď Tomistomy (Tomistominae) – dlouhé a úzké čelisti, samci je mají v dospělosti výrazně širší než samice\n\nrod \"Tomistoma\" (\"Tomistoma\")\n\nČeleď Aligátorovití (Alligatoridae) – zub dole není vidět, zapadá do jamky\n\nrod Aligátor (\"Alligator)\"\n\n\n\nrod Kajman (\"Paleosuchus\")\n\n\n\nrod Kajman (\"Caiman\")\n\n\n\n\nrod Kajman (\"Melanosuchus\")\n\n\nČeleď Krokodýlovití (Crocodylidae) – čtvrtý zub dolní čelisti projíždí rýhou v horní čelisti (při zavřené tlamě)\n\nrod Krokodýl (\"Crocodylus\")\n\n\n\n\n\n\n\n\n\n\n\n\n\n\nrod \"Mecistops\"\n\n\n\nrod \"Osteolaemus\"\n\n\n\nV současnosti přetrvává dvojí taxonomické umístění krokodýlů, které vychází z tradiční srovnávací taxonomie, potažmo z fylogenetického uspořádání. V prvním případě tvoří spolu s řády želv, šupinatých a hatérií třídu plazi (Reptilia), která ovšem nevychází ze skutečného příbuzenství těchto skupin. V druhém případě, kdy se třídění odvozuje od vývojové příbuznosti, náleží do skupiny Archosauria spolu s ptáky (Aves) a tato skupina pak teprve s tradičními řády plazů tvoří třídu plazi (Sauropsida).\n\nKrokodýli jsou mohutní plazi s dlouhým silným ocasem. Lebka je diapsidní, mohutná, ale částečně pneumatizovaná (= kosti jsou částečně duté). V různé míře je vyvinuto sekundární patro. Tělo krokodýlů je kryto rohovitými štíty, pod kterými leží kostěné desky. Krokodýli plavou pomocí silného, ze stran zploštělého ocasu, končetiny mají při plavání přitisknuté k tělu. Svaly jsou nejvíce rozvinuté v oblasti krku a na končetinách. Končetiny mají poměrně krátké. Na každé noze mají pět prstů. Mají osm párů žeber a 14 obratlů. Kostěné ornamenty na osteodermech krokodýlů mohou mít biomechanickou funkci.\n\nŠiroké čelisti mají zejména aligátoři a kajmani, zatímco gaviálové mají čelisti extrémně protáhlé a úzké. Mají neobyčejně silný stisk čelistí, u 5,5 metru dlouhých krokodýlů nilských byla síla stisku změřena na 22 000 newtonů. Aligátoři jsou schopni stisknout silou 10 000 newtonů. Největší druhy krokodýlů obecně mají nejsilnější stisk ze všech žijících živočichů. Síla stisku čelistí svrchnokřídového deinosucha je odhadována v případě délky 11–12 metrů na 100 000 newtonů, což je silnější než u tyrannosaura . Svaly otevírající čelisti jsou však poměrně slabé a zabránit rozevření tlamy dokáže u menšího krokodýla i gumová páska omotaná kolem čenichu nebo člověk pouhým stlačením rukou. Oproti tomu rozevřít tlamu krokodýla je už o poznání složitější, jelikož svaly, které ji uzavírají, jsou mohutnější a silnější než svaly, které tlamu rozevírají. Mají kolem 80 ostrých, homodontních a polyfyodontních zubů. Disponují chrupem složeným ze zubů stejného typu a v průběhu života je až padesátkrát nahrazují. S věkem se náhrada zubů zpomaluje a ve stáří se zastaví. Všichni krokodýli mají zadní část tlamy uzavíratelnou kožovitou membránou, jež zabraňuje průtoku vody do krku, jícnu a průdušnice. Bez problému tak mohou otevírat čelist, i když se nacházejí pod vodou.\n\nKrokodýli jsou dobře přizpůsobeni pohybu ve vodě, ocas pohání celé tělo vpřed a údy drží u těla. Dokážou plavat rychlostí až 30 km/h, vzácněji i mírně rychleji.\n\nK pohybu po souši jsou přizpůsobeni méně. Krokodýli se neradi přesouvají po zemi, ale mohou být donuceni okolnostmi (např. když vyschne koryto). Většina druhů má proto tendenci si vybírat taková stanoviště, kde je hluboká a stálá voda. Přesto na krátkou vzdálenost zvládnou běžet rychlostí údajně až 35 km/h, častěji však pomaleji rychlostí mezi 12–18 km/h. Tímto způsobem dokážou přeskakovat i skály nebo spadlé klády. Nejvyšší ověřená rychlost krokodýla na pevné zemi však činí 4,35 m/s (15,7 km/h). Při chůzi mají nohy více u těla než ostatní plazi a dosahují rychlosti 2–4 km/h. Jejich pohyb po zemi se spíše podobá pohybu savců než ostatních plazů.\n\nKůže je značně tvrdá, pevná a zrohovatělá, tvořená osteodermy, které po celém těle vytvářejí \"pancíř\". Nejvíce jich je na zádech a krku.\n\nDříve se myslelo, že krokodýli dýchají jako savci. Studie z let 2010 a 2013 však ukázaly, že dýchají jako ptáci. Při nadechnutí vzduch proudí do průdušnice a průdušek, poté se rozdělí do vícero menších dýchacích cest.\n\nCharakteristickým fyziologickým znakem krokodýlů je, že namáhavou činnost provádějí anaerobně, proto krátce nato odpočívají, čímž naberou ztracený kyslík. Rychle se vyčerpají obzvláště při zuřivých soubojích, neboť se jim hromadí kyselina mléčná v krvi. Ačkoli dokážou odolávat poměrně vysoké hladině kyselosti (mnohem více, než dokážou jiní živočichové), můžou za to zaplatit i životem. Nebezpečí hrozí obzvláště u větších druhů krokodýlů, například brání-li se při odchytu a trvá-li to příliš dlouho. Krokodýli, hnáni pudem sebezáchovy, bojují do úplného konce svých sil, a to i navzdory tomu, že obětují poslední dávku kyslíku.\n\nNa jedno nadechnutí vydrží pod vodou obvykle 15 minut, ale některé druhy (zejména větší zástupci) zvládnou zadržet dech až na dvě hodiny. Není přesně známo, do jaké hloubky jsou schopni se potopit, ale jisté je, že minimálně do 20 metrů.\n\nJejich potravou jsou různí savci, ptáci a ryby a také jiní plazi, které loví, nebo se živí na jejich mršinách. Krokodýlovití nemohou posouvat čelisti na stranu, proto kořist polykají vcelku, v případě nevyhovující velikosti ji trhají prudkými pohyby hlavy na menší části, případně prudkým otáčením kolem vlastní osy. Jazyk mají přirostlý ke spodní čelisti a na jeho začátku je jícnová záklopka, která brání vodě vniknout do jícnu při lovu pod vodou. Potrava putuje hltanem do žaludku, kde probíhá trávení. Krokodýlovití mají nejsilnější trávení ze všech živočichů. Stráví krunýře želv, kosti, kopyta i jiné. Také mají schopnost vyvrhovat (vyzvracet). Dále jde potrava do střev, ve kterých proběhne vstřebávání, a odtud je kloakou vylučována z těla ven. Krokodýlí trus je velmi podobný trusu savců.\n\nV žaludcích krokodýlů biologové nacházejí taktéž kameny (tzv. gastrolity), a ti je zdá se polykají záměrně. O skutečném významu tohoto chování se ale vedou spory. V břiše zvířete obvykle končí kameny s celkovou hmotností kolem 2 % jeho váhy, což se může zdát málo, ale váží-li druh 500 kg (např. krokodýl nilský), odpovídá to 10 kilogramům zátěže. Polykají je ovšem po menších \"porcích\". Podle některých teorií napomáhají k snazšímu rozmělňování potravy, podle jiných jsou pro krokodýla zdrojem minerálů. Dle dalších hypotéz mohou také napomáhat vyprázdnění žaludku a posouvat natrávenou potravu ve střevech, nebo s jejich pomocí odstraňují z trávicího traktu parazity (podobně, jako třeba tučňáci). Jiní odborníci s oblibou tvrdí, že kameny v žaludku slouží jako zátěž usnadňující krokodýlům pohyb pod vodou, což se podařilo víceméně potvrdit; výzkumníci z University of Utah přišli na to, že mladí aligátoři severoameričtí, kteří spolykají kameny v množství odpovídajícímu asi 2,5 % jejich hmotnosti těla, vydrží pod vodní hladinou téměř o 90 % déle, než ti jedinci, kterým byla tato zátěž odepřena. Nelze ale vyloučit, že je polykají třeba jen z hladu, nebo je zhltnou omylem. Jihoafrický kmen Vendů věří, že když pozřou takový gastrolit, obohatí se krokodýlí sílou. Samozřejmě se musí jednat o takový oblázek, který se ještě nachází v krokodýlím žaludku. Tuto neotřelou tradici musí vykonat každý nový náčelník, který se „uchází o funkci“. Za magické je mají taktéž příslušníci kmene Yao, žijící na březích jezera Malawi, jejichž ženy, které se marně snaží otěhotnět, nosívají tyto kameny v ústech a věří, že se zbaví neplodnosti.\n\nKrokodýli jsou studenokrevní plazi a jejich tělesná teplota závisí na okolním prostředí, obvykle se pohybuje mezi 25–35 °C, nejčastěji pak mezi 30–33 °C. Určitou dobu se musí vyhřívat na souši, ovšem když je velmi teplo, mohou se přehřát, a proto se odeberou k vodě, kde se zchladí. Když slunce svítí nejsilněji, jsou většinou schováni ve stínu nebo ve vodě. Ochlazují se také otevíráním úst. Druhotnou adaptaci (exaptaci) pro ektotermii může představovat také lebka a dermální štítky krokodýlů, podílející se na transferu tepla při vyhřívání se na slunci.\n\nKrokodýlí srdce je čtyřkomorové, značně podobné ptačímu a výrazně odlišné od ostatních plazů. Mezi srdečními komorami se vyskytuje přepážka, která téměř odděluje pravou a levou část srdce. Mají chlopně jako pouze ptáci a savci. Srdce mají nejdokonalejší ze všech dnešních plazů. Při ponoření do vody se tepová frekvence sníží na jeden až dva tepy za minutu a je zpomalen i průtok krve. Tep i průtok krve se opět zrychlí při nadechnutí či vylezení z vody.\n\nMozek krokodýlů je poměrně malý, avšak vyvinutější a celkově větší než u ostatních plazů. Jelikož mají vyvinutý také koncový mozek, jsou díky tomu relativně chytřejší. Inteligence krokodýlovitých plazů je poměrně vysoká, jak ukázalo pozorování v přírodě i testy jedinců, chovaných v zajetí. Údajné pozorování použití předmětů (větve) jako návnady na ptačí kořist však zatím zůstává nepotvrzeno a není doloženo žádným kontrolovaným experimentem. Zřejmě postrádají tzv. šišinku, přesto se vykazují reakcemi na denní cyklus, ovlivněni hladinou melatoninu. Krokodýli jsou známi tím, že se vrhnou po všem, co se jen pohne. Člověk je považuje za nebezpečné predátory.\n\nOči, uši i nosní otvory jsou v horní části hlavy umístěny tak, aby krokodýli mohli mít takřka celé tělo pod vodou a vnímat, co se děje venku. Díky tomu jsou ve vodě schopni dostat se nepozorovaně ke kořisti, která je právě na souši u břehu.\n\nMají poměrně dobrý zrak. Oči se nacházejí na svrchní straně hlavy v jedné rovině s ušima a nozdrami. Jsou umístěny těsně vedle sebe a orientovány dopředu, umožňují jim tedy binokulární vidění. Zrak jim napomáhá přesně odhadnout pozici objektu, především pak vzdálenost mezi nimi a kořistí. Výborně vidí za šera i v noci, ale patrně to není jejich nejsilnější smysl. Přes oko se jim ze strany táhne jemné průhledné víčko, kterému se říká mžurka. Když se krokodýl potopí, mžurka se přes oko zatáhne. Pod vodou však příliš dobře nevidí.\n\nKrokodýli mají poměrně dobře vyvinut také sluch. Namísto ušních boltců mají otvory (bubínek), které jsou pokryty rovnými lamelami. Otázka týkající se sluchových schopností krokodýlů včetně toho, do jaké míry jsou schopni lokalizovat kořist za pomoci zvuku, stále není uspokojivě vyřešena.\n\nČich mají také dobře vyvinutý. Pomocí trojklaného nervu dokážou detekovat vibrace ve vodě, způsobené třeba potenciální kořistí. Krokodýli mají na mnoha místech těla (na kůži) smyslové jamky, díky nimž dovedou reagovat na sebemenší změnu tlaku. Při studii krokodýlů nilských bylo zjištěno, že pro citlivější detekci těkavých pachů rozpohybují spodní část hltanu, díky čemuž identifikují i ty nejjemnější vibrace ve vodě.\n\nNejvětším žijícím druhem krokodýla (a plaza vůbec) je krokodýl mořský (\"C. porosus\"). Největší dobře zdokumentovaný jedinec dosahoval délky asi 6,3 metru a hmotnosti přes 1200 kg. Existují však neověřené zprávy o jedincích dlouhých až kolem 9 metrů s hmotností přes 2 tuny. Jen o trochu menší je africký druh krokodýl nilský (\"C. niloticus\"). Naopak nejmenší je krokodýl čelnatý, který dosahuje délky kolem 1,5 metru. V geologické minulosti však existovaly ještě mnohem větší druhy krokodýlovitých plazů, jako byly rody \"Sarcosuchus\", \"Deinosuchus\" nebo \"Purussaurus\".\n\nVýzkum evolučních trendů ukázal, že relativně velké druhy současných krokodýlů vděčí za své výrazné rozměry ochlazení klimatu v průběhu kenozoika. Větší druhy zůstaly omezeny svým výskytem na tropické oblasti a mnoho menších druhů postupně vyhynulo.\n\nŽivotním prostředím krokodýlů je voda, přirozeně vyhledávají pomalé říční toky a jezera. Některé druhy, např. krokodýl mořský, žijí ve vodách při pobřeží, ale v mořích trvale nežijí. Nejčastěji je můžeme vidět v Africe v povodí Nilu, v jižní části Severní Ameriky (oblast Mississippi), ve východní části Asie a na severu Austrálie. Dospělí krokodýli jsou většinou samotářští, ale některé druhy zejména v období sucha žijí ve skupinách. Vyskytují se převážně v tropech, jen dva druhy aligátorů i v teplejších částech mírného pásma, například v Číně. Krokodýl západoafrický je přizpůsoben extrémně suchému prostředí na Sahaře, období sucha tráví letním spánkem v jeskyních nebo zahrabán ve vyschlých korytech řek. Když prší, tak se krokodýli shromáždí v Gueltě. Některé druhy jsou schopny lézt po stromech. Pokusy ukázaly, že mnozí krokodýli dokážou do určité míry měnit barevný odstín své kůže, když se dostanou do jiného prostředí.\n\nJsou schopni vydržet několik měsíců bez potravy, zdatní jedinci patrně až dva roky. Velcí krokodýli jsou schopni ulovit i větší savce, jako například zebru a výjimečně i mladého či nemocného hrocha, zatímco menší druhy se živí především rybami. Pozemní zvířata loví ze zálohy schovaní ve vodě, zvíře stáhnou pod vodu a utopí. Častým jevem je kroucení se zakousnutou kořistí, kdy ponořený krokodýl stahuje zvíře pod vodu a kroutivými pohyby, kdy se otáčí kolem vlastní osy, vytrhává kusy masa. Tento způsob usmrcování kořisti je vlastní zástupcům mnoha různých vývojových linií krokodýlovitých plazů a je předpokládán i u mnoha fosilních druhů. Mláďata se živí hmyzem, měkkýši a obojživelníky. Krokodýli nejsou schopni žvýkat, proto menší kořist polykají a větší trhají na kusy. Občas se živí také mršinami a velmi zřídka konzumují i ovoce, čímž rozšiřují semena . Kajman klínohlavý je schopen lovit i na souši. Krokodýli nilští při lovu občas spolupracují, zejména při trhání kořisti. Bylo zaznamenáno dokonce i užívání nástrojů, což je u predátorů velmi neobvyklé.\n\nAčkoli jsou dnešní krokodýli masožravci a aktivními predátory, v geologické minulosti je známo mnoho druhů krokodýlovitých plazů, kteří byli přednostně býložraví. Býložravost se v průběhu jejich evoluce opakovala.\n\nOplození je vnitřní. Krokodýli jsou obvykle polygamní a samci se snaží spářit se s co nejvíce samicemi. U aligátorů severoamerických však byly zaznamenány i monogamní páry. U některých druhů probíhají složité námluvy. K páření dochází ve vodě a trvá přibližně 15 minut. Zhruba jeden měsíc od páření začne samice stavět hnízdo. Vejce jsou velmi pevná a skořápka je tvořena uhličitanem vápenatým. Teplota určuje pohlaví mláďat. Pokud je v hnízdě konstantně nad 32 °C, líhne se víc samečků, pokud pod 31 °C, líhne se více samiček. Samice se po nakladení vajec nezdržuje příliš daleko a bedlivě je střeží. Vejci se často živí mnoho živočichů, a tak se mnohokrát stane, že matka nepřiplave rychle a predátoři natropí mnoho škod. Z 10–15 nakladených vajec přežije cca pouhých 6–7 jedinců. Mláďata se líhnou za jednu noc. Matka mláďatům pomáhá vylézt z hnízda a přenáší je v tlamě do vody. Některé samice opatrně nakousnou skořápku vajec, čímž pomohou těm mláďatům, kterým se nepodařilo vylézt. Od narození umějí mláďata plavat a sama se i živí, zdržují se však poblíž matky, dokud jim nebude asi jeden rok. U kajmanů brýlových ve Venezuele se mláďata sdružují do tzv. školek, kde je chrání jedna ze samic. Doba odstavení může být různá, například mláďata aligátorů severoamerických jsou na dospělých závislá až dva roky.\n\nSchopnost péče o vajíčka a potomstvo vznikla u krokodýlů pravděpodobně již v období druhohor (asi před 100 miliony let) a je stále udržována a zachovávána. K tomuto chování patří obrana vajíček a mláďat, stavba a ochrana hnízda, transport mláďat do vodního prostředí a další návyky a chování, které se u krokodýlů biologicky předává po tisíce generací.\n\nKrokodýli spolu začínají komunikovat ještě před tím, než se vylíhnou. Po vylíhnutí hned volají matku a jejich volání rozpoznají i ostatní dospělí. Dospělí jedinci vydávají konkrétní zvuky, aby upozornili mladé jedince na nebezpečí či přítomnost potravy. Nejhlučnější jsou američtí aligátoři, vrčením a syčením také zastrašují nepřátele i potenciální predátory vajec či mláďat. K zastrašování užívají také vibrace. Ke komunikaci používají i ocas, kterým máchají a plácají.\n\nKrokodýli se dožívají až 80 let. Rostou po celý život a největší jedinci bývají nejstarší. Věk lze určit na základě letokruhů v jejich kostech. Růst mláďat záleží na příjmu potravy a dosažení pohlavní zralosti souvisí spíše s velikostí než s věkem. Samice krokodýlů mořských dosahují pohlavní dospělosti při délce 2,2–2,5 metru a samci při velikosti tří metrů.\n\nU krokodýlů je poměrně vysoká ztrátovost vajec a úmrtnost mláďat, v Severní Americe plení hnízda mýval a medvěd baribal, v Africe promyky, medojed, vydry, hyeny, prasata bradavičnatá a štětkouni. V Asii cibetky, krysy, medvědi pyskatí, šakali a psi. Mláďata také loví hadi či draví ptáci. U mláďat je i přes ochranu matky obecně vysoká úmrtnost, například dospělosti se dožije jen asi 25 % krokodýlů mořských. U dospívajících a dospělých je však úmrtnost způsobená predátory velmi nízká. Predátoři loví dospělé krokodýly poměrně zřídka, ale zejména velké kočky jsou schopny ulovit i dospělého krokodýla. Kajmany příležitostně loví anakondy velké, vydry obrovské a jaguáři, pro žádného živočicha však nepředstavují dospělí krokodýli běžnou a snadnou kořist. Také sloni a hroši mohou krokodýly vážně zranit, či dokonce zabít při obraně.\n\nKanibalismus není běžný. Zejména jsou známy případy, kdy dospělý samec zabil mladšího samce, aby snížil konkurenci.\n\nTraduje se, přičemž prví zmínka přichází už od Hérodotose z období antiky, že krokodýli si vybudovali neobvyklí vztah s kulíkovitými. Údajně jim dovolují nahlédnout do jejich čelistí a nechávají si očistit zuby a dásně od zbytků potravy, aniž by svou hrozivou tlamu sevřeli. Na oplátku se ptáci dostávají k celkem snadné potravě. Řada odborníků (např. biolog Thomas Howell – autor knihy \"Breeding Biology of the Egyptian Plover, Pluvianus Aegyptius\") však toto soužití zpochybňuje a pravděpodobně ani neexistuje oficiální průkazný materiál (doložené fotografie či jiné dokumentace se pokládají za smyšlené a uměle vytvořené). \n\nKrokodýly ohrožuje hlavně lidská činnost. Nejen lov, ale také ničení životního prostředí. Loveni jsou pro maso, kůži i orgány. Kriticky je ohroženo 6 druhů, a to gaviál indický, aligátor čínský, krokodýl orinocký, krokodýl filipínský, krokodýl kubánský a krokodýl siamský. Například populace gaviálů poklesla mezi lety 1946 až 2006 o 96–98 %, od roku 2013 se populace mírně zvyšuje. V mnoha zemích je obchod s částmi těla některých druhů krokodýlů zakázán. Aligátor čínský dříve žil po celém toku řeky Jang-c’-ťiang, dnes žije pouze v provincii Anhui, zejména kvůli ničení biotopů, přestože je přísně chráněn. Zřejmě v nejvážnější situaci je krokodýl filipínský. V roce 2009 žilo ve volné přírodě kolem 100 jedinců, načež jich bylo do volné přírody vypuštěno dalších 50.\n\nÚtoky na člověka nejsou výjimkou zejména ze strany krokodýlů nilských, kteří jsou pro člověka nejnebezpečnější ze všech druhů krokodýlů. Krokodýli se útoky snaží bránit území, hnízdo, mláďata nebo potravu. Dospělému člověku je životu nebezpečných šest druhů krokodýlů, ale i menší druhy jsou schopny způsobit člověku bolestivá zranění. Až 63 % krokodýlích útoků na člověka je fatálních.\n\nKrokodýli jsou chováni jak v zoologických zahradách, které se také podílejí na jejich ochraně, tak na farmách. V Česku je Krokodýlí zoo Protivín, kde je chováno 22 z 23 druhů krokodýlů, což z ní dělá jedno z mála míst na světě, kde je chováno tolik druhů krokodýlů. Novější je krokodýlí zoo v Praze-Holešovicích. Na farmách jsou chováni především pro kůži, ze které se vyrábějí zejména kabelky, a také na maso. V Asii je rozšířena pověra, že krokodýlím masem lze léčit rakovinu, proto se používá v tradiční čínské medicíně. Příkladem krokodýlí farmy v Česku je kontroverzní podnik ve Velkém Karlově, nedaleko Znojma.\n\nMnoho kultur ztvárňovalo krokodýla různými způsoby. Starověká egyptská příšera Amemait, spojená s podsvětím, měla krokodýlí hlavu. Krokodýlí hlavu měl také bůh Sobek, spojovaný s úrodou a plodností. Egypťané krokodýly dokonce mumifikovali. Také symbolizovali mnoho západoafrických vodních božstev. V říši Benin byli uctíváni jako \"policisté vod\" a tradovalo se, že trestají provinilce. Aztécký bůh Cipactli, který chránil plodiny, byl zpodobňován jako krokodýl.\n\n\n"}
{"id": "96344", "url": "https://cs.wikipedia.org/wiki?curid=96344", "title": "Suceava", "text": "Suceava\n\nSuceava (česky též \"Sučava\"; ; ; ) je župní město v Rumunsku, ležící na severovýchodě státu, v historické zemi Bukovině. Žije zde okolo 92 000 obyvatel.\n\nMěsto se nachází na mezi podhůřím Karpat a moldavskými rovinami, asi 40 km od hranic s Ukrajinou. Jeho středem protéká řeka Suceava, která se po 21 km vlévá do Siretu. Je centrem stejnojmenné župy, nacházejí se zde závody mnoha průmyslových odvětví a železniční uzel.\n\nSuceava má velmi slavnou historii. Mezi lety 1388 a 1565 byla centrem Moldavského knížectví pod vládou Bogdana I., Petru Mușata a Štěpána Velikého. Během vlády Alexandra Lăpușneanua se však metropole země přesunula do Jasů a význam Suceavy upadl. Poté již byla součástí Rakousko-Uherska a Rumunska jako provinční město.\n\nMezi historické památky patří katedrála ze 14. a 15. století, kostely ze století šestnáctého a knížecí dům ze století sedmnáctého.\n\n"}
{"id": "96345", "url": "https://cs.wikipedia.org/wiki?curid=96345", "title": "Egyptská fotbalová reprezentace", "text": "Egyptská fotbalová reprezentace\n\nEgyptská fotbalová reprezentace reprezentuje Egypt na mezinárodních fotbalových akcích, jako je mistrovství světa nebo Africký pohár národů. V roce 1934 se jako první reprezentace země z Afriky kvalifikovala na mistrovství světa.\n\nSeznam zápasů egyptské fotbalové reprezentace na MS\n\n"}
{"id": "96346", "url": "https://cs.wikipedia.org/wiki?curid=96346", "title": "Suceava (rozcestník)", "text": "Suceava (rozcestník)\n\nNázev Suceava má několik míst v Rumunsku:\n\n"}
{"id": "96350", "url": "https://cs.wikipedia.org/wiki?curid=96350", "title": "Orgán", "text": "Orgán\n\nOrgán (latinsky \"organum\", „nástroj“) je v biologii označení skupiny tkání či pletiv, která vykonává specifické funkce.\n\nMezi obvyklé orgány živočichů (včetně člověka) patří srdce, plíce, mozek, oko, žaludek, slezina, slinivka, ledviny, játra, střeva, kůže, děloha a močový měchýř. Orgány živočichů v hrudníku a břišní dutině se často označují jako \"vnitřní orgány\" (pro orgány nacházející se v hlavě nebo jiných částech těla se toto označení nepoužívá). Vnitřní orgány se někdy souhrnně označují jako \"viscera\", což je množné číslo zřídka používaného latinského slova \"viscus\".\n\nŘada orgánu může být transplantována odnětím orgánu živému nebo právě zemřelému dárci a nahrazením poškozeného orgánu příjemce odňatým orgánem. Experimentální medicína se snaží vyvinout procesy, které by umožnily provádět transplantaci orgánů speciálně šlechtěných zvířat lidem (xenotransplantace).\n\nOrgány rostlin lze dělit na vegetativní a generativní (reprodukční). Mezi vegetativní orgány patří kořen, stonek a list; mezi reprodukční řadíme květ, semeno a plod.\n\nSkupina příbuzných orgánů se nazývá soustava orgánů nebo systém orgánů. Příbuznost orgánů v soustavě může být odvozena na základě nejrůznějších kritérií, nejčastěji se však jedná o příbuznost na základě funkce. Například vylučovací soustava se skládá z orgánů, které spolupracují při tvorbě, ukládání a odvádění moči.\n\nJednotlivé orgány mohou být součástí více soustav. Například za součást nervové i endokrinní soustavy je se považuje stejný orgán, hypothalamus. Z tohoto důvodu se obě soustavy při studiu zkoumají společně pod označením neuroendokrinní soustava. To samé platí pro muskuloskeletální soustavu, předmětem jejíhož zkoumání je zároveň vztah mezi svalovou a kosterní soustavou.\n\nDva symetricky umístěné stejné orgány se nazývají párové orgány.\n\n\n"}
{"id": "96352", "url": "https://cs.wikipedia.org/wiki?curid=96352", "title": "Suchá Lhota", "text": "Suchá Lhota\n\nSuchá Lhota je obec v okrese Svitavy západně od Litomyšle. Žije zde  obyvatel.\n\nVznik této vesnice nelze určit přesně, je však pravděpodobné, že jako většina jiných obcí i ona povstala z parcelací větších statků přibližně ve 12. století. Ústní podání, jakož i některé doložené důkazy, skutečně potvrzují, že se v dávných dobách z jedné veliké usedlosti utvořilo více, a tím způsobem vesnice vzrůstala.\n\nPůvod jména „Lhota“ se podle tradicí vysvětluje tím, že za žalostné doby české země, kdy byla téměř vylidněna, tu vrchnosti dosazovaly na opuštěné selské statky svoje poddané, při čemž jim určili lhůtu, díky které museli odvádět vrchnosti roční poplatky, museli pracovat určitý čas na panských polích atd. Po uplynutí této lhůty, se stali skutečnými majiteli statků na kterých pracovali. Slovo lhůta se stalo svým významem u obyvatelstva obecným slovem, takže byla tímto jménem nazvána i vesnice, pouze s malou odchylkou, kdy se slovo \"lhůta\" pozměnilo na slovo \"lhota\", a tímto způsobem dostala tato vesnice své jméno Lhota. Předejméno „Suchá“ má obec proto, že její pozemky jsou opravdu spíše suché a rozkládají se na nízkém pahorku, který má sklon na všechny strany.\n\nV roce 1903 měla Suchá Lhota 42 popisných čísel a počet obyvatel byl 216. Podle dochovaných informací je samostatnou obcí až od tohoto roku, kdy byla jakožto osada spojena s osadami Příluka a Chotovice, a tvořili dohromady jednu obec, která nesla název \"Spojená obec Chotovice\". Až tohoto roku provedl tehdejší starosta Josef Abraham ze Suché Lhoty konečné rozdělení, čímž obec dostala svou samostatnost. Její samospráva se skládala z 1 starosty, 2 radních a 6 výborů, celkem měl tedy výbor 9 členů. Jelikož ve vesnici není škola, chodily děti do školy v Javorníku. V roce 1910 byl založen Sbor dobrovolných hasičů, který funguje do dnes. Jeho prvním velitelem byl Josef Bartoš.\n\n"}
{"id": "96356", "url": "https://cs.wikipedia.org/wiki?curid=96356", "title": "Imperfektum", "text": "Imperfektum\n\nImperfektum (lat. \"imperfectum\", doslova „nedokončené“ jako protiklad k perfektu) je jeden z minulých časů, kterým jazyky, jež ho mají, zpravidla označují minulý děj, který v minulosti trval nebo se opakoval. Imperfektum má např. hebrejština, latina, řečtina, finština (ta jím ale označuje minulý děj, který obvykle bývá nazýván aoristem), italština (imperfetto) atd. Existovalo i ve staré češtině (spolu s aoristem až do Husovy doby). Označovalo vedlejší minulý (souminulý) děj (zatímco aorist označoval minulý děj hlavní). Ze slovanských jazyků si imperfektum do dnešní doby uchovala bulharština, makedonština, srbochorvatština, hornolužická srbština a dolnolužická srbština.\n\nImperfektum slovesa vést\n\nBulharština si na rozdíl od většiny ostatních slovanských jazyků uchovala systém čtyř minulých časů včetně imperfekta. Pro srovnání je zde uvedeno časování slovesa \"водя\" (vodja) - vést, vodit:\n\nImperfektum je jeden z minulých časů užívaných ve španělštině. V češtině vyjadřuje minulost sloves nedokonavých. Španělština imperfektum užívá pro několik případů. \n"}
{"id": "96358", "url": "https://cs.wikipedia.org/wiki?curid=96358", "title": "Koruna Česká (monarchistická strana Čech, Moravy a Slezska)", "text": "Koruna Česká (monarchistická strana Čech, Moravy a Slezska)\n\nKoruna Česká (monarchistická strana Čech, Moravy a Slezska) je česká monarchistická politická strana, usilující o změnu státního zřízení na konstituční monarchii s dvoukomorovým parlamentním systémem. Má přibližně 800 členů.\n\nPředchůdcem Koruny České byla občanská iniciativa České děti, bývalá opoziční skupina založená disidentem Petrem Placákem, která na jaře 1988 vydala manifest, v němž vyhlásila obnovu Českého království. České děti v průběhu roku 1989 vydávaly samizdatový časopis Koruna.\n\nKoruna Česká byla slavnostně založena jako monarchistické hnutí (plným názvem \"Koruna Česká – Royalistické hnutí Čech, Moravy a Slezska\") 25. listopadu 1990 v pražském Realistickém divadle při setkání přívrženců Českého království, svolaném představiteli iniciativy České děti. Prvním představeným (předsedou) hnutí se stal MUDr. Dalibor Stejskal. Oficiální registrace KČ jako politického subjektu byla podána 28. srpna 1991. 14. prosince toho roku se pak v Pálffyho paláci konal I. Generální sněm hnutí.\n\nBěhem prvních let své činnosti prosazovala Koruna Česká obnovení Českého státu v historických hranicích, a proto podpořila rozdělení Československa. V lednu 1993 uzavřela Koruna Česká smlouvu o politickém partnerství s Křesťanskodemokratickou stranou a v průběhu let 1993–1995 s ní spolupracovala při různých veřejných aktivitách.\n\nRoku 1997 se stal představeným KČ Dalibor Pták, v červnu 1999 byl představeným zvolen Milan Schelinger. Od roku 2000 začala v KČ narůstat první krize a několik členů Představenstva rezignovalo, vytrácela se aktivita členské základny. Jako nová cesta byla zvolena transformace hnutí na politickou stranu. O tuto změnu se nejvíce zasloužilo vedení hnutí v letech 2000–2003, které dokázalo utvořit z royalistického hnutí zcela legální monarchistickou politickou stranu Ve vedení tehdy stál jako představený Milan Schelinger a první místopředseda Svatopluk Haugwitz, který nově zpracoval statut strany. Na X. Generálním sněmu v prosinci 2001 došlo k úpravě stanov, která představeného strany nahradila předsedou a představenstvo předsednictvem. V květnu 2003 rezignoval Milan Schelinger na funkci předsedy KČ. 6. května 2003 byla Ministerstvem vnitra ČR zaregistrována změna stanov, čímž se Koruna Česká stala politickou stranou.\nRoku 2003 na XII. Generálním sněmu byla dokončena transformace KČ na politickou stranu a novým předsedou se stal Václav Srb, do té doby český zemský hejtman. Začátek jeho funkce byl spojen s bojem proti falešným řádům a falešným šlechticům, kteří znevěrohodňovali stranu.\n\nOd roku 2004 se KČ pravidelně účastní všech voleb. Ve volbách do poslanecké sněmovny v roce 2006 získala celostátně 7 293 hlasů (0,13 %). První konkrétnější úspěchy zaznamenala v komunálních volbách; KČ získala zastupitele v několika menších obcích (například Pohleď, Pohořelice). Pravidelná účast ve volbách pomohla aktivizovat členskou základnu.\n\nV roce 2007 se takzvanou Veltrubskou výzvou aktivizovala legitimistická platforma, která začala pro celou stranu prosazovat legitimistický program (tedy aby se panovníkem stal zákonný dědic posledního českého krále), zatímco do té doby KČ oficiálně usilovala pouze o obnovení monarchie, zatímco otázku obsazení panovnického úřadu nechávala otevřenou. Postupně se legitimistický program ustálil jako oficiální program KČ.\n\nVe volbách do poslanecké sněmovny v roce 2010 postavila strana kvůli neúnosně vysoké volební kauci kandidátky jen v pěti krajích, ve kterých dosáhla výsledků mezi 0,12 a 0,24 %.\n\nV březnu 2011 byla v rámci KČ založena Konzervativní platforma, silně kritická vůči vedení strany. V říjnu 2011 tento proces vyvrcholil skutečnou vnitrostranickou krizí. Zahájila ji shromáždění slezských a moravských monarchistů, kteří svá setkání prohlásili za zemské sněmy a v obou případech vydali seznamy požadavků vůči předsednictvu strany, včetně odstoupení předsedy Václava Srba. Předsednictvo KČ tato shromáždění jako sněmy neuznalo, neboť nebyly řádně oznámeny a účast na nich byla jen výběrová. Ke konečnému střetu došlo v listopadu na XX. Generálním sněmu KČ, kde byla Konzervativní platforma přehlasována a ve svém snažení neuspěla. Řada jejích členů poté opustila stranu úplně a část z nich založila konzervativně-nacionalistické Monarchistické občanské sdružení MONOS, které později pokračovalo v kritice KČ zvenku.\n\nVe volbách do zastupitelstev krajů 2012 dosáhla nejvyššího výsledku 0,79 % v Olomouckém kraji.\nV první přímé volbě prezidenta v roce 2013 Koruna Česká záměrně nepostavila svého kandidáta, neboť funkci prezidenta z principu odmítá. Část členů podporovala nezávislého kandidáta sochaře Emila Adamce, který sám prosazoval monarchistický program, ten však nezískal potřebný počet podpisů pro registraci. Před samotnou volbou došlo k menšímu sporu v rámci členské základny: Část strany usilovala o to, aby předsednictvo vydalo členské základně pokyn volit knížete Karla Schwarzenberga, jakožto šlechtice a přítele královského rodu, druhá část členů KČ však nepovažovala knížete za monarchistu a prosazovala, aby byly prezidentské volby jasně odmítnuty. Vedení KČ nakonec v této otázce zaujalo neutrální postoj s tím, že volbu prezidenta v principu odmítá, ale chtějí-li členové někoho volit, doporučuje jim knížete Schwarzenberga, a následně KČ gratulovala Karlu Schwarzenbergovi k postupu do druhého kola. Někteří monarchisté také získali pozornost médií vytvořením vlastního volebního lístku, vyjadřujícího volbu Karla Habsbursko-Lotrinského, následníka českého trůnu.\n\nVe volbách do poslanecké sněmovny v roce 2013 postavila KČ kandidátky v jedenácti krajích, kde dosáhla výsledků mezi 0.15 % (Pardubický kraj) a 0.31 % (Olomoucký kraj). Lokálně nejúspěšnější byla v obci Hlinná na Litoměčicku se ziskem 16 %, což si získalo pozornost regionálních médií. Ve volbách do Senátu PČR v roce 2014 Koruna Česká uspěla v obvodu č. 9 – Plzeň-město, kde zvítězil její společný kandidát s ODS, Lumír Aschenbrenner.\n\nNa XXIII. Generálním sněmu Koruny České 29. listopadu 2014 došlo k velké změně ve vedení strany. Václav Srb odešel z funkce předsedy, novým předsedou se stal Petr Nohel, který byl z dvojice kandidátů zvolen 72 % hlasů. Jeho protikandidát Petr Krátký byl pak zvolen místopředsedou. Českým zemským hejtmanem se stal Jan Bárta, moravským Pavel Andrš a slezským Jaroslav Vavříček.\n\nPro volby do poslanecké sněmovny 2017 vyjednala Koruna Česká společný postup s názorově blízkými stranami, Konzervativní stranou a Klubem angažovaných nestraníků a rozhodli se „v zájmu ochrany hodnot moderního právního státu, parlamentní demokracie a rovné a svobodné soutěže politických stran, které jsou v důsledku aktuálního politického vývoje v naší zemi vážně ohroženy,“ společně podpořit TOP 09 „proto, že jako jediný ze subjektů aktuálně zastoupených v Poslanecké sněmovně, dlouhodobě, konsistentně a věrohodně deklaruje, že nebude na vládní úrovni spolupracovat s politickým hnutím ANO 2011 a jeho reálné politické kroky tomu odpovídají.“ TOP 09 jejich podporu uvítala, pozvala na své kandidátky zástupce těchto tří stran a přizvala je ke spolupráci na volební kampani. Výsledek voleb předseda Petr Nohel označil za neúspěch, avšak zvolenou taktiku Koruny České přesto zhodnotil jako úspěšnou, což zdůvodnil mimo jiné větším zviditelněním Koruny České v médiích a jejím etablováním jako partnera zavedených parlamentních stran.\n\nPro volbu prezidenta České republiky 2018 zvolila podobný přístup jako v předchozí volbě a doporučila svým členům a příznivcům vhodit do urny fiktivní královský volební lístek podporující Karla Habsbursko-Lotrinského.\n\nVe volbách do Senátu PČR v roce 2018 postavila Koruna Česká čtyři vlastní kandidáty (mezi nimi byl čestný předseda Václav Srb a někdejší poslanec Augustin Karel Andrle Sylor). Žádný z nich nebyl zvolen, úspěchu ale dosáhla Jitka Chalánková, která kandidovala jako nezávislá s podporou Koruny České a Konzervativní strany a byla zvolena senátorkou za obvod č. 62 - Prostějov.\n\nNa podzim 2018, u příležitosti 100. výročí republiky, uspořádala Koruna Česká mnoho akcí s cílem vytvořit alternativu k oficiálním oslavám tohoto výročí. Kromě tradičního Monarchistického pochodu byl 28. října na tiskové konferenci představen Monarchistický manifest 2018, odkazující na třicet let starý Manifest Návrat krále, vydaný Hnutím České děti. Předseda KČ Petr Nohel také poskytl rozsáhlý rozhovor Hospodářským novinám. V listopadu pak Koruna Česká uspořádala odborný seminář ke 100. výročí roku 1918 na Akademii věd.\n\nNa volebním XXVII. Generálním sněmu Koruny České v listopadu 2018 Petr Nohel už neobhajoval funkci předsedy. Novým předsedou byl zvolen biolog Radim Špaček, který v prvním kole tajné volby porazil sochaře Emila Adamce.\n\nPro volby do Evropského parlamentu 2019 uzavřela Koruna Česká spolu s dalšími menšími stranami (Konzervativní strana, Sdružení pro místní správu, SNK Evropští demokraté) předvolební spolupráci s KDU-ČSL, přičemž jednotlivé strany dodaly své kandidáty na kandidátní listinu KDU-ČSL. Za Korunu Českou to byl její místopředseda Petr Krátký na 18. místě a Nina Nováková na 8. místě (jako společný kandidát podporujících stran). \n\nV červnu 2019 Koruna České získala pozornost médií, když v otevřeném dopise vyzvala českou vládu navrhnout arcivévodu Karla Habsburského na předsedu Evropské komise.\n\nMezi hlavní cíle Koruny České patří nenásilný návrat k monarchii (prostřednictvím referenda či celospolečenského konsensu) a obnova českého státu jako svazku historických zemí (Království českého, Markrabství moravského a Vévodství slezského). Institucionální reforma zahrnuje funkci panovníka jako nadstranické hlavy státu, reprezentující národ jako celek, dále zavedení virilních senátorů (získávali by funkci senátora nikoli podle politického principu, ale z titulu významné společenské funkce, například rektoři univerzit, představitelé církví, profesních organizací a podobně), kteří by byli protiváhou politiků, politicky nezávislý Ústavní soud a široké možnosti obecní samosprávy. Dalšími cíli jsou rehabilitace zemské šlechty a obnovení šlechtické titulatury (ovšem bez mocenských privilegií), odstranění národních mýtů z české historie (např. o pobělohorské \"době temna\"), dialog se všemi bývalými obyvateli českých zemí, ochrana památek a národního kulturního dědictví, obnovení přátelských a spojeneckých svazků mezi středoevropskými národy, obnovení významu armády, ochrana přírody a podpora církví.\nPodle zákonů dědičnosti považovala velká část členů Koruny České za legitimního nástupce českého královského titulu Otu Habsbursko-Lotrinského, prvorozeného syna nedobrovolně odstoupivšího posledního českého panovníka Karla I. Ten byl legitimním nástupcem Přemyslovců, Lucemburků, Habsburků a habsburských Lotrinků a (vedle ostatních dědičných titulů: arcivévoda rakouský, korunní princ maďarský /resp. uherský/ atd.) byl nositelem mj. titulu „český korunní princ“, kterého se ovšem roku 1962 vzdal ve prospěch svého prvorozeného syna arcivévody Karla.\n\nZákladními organizačními jednotkami strany jsou místní společnosti, které vznikají z iniciativy členů a působí na vymezeném území. Každý člen si může svobodně zvolit místní společnost, do které chce příslušet. Místní společnosti se mohou sdružovat do regionálních společností. Regionální společnosti vznikají seskupením alespoň tří místních společností. Vyššími organizačními jednotkami jsou pak tři zemské společnosti, které mají působnost vymezenou historickými zeměmi. V čele každé zemské společnosti stojí zemský hejtman. Zemské společnosti se schází na zemských sněmech, kde jsou voleni hejtmani.\n\nNejvyšším orgánem Koruny České je Generální sněm, který se schází jednou ročně (tradičně poslední sobotu v listopadu). Mezi jednotlivými sněmy řídí stranu předsednictvo, které je volené generálním sněmem – volební je pravidelně každý čtvrtý sněm. Členy předsednictva se také stávají zemští hejtmani (český, moravský a slezský), kteří jsou voleni příslušnými zemskými sněmy.\n\nSložení předsednictva vzešlého z volebního XXVII. generálního sněmu 24. listopadu 2018:\n\n\nOd roku 2015 uděluje Koruna Česká na svých generálních sněmech čestné členství významným osobnostem veřejného života, kteří jsou se stranou myšlenkově spřízněni a významně se zasloužili o propagaci jejích myšlenek. Čestné členství v Koruně České bylo uděleno těmto osobnostem:\n\n\nKromě politické činnosti a účasti ve volbách vyvíjí Koruna Česká i další aktivity směřující k propagaci myšlenky obnovy českého království:\n\nV souvislosti s prezidentskými volbami v roce 2008 byla zveřejněna petice \"Zrušme prezidenty\", upozorňující na nešvary spojené s prezidentskými volbami a na nedostatky republikánského zřízení. V textu petice se mimo jiné uvádí, že hlava státu by měla být nadstranická a sjednocovat různé názorové proudy, což volený prezident z principu nemůže být, a že prezident, který si potřebuje zajistit znovuzvolení, má tendenci jednat ve prospěch vlastní popularity spíše než ve prospěch státu. Po zavedení přímé volby prezidenta v roce 2012 byla původní petice ukončena a zveřejněna nová s pozměněným textem.\n\nOd roku 2008 je vždy 28. října pořádán Monarchistický pochod, který má upozornit veřejnost na některé zažité mýty o vzniku samostatného Československého státu a představit monarchii jako moderní alternativu společenského uspořádání. Účast lidí v jednotlivých ročnících pochodu kolísá, pohybuje se řádově v desítkách až stovkách, v roce 2019 pochodovalo několik stovek lidí. V roce 2016 KČ ke 28. říjnu vydala leták s textem svého člena Jana Drnka, kde zdůvodňuje nesmyslnost slavení státního svátku v tento den.\n\nKoruna Česká se významně angažuje v podpoře svého člena a bývalého místopředsedy Radima Špačka. Ten byl v roce 2015 pravomocně odsouzen k odnětí svobody v případu Nadace pro rozvoj regionů a jejích fondů, ale celá kauza má podezřelé politické a trestně-právními souvislosti a dlouhodobě se jí zabývá nezávislý zpravodajský web HlídacíPes.org, jehož poznatky naznačují, že Radim Špaček je nevinný a jeho odsouzení mělo zakrýt skutečné viníky v celé kauze. Přesvědčení o jeho nevině a neoprávněném odsouzení vyjádřila i evropská komisařka pro spravedlnost, ochranu spotřebitelů a otázky rovnosti pohlaví Věra Jourová, která sama v minulosti čelila podobné kauze. V roce 2016 KČ nominovala Radima Špačka i přes trvající výkon trestu jako kandidáta pro volby do senátu ve volebním obvodu Kutná Hora. Podle svého prohlášení tak „vznáší protest proti způsobu, jakým bylo vedeno jeho vyšetřování a soudní proces v případu Nadace pro rozvoj regionů a jejích fondů“. Kandidaturu Radima Špačka podpořila řada osobností veřejného i politického života, např. Hana Marvanová, Oldřich Kužílek, Daniel Korte, Michal Lobkowicz a další.\n\nKoruna Česká udržuje styky s dalšími monarchistickými organizacemi z jiných států, především ve střední Evropě. Zástupci KČ se tak účastní Fóra polských monarchistů a dalších akcí.\n\nČlenové Koruny České i další monarchisté se zapojili do protivládních protestů v roce 2019 a upozornili na sebe použitím vlajek Českého království. O této aktivitě informovala některá média, například britský server Royal Central.\n\nKoruna Česká a někteří její členové, především Josef Pejřimovský, se aktivně angažují v úsilí za obnovu Mariánského sloupu na Staroměstském náměstí. Právě účast monarchistů používali někteří odpůrci obnovení sloupu jako jeden z argumentů, proč by sloup obnoven být neměl. \nČlenka strany Anna Kašná ze Šumperka, magistra práva a provozovatelka poradenství v oblasti zahraničního obchodu, která za KČ kandidovala na 46. místě ze 60 v krajských volbách roku 2012 v Olomouckém kraji, podala kandidaturu do prezidentských voleb 2013. Proti zamítnutí registrace podala stížnost k Nejvyššímu správnímu soudu. Na kandidátní listině Anny Kašné bylo podle ministerstva uvedeno, že ji podává 21 poslanců a 10 senátorů, ale jejich návrh se seznamem, podpisy aj. chyběl. Anna Kašná ve stížnosti uvedla, že 30. září 2012 doručila Milanu Štěchovi do Senátu veškeré listiny ohledně majetku a vkladu včetně životopisu s přílohami. Tvrdila, že její kandidátní listinu podepsalo 10 senátorů a 4 poslanci. Tato tvrzení podle soudu nijak důkazně nedoložila. Podle soudu nemá její tvrzení žádnou oporu ve spisovém materiálu a je tedy postaveno najisto, že navrhovatelka nedodala žádné podpisy na kandidátní listinu a neopravila ani další vady kandidátní listiny. Její stížnost soud zamítl. 31. prosince 2012 podala ústavní stížnost k Ústavnímu soudu. Vyřizování si atrahovalo plénum soudu a zpravodajem byl určen Stanislav Balík. 4. ledna 2013 plénum jednomyslně ústavní stížnost odmítlo jako zjevně neopodstatněnou.\n\nNárod, který nectí své vlastní státoprávní tradice a ignoruje zkušenost svých předků, je jako strom, který nemá kořeny.\n\n\n"}
{"id": "96364", "url": "https://cs.wikipedia.org/wiki?curid=96364", "title": "Řád prvku", "text": "Řád prvku\n\nŘád prvku formula_1 v grupě formula_2 je takové nejmenší přirozené číslo formula_3, že formula_4 (přičemž formula_5 je neutrální prvek grupy formula_2), značíme jej formula_7 nebo formula_8.\n\nBuď dána grupa formula_2, a prvek formula_10. Je-li cyklická grupa generovaná prvkem formula_1 konečná, pak řád prvku formula_1 v grupě formula_2 klademe roven řádu této cyklické grupy, jinak formula_14 (u některých autorů formula_15).\n\n\n"}
{"id": "96365", "url": "https://cs.wikipedia.org/wiki?curid=96365", "title": "Zámásp", "text": "Zámásp\n\nZámásp (též Džámásp) byl perský velkokrál z rodu Sásánovců panující v letech 496–499. Jeho otcem byl král Péróz I. (vládl 459–484), bratrem král Kavád I.\n\nZámáspa vynesl na trůn převrat zorganizovaný perskými velmoži, nespokojenými s vládou krále Kaváda I. Důvodem byly mazdakovské bouře, sociální nepokoje, které byly Kavádem přinejmenším trpěny, protože jejich původci vystupovali proti šlechtě, hlavnímu konkurentu královské moci. V pramenech je Zámásp většinou popisován jako mírný panovník, jeho vláda však měla pouze epizodický charakter – poté, kdy se Kavádovi podařilo získat pomoc od Hefthalitů, byl nucen na korunu rezignovat. Není jasné, jaký osud ho potom stihl – část autorů tvrdí, že dostal milost, část píše, že byl zabit.\n\n\n"}
{"id": "96366", "url": "https://cs.wikipedia.org/wiki?curid=96366", "title": "Sionismus", "text": "Sionismus\n\nSionismus (: ציונות‎, \"Cijonut\") je ideový směr, který vznikl v druhé polovině 19. století mezi evropskými Židy. Hlavním cílem jeho představitelů bylo a je přesídlení Židů do země izraelské (Erec Jisra'el) a vybudování a udržení židovského státu, národního státu Židů.\n\nNázev je odvozen od pahorku Sijón v Jeruzalémě, kde bibličtí proroci očekávají příchod Hospodina. Samotný pojem „sionismus“ pochází od Nathana Birnbauma, jenž ve Vídni roku 1882 založil studentský spolek \"Kadima\" („Vpřed“) s protosionistickým programem a jenž od roku 1885 začal vydávat časopis \"Selbstemanzipation!\" („Autoemancipace!“). Moderním zakladatelem sionismu je však dr. Theodor Herzl, který byl k myšlence sionismu přiveden kampaní proti Alfrédu Dreyfusovi. V roce 1896 napsal velice významnou knihu \"Židovský stát. Pokus o moderní řešení židovské otázky\".\n\nV roce 1897 byla v Basileji založena Světová sionistická organizace. Sionismus se brzy rozšířil zvláště mezi východoevropskými Židy, ohroženými antisemitismem a pogromy. Oficiální podporu získali sionisté roku 1917 v Balfourově deklaraci od britské vlády, která palestinské území po zanikající osmanské říši později mandátně spravovala. Hlavními představiteli sionismu se stali prezident Sionistické organizace Chajim Weizmann a představitel dominantního socialistického dělnického sionismu, podporujícího osídlování budoucího státu kibucy, David Ben Gurion, předseda Židovské agentury zastupující palestinské Židy. Prvně jmenovaný se později stal prvním izraelským prezidentem, druhý prvním premiérem. Radikálnější, pravicověji zaměřený byl revizionistický sionismus založený Vladimírem Žabotinským, vojensky podporovaný Irgunem, který působil vedle hlavní židovské podzemní armády Hagany.\n\nV důsledku nacistické perzekuce Židů (viz též holokaust, šoa) za druhé světové války získala sionistická myšlenka širší mezinárodní podporu a OSN schválilo plán na rozdělení Palestiny na židovský a arabský stát. Na základě tohoto plánu byl 14. května 1948 vyhlášen nezávislý stát Izrael.\n\nSionismus se člení na řadu politických směrů a skupin spojených hlavní myšlenkou. Mezi základní patří:\nSpecifickým (a politicky významným) směrem je křesťanský sionismus, podle něhož křesťané mají z teologických důvodů podporovat právo Židů na osídlení Palestiny a existenci státu Izrael.\n\nK židovskému přistěhovalectví na území budoucího státu Izraele docházelo v několika vlnách, tzv. alijách:\n\nŽidovští osadníci vykupovali ladem ležící půdu a zakládali kolektivní osady (kibucy a mošavy). V Balfourově deklaraci z roku 1917 se podařilo získat od Spojeného království příslib k vytvoření židovské domoviny. Přesto však Britové židovské přistěhovalectví omezovali, i přes pronásledování Židů nacisty. Sionistické organizace pokračovaly v ilegálním přistěhovalectví, aby zachránily co největší počet Židů. Po druhé světové válce se sionistům podařilo prosadit zřízení státu Izrael, když Valné shromáždění OSN v listopadu 1947 schválilo plán, podle něhož měl být britský mandát Palestina rozdělen na židovský a arabský stát.\n\nSionismus není všeobecně přijímán všemi Židy. Existují například antisionisticky smýšlející skupiny ortodoxních Židů (např. Neturej karta), které myšlenku sionismu odmítají a na území Izraele se povětšinou odmítají vracet. Tyto skupiny vnímají sionismus jako herezi, neboť dle Tóry může židovský stát založit pouze mesiáš.\n\nSionismus byl také v minulosti rezolucí Valného shromáždění OSN č. 3379 označen za jednu z forem rasismu. Ta byla prosazena v roce 1975 převážně hlasy arabských, komunistických a rozvojových zemí. Rezoluce byla anulována v r. 1991 rezolucí č. 46/86 a v historii OSN se jednalo k roku 2010 o jedinou revokovanou rezoluci.\n\n\n\n"}
{"id": "96371", "url": "https://cs.wikipedia.org/wiki?curid=96371", "title": "Annino (stanice metra v Moskvě)", "text": "Annino (stanice metra v Moskvě)\n\nAnnino ( ) je stanice moskevského metra.\n\nAnnino je podzemní, hloubená, mělce založená (8 m pod povrchem), jednolodní stanice s ostrovním nástupištěm. Nachází se v jižní části deváté linky metra.\n\nStanice má dva výstupy, které vycházejí z prostoru nástupiště z jeho konců. Severní podpovrchový vestibul umožňuje výstup k ulici \"Varšavskoje šosse\" (s podzemním prostorem je spojen krátkými eskalátory), ten jižní je zavřený.\n\nAnnino patří k nejnovějším v síti, otevřena byla 12. prosince 2001 jako součást předposledního prodloužení linky (úsek Ulica Akademika Jangelja - \"Annino\"). Slavnostně stanici otevřel prezident Putin, přítomen byl i starosta města Jurij Lužkov, ale také i obyčejní cestující, kteří jeli speciálně vypraveným vlakem typu Jauza spolu s prezidentem.\n\n"}
{"id": "96373", "url": "https://cs.wikipedia.org/wiki?curid=96373", "title": "Chain Lightning", "text": "Chain Lightning\n\nChain Lightning je americké filmové drama z roku 1950 s leteckou tematikou režiséra Stuarta Heislera s Humphrey Bogartem v hlavní roli.\n\nMatt Brennan (Humphrey Bogart) je za druhé světové války pilotem US-Airforce v Anglii. Zde se zamiluje do ošetřovatelky Červeného kříže Jo Holloway (Eleanor Parker). Těsně před návratem do USA se marně snaží o získání povolení k sňatku. Když se s ní po letech znovu setká, pracuje Jo jako sekretářka pro leteckého podnikatele Lelanda Willise (Raymond Massey).\n\nBrennanovi se v poválečných letech příliš nevedlo, takže rád přijme místo testovacího pilota, které mu na naléhání konstruktéra Carla Troxella (Richard Whorf) nabídne Willis. Během zkoušek nového tryskového letadla ukáže, co v něm vězí. Willis zamýšlí stroj co nejdříve prodat armádě, Troxell by ještě rád vylepšil kabinu pro bezpečné katapultování.\n\nProti vůle konstruktéra vzlétá Brennan k letu přes Severní pól, od čehož si Willis slibuje náramnou reklamu. Slíbí Brennanovi 30 000 dolarů. Brennan by se pomocí těchto peněz konečně zajistil a oženil s milovanou Jo. Zatímco se Brennanovi vydaří nebezpečný let na jedničku, Carl zahyne během testu své kabiny. Při posledním testovacím letu tak Brennan na Carlovu počest bez Willisova vědomí vyzkouší záchrannou kabinu. Tím si získá Jo, s kterou se nyní může bez překážek a bez starostí oženit.\n\n\n"}
