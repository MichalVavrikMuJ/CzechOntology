{"id": "216966", "url": "https://cs.wikipedia.org/wiki?curid=216966", "title": "Škoda 1202", "text": "Škoda 1202\n\nŠkoda 1202, také známá pod lidovým označením \"Stejšn\", byl osobní nebo lehký užitkový automobil klasické koncepce, vyvinutý a vyráběný ve vrchlabském závodě AZNP. Vůz vznikl jako provizorní náhrada vyvíjeného trambusového užitkového vozu (pozdější Škoda 1203), jehož vývoj se opožďoval a přerušoval. Škoda 1202 byla modernizovanou verzí předcházejícího typu Škoda 1201, od kterého se lišila především novou karoserií. Nejčastějšími vyráběnými variantami byly kombi (STW) a sanitka, dále pak dodávka, pick-up a pohřební vůz. Všechny varianty (kromě pick-upu) měly do značné míry unifikovanou karoserii, což přispělo k racionalizaci produkce. Během let 1961–1973 bylo vyrobeno kolem 60 000 vozidel všech verzí vozů ve 40 výrobních sériích.\n\nZnačný počet vozů byl exportován ve formě podvozků určených pro konečnou montáž v zahraničí, především v Turecku. Tam bylo vyvezeno asi 10 tisíc podvozků, na místě dohotovovaných do podoby pick-upů. Výroba v Turecku dokonce pokračovala i po jejím skončení v Československu, vozy vznikaly montáží z dovezených dílů a osazovaly se novými jednoduchými karoseriemi. Škoda 1202 se stala posledním z řady osobních automobilů značky s páteřovým rámem a samostatnou karoserií, konstrukčně odvozených od předválečného typu Škoda Popular. Nahradil ji typ Škoda 1203 se samonosnou trambusovou karoserií.\n\nRozhodnutím Ministerstva automobilového průmyslu z roku 1955 měl AZNP vyvinout dodávkový automobil s trambusovou karoserií, postavený na základě vozu Škoda 1200. Vývoj a výroba měly připadnout tehdy právně samostatnému Automobilovému závodu Vrchlabí (AZV). Ten během let 1956 až 1958 postavil několik prototypů s typovým označením Š 979. V lednu 1958 se AZV stal opět pobočným závodem AZNP Mladá Boleslav. Termín zahájení výroby trambusového vozu stanovený na rok 1960 se již v té době ukázal jako nesplnitelný. V březnu téhož roku nadřízené Ministerstvo automobilového průmyslu rozhodlo o zastavení vývoje trambusového vozu. Místo něj měl závod Vrchlabí až do roku 1963 vyrábět nový vůz, který měl být pouhou modernizovanou verzí stávajících užitkových variant Škody 1201. Tu v té době vyráběly závody AZNP ve Vrchlabí i v Kvasinách v pěti karosářských verzích – sedan, pick-up, STW, dodávka a sanitní/pohřební vůz, přičemž poslední tři se přes podobný tvar karoserie vzájemně značně lišily a to přinášelo zvýšené výrobní i servisní náklady: například karosářské díly se lisovaly v šesti různých závodech (včetně kopřivnické Tatry, hejnické TOFY či vysokomýtské Karosy) a pak se pracně kompletovaly.\nPři vývoji nového vozu s obchodním označením Škoda 1202 (interní značení typ 981) byl tedy závod Vrchlabí veden snahou maximálně unifikovat karosářské i podvozkové díly všech vyráběných variant. Základní variantou unifikované karoserie mělo být kombi (STW), doplněné dodávkou a sanitou. Navíc kvůli úspoře výrobního zařízení měla nová karoserie převzít beze změny přední dveře a podlahy z typu Škoda 1201.\n\nKaroserie získala zcela novou přední partii s panoramatickým čelním sklem, jejíž svébytný tvar navrhl designér Raimund Hrubý, a delší záď s rohovými okny. Byla prostornější a modernější také díky novému vnitřnímu vybavení částečně převzatému z typu Octavia. Základní varianty tvořily třídveřový bohatě prosklený STW (\"station-wagon\") s vodorovně dělenými čtvrtými dveřmi v zádi a dále od něj odvozené verze dodávka a sanitka. V dalších letech přibyly verze pohřební a pick-up, vyráběné v omezeném množství. V roce 1966 vznikl také jediný prototyp valníku.\n\nDalší významné změny karoserie zahrnovaly přesun palivové nádrže z motorového prostoru za pravé zadní kolo, asymetrické světlomety, nové stěrače, standardně montované couvací světlo a několik dalších menších úprav. V interiéru se objevila modernější přístrojová deska spolu s volantem a dalšími součástmi převzatými z vozu Škoda Octavia. Vůz dále dostal nové topení a větrání a několik dalších drobnějších vylepšení. Podvozek s motorem byl z typu Škoda 1201 převzat bez větších změn, oproti svému předchůdci pouze typ Škoda 1202 obdržel nové listové péro zadní nápravy a nový spouštěč motoru.\n\nV lednu 1959 byl postaven první prototyp verze STW, následovaný prototypy dodávky a sanitky v červnu resp. říjnu téhož roku. Následovala výroba dalších prototypů a jejich jízdní zkoušky. Vývoj vozu byl oficiálně ukončen v lednu 1960, avšak do zahájení výroby prodělal řadu dalších úprav. Vůz Škoda 1202 byl schválen k provozu ministerstvem dopravy dne 12. září 1961.\n\nVýroba karoserie a kompletace typu 1202 byla ve Vrchlabí zahájena v říjnu 1961, podvozky však stále vznikaly v Mladé Boleslavi. Vůz se vyráběl i s pravostranným řízením pro export do Velké Británie.\n\nVozy STW z prvních let výroby měly vodorovně žebrovanou masku se čtyřmi svislými lištami a předními nárazníky se svislými prvky (rohy) po vzoru svého předchůdce Š 1201. Modelový rok 1963, započatý v lednu tohoto roku 72. sérií, přinesl první modernizaci vozu. Karoserie byla nově uložena na silentblocích, což významně snížilo hluk a otřesy v interiéru. Prodělala také facelift, při kterém došlo k odstranění svislých lišt masky i rohů nárazníků. Kapota namísto původních velkých písmen Š K O D A, získala menší chromovaný nápis s vodorovnou lištou. Příď vozu tak doznala optického snížení.\n\nSedadla a výplně dveří dostaly nový potah. Ke stávající verzi STW „Standart“ přibyla varianta „De Luxe“ zvenčí rozpoznatelná podle podélné ozdobné lišty z eloxovaného hliníku na bocích a zádi. Oproti Standartu dostala nové čalounění zavazadlového prostoru a zadních dveří, potažení zadních podběhů koženkou a textilní koberec na podlaze zavazadlového prostoru. Varianta De Luxe byla určena především na export.\n\nRoku 1963 započala sériová výroba varianty pick-up, od podzimu 1964 následované pohřební verzí.\n\nVozy modelového roku 1965 (80. série od ledna 1965) měly v souladu s novými předpisy změněné zapojení zadních skupinových svítilen a změněnou barvu předních blikačů z bílé na oranžovou. Od 81. série (únor 1965) se zadní náprava začala osazovat teleskopickými tlumiči namísto pákových (kromě sanitní verze). Motor dostal v 85. sérii nový karburátor. Modelový rok 1967 (88. série od ledna 1967) přinesl mimo jiné nové čalounění látkou Pinglet a standardní montáž zástěrek zadních kol. Poslední zásadnější změnu přinesla 98. série (červenec 1969) při níž vůz obdržel modernizovaný motor. Ten měl nový blok a hlavu, zesílený klikový hřídel a písty a další úpravy. Díky těmto změnám dosahoval mírně vyššího výkonu a točivého momentu. Automobil také dostal nové přední blikače shodné s typem Škoda 1203.\n\nV červnu 1968, po mnohaletých průtazích, nastalo ve Vrchlabí dlouho očekávané zahájení výroby vozu Škoda 1203 a výběhový typ Škoda 1202 mu musel postupně uvolnit místo na výrobních linkách. Ještě téhož roku došlo k ukončení sériové výroby všech jeho verzí kromě STW, v roce 1970 skončila výroba provedení STW De Luxe. Sériová výroba provedení Standart byla ukončena v roce 1971. Ještě v roce 1973 se však ze zbylých dílů smontovaly poslední 4 vozy STW De Luxe.\n\nVůz Škoda 1202 byl posledním z navazující řady „klasických“ automobilů značky Škoda, charakteristických páteřovým rámem a samostatnou karoserií, motorem vpředu a pohonem zadních kol, započaté typem Škoda Popular z poloviny třicátých let 20. století. Automobilka AZNP se v následujících letech plně orientovala na výrobu vozů koncepce „vše vzadu“, počínaje typem Škoda 1000 MB.\n\nKombi, označované STW (\"Station Wagon\", hovorově \"stejšn\") nebo též úředně „víceúčelový osobní automobil“ bylo první navrženou a postavenou verzí Škody 1202. Celokovová pontonová karoserie má vnější rozměry 4485×1700×1580 mm. Je vybavena dvěma řadami sedadel, tvořených jednodílnými lavicemi s jednodílnými opěradly. Zadní lavice a opěradlo jsou sklopné, po sklopení vznikne rovná ložná plocha. Vpředu se nachází dvoje boční dveře pro řidiče a spolujezdce, vzadu pouze jedny boční dveře vpravo. Ložný prostor je přístupný zadními dveřmi výklopnými vzhůru, pod nimi mají místo sklopná dvířka kryjící schránku na rezervní kolo. Karoserie je opatřena čelním, zadním a šesti bočními okny, plus zaoblenými okénky v zadních rozích. Zasklení oken je provedeno bezpečnostním křemičitým sklem. Přední dveře mají okna plně stahovací, s výklopnými trojúhelníkovými okénky. Zadní boční dveře jsou vybaveny oknem posuvným. Protější boční okno má standardně pevné zasklení, na přání bylo dodáváno posuvné okno. Za pravým zadním kolem je umístěna palivová nádrž, s nalévacím hrdlem krytým víčkem na pravém boku.\n\nProvedení De Luxe, vyráběné od roku 1963, se zvenčí liší ozdobnou lištou z eloxovaného hliníku na bocích a zádi. Oproti Standartu má nové čalounění zavazadlového prostoru a zadních dveří, potažení zadních podběhů koženkou a textilní koberec na podlaze zavazadlového prostoru.\n\nPrvní prototyp vozu s karoserií STW byl postaven v lednu 1959. Varianta STW se vyráběla nejdéle ze všech karosářských verzí a byla také nejpočetnější. Sériová výroba začala na podzim 1961. Verze Standart se vyráběla do roku 1971 (s výjimkou roku 1970, kdy nevznikl žádný), verze De Luxe skončila sériovou výrobu roku 1970, avšak v roce 1973 byly ještě postaveny 4 vozy STW De Luxe ze zbylých dílů. Celkem vzniklo 13 682 vozů STW Standart a 11 684 vozů STW De Luxe.\n\nDodávková karoserie je odvozena od verze STW a má i shodné vnější rozměry 4485×1700×1580 mm. Navenek se liší zaplechováním zadních bočních oken a rohových okének. Stejně jako STW má i dodávková karoserie troje boční a výklopné zadní dveře. Zaplechování bočních oken je profilované, v zaplechování zadních bočních dveří se nachází větrací štěrbiny. Interiér je opatřen pouze jednou přední lavicí, ložný prostor odděluje od prostoru pro řidiče a spolujezdce plechová přepážka s okénkem. Přístup do ložného prostoru umožňují jednodílné výklopné dveře v zadním čele a zadní boční dveře vpravo. Ložná plocha má zcela rovnou podlahu, krytou dřevěnými lištami. Pod podlahou se vpředu nachází úložný prostor pro nářadí, přístupný zadními bočními dveřmi.\n\nPrvní prototyp vozu s dodávkovou karoserií vznikl v červnu 1959. Sériová výroba začala koncem roku 1961 a skončila v roce 1968. Celkem ve Vrchlabí vzniklo 7850 vozů s dodávkovou karoserií.\n\nSanitní verze je navenek téměř shodná s variantou STW. Zadní náprava dostala zdokonalené a měkčí pérování. Zadní boční okna a okno v zadních dveřích mají zasklení do poloviny výšky pískované. Nad čelním sklem se nachází integrovaný svítící znak s červeným křížem. Vůz byl vybaven žlutým mlhovým světlem na předním nárazníku. Zadní výklopné dveře jsou v otevřené poloze zajišťovány dvěma vzpěrami (ostatní verze mají jen jednu). Interiér je, podobně jako u dodávky, rozdělen příčnou stěnou s okénkem. Zadní (sanitní) prostor je vybaven výsuvným lůžkem při levé boční stěně. Vpravo je sedadlo s opěradlem, přístupné zadními bočními dveřmi. Na pravém zadním podběhu se nachází nouzové sedátko. Na levém podběhu je síťka pro zdravotnický materiál. Prostor pro pacienta je vybaven vlastním teplovodním topným tělesem.\n\nPrvní prototyp sanitky vznikl v říjnu 1959. Sériová výroba začala koncem roku 1961 a skončila v roce 1969, ještě roku 1970 však proběhla montáž posledních pěti vozů. Celkem vzniklo 12 217 vozů se sanitní karoserií.\n\nVerze pick-up se vizuálně nejvíce lišila od ostatních variant. Přední část vozu po B-sloupek byla shodná s ostatními verzemi. Kabinu zezadu zakončovala kolmá plechová stěna, opatřená obdélníkovým okénkem. Provedení stěny bylo obdobné jako dělicí přepážka verzí dodávka a sanita. Za stěnou se nacházela otevřená ložná plocha s rovnou podlahou, krytou dřevěnými lištami (jako u dodávky). Přístup na ložnou plochu umožňovala dvoudílná dvířka v zadním čele, otvíraná do stran. Ložná plocha byla vybavena plachtou upevněnou na čtyřech ocelových obloucích. Oblouky a plachta se daly přesunout za kabinu a tak umožnit přepravu vyšších nákladů.\n\nPrototyp pick-upu vznikl v roce 1961, sériová výroba začala roku 1963. Do ukončení výroby roku 1968 ve Vrchlabí postavili 1783 vozů pick-up. Mnohem větší počet pick-upů však byl smontován v Turecku, viz kapitola Prodeje vozu.\n\nPohřební verze bylo konstrukčně obdobná sanitnímu provedení. Kabinu a prostor pro rakev dělila příčná přepážka. Pro usnadnění manipulace s rakví byly na podlahu ložného prostoru instalovány výsuvné kolejnice. Vzhledem k větší délce rakví byly zadní dveře upraveny osazením rozměrného vypouklého okna z plexiskla. Pohřební vůz se často osazoval střešní zahrádkou pro převoz smutečních věnců. Vůz dostal redukci převodovky, umožňující jízdu krokem ve smutečním průvodu. Vozy byly lakovány černou barvou.\n\nVýroba pohřební verze probíhala v letech 1964–1968, za tuto dobu z Vrchlabí vyjelo 237 vozů.\n\nPrototyp valníčku vznikl pravděpodobně roku 1966. Přední část po B-sloupek se shodovala s pick-upem, vzadu se nacházela dřevěná valníková korba se sklápěcími bočnicemi. Zadní kola kryly samostatné plechové blatníky. Valník se nedostal do sériové výroby.\n\nTahač návěsů byl upravený pick-up, vybavený točnicí. Na Mezinárodním strojírenském veletrhu v Brně v roce 1967 byla vystavena souprava tahače s jednoosým chladírenským návěsem N-1000, výrobce Orličan, n. p. Také tato verze zůstala v prototypu, pravděpodobně kvůli plánovanému brzkému ukončení produkce vozů Škoda 1202.\nVozy na domácím trhu byly převážně prodávány na příděl podnikům, státním orgánům a institucím. Cena kombi Standart na volném trhu v roce 1965 činila 44 000 Kčs, provedení De Luxe stálo 45 600 Kčs.\n\nVozy Škoda 1202 se také vyvážely, a to především do tzv. socialistických zemí. Kromě kompletních vozů mířily na export také rozebrané vozy určené k montáži nebo samostatné podvozky. Toto bylo vynuceno celními bariérami omezujícími nebo prodražujícími dovoz kompletních automobilů.\n\nSamostatnou kapitolou byla montáž vozů Škoda 1202 pick-up v Turecku. Od roku 1964 dovážela istambulská firma Celik Montaj Ticaret podvozky Škoda 1202 opatřené skeletem karoserie (podlaha, přední blatníky s čelním oknem, zadní podběhy) a dokončovala je v podobě pick-upů. Ty se od vrchlabských výrobků lišily delším zadním převisem a jednodušeji zpracovanou zadní partií s rovným zadním čelem opatřeným jednodílnými sklopnými dveřmi. Firma také na dovezených podvozcích stavěla svébytné verze kombi. Celkem bylo do Turecka vyvezeno 9895 podvozků Škoda 1202. Montáž v Turecku pokračovala i po skončení výroby podvozků v Mladé Boleslavi. Od roku 1971 se montovaly pick-upy z dovezených dílů, nově osazené vlastní jednoduchou plechovou karoserií hranatých tvarů. Tyto vozy nesly označení Škoda 1202 Kamyonet a jejich výroba trvala až do roku 1982.\n\nSpecifické podmínky trhu v Československu umožnily poměrně dlouhou dobu provozování těchto vozů. Trvalý nedostatek dostupných nových automobilů nutil provozovatele (tj. podniky a instituce) stávající vozy místo nahrazení opakovaně opravovat. Časté byly kompletní generální rekonstrukce automobilů s montáží nové karoserie a/nebo motoru. Tento postup byl také administrativně jednodušší než pořízení automobilu zcela nového. Situaci se přizpůsobila i automobilka, která pro tyto účely vyráběla kompletní náhradní karoserie, motory a další díly. Vzhledem ke stavebnicové konstrukci vozů řady 1200/1201/1202 se podvozky starších vozů postupně osazovaly karoseriemi a motory novějších typů. Po takovéto rekonstrukci vznikala prakticky nová vozidla.\n\nV Česku bylo k 30. červnu 2018 v centrálním registru vozidel evidováno 2616 vozů Škoda 1202, z toho více než 90 % verze osobní (STW). Z tohoto počtu je však provozovaných zřejmě pouze malá část, především jako autoveterány ve vlastnictví sběratelů. Řada automobilů se nachází ve sbírkách muzeí v Česku (například Škoda Muzeum) nebo v zahraničí.\n\nPodvozek je tvořen páteřovým rámem s nosníkem z bezešvé ocelové roury. Vpředu je rám rozvidlen do dvou lisovaných podélníků. Na rámu jsou přivařeny příčné lisované nosníky pro uchycení karoserie. Vzadu je páteřový rám ukončen přírubou pro rozvodovku zadní nápravy. Rámem prochází kloubový hnací hřídel. Podvozek je vybaven centrálním mazáním pomocí nožní pístové pumpy ovládané pedálem. Po jeho sešlápnutí je rozveden mazací olej do čepů přední nápravy, řízení, ložiska spojky a ložiska hnacího hřídele.\n\nNápravy jsou tvořeny nezávislými výkyvnými polonápravami.\n\nPřední náprava je řiditelná, s lichoběžníkovým zavěšením kol. Spodní rameno tvoří příčná půleliptická listová pružina, horní ramena jsou tvořena rozvidlenými trojúhelníkovými pákami, na jejichž koncích jsou umístěny olejové tlumiče pérování. Nosné pero je opatřeno zajišťovací vzpěrou. Řízení kol je řešeno šroubem s maticí.\n\nZadní hnací náprava se skládá z polonáprav, tvořených ocelovými bezešvými trubkami. Ty jsou výkyvně zavěšeny na skříni rozvodovky. Náprava je odpružena příčnou půleliptickou listovou pružinou umístěnou nad polonápravami a upevněnou na skříni rozvodovky. Odpružení doplňuje olejový pákový (od 81. série teleskopický) tlumič.\n\nProvozní brzda je hydraulická jednookruhová, s bubnovými brzdami na všech čtyřech kolech. Ruční brzda je mechanická, ovládaná pákou pod přístrojovou deskou.\n\nDisky kol jsou plechové paprskové, rozměry ráfku činí 4,00 E×16″. Ráfky jsou opatřeny pneumatikami rozměru 6,00×16″.\n\nMotor vozu je umístěn vpředu, podélně za přední nápravou, za kterým se nachází převodovka, jež s ním tvoří jeden montážní celek. Uložení motoru na rámu je provedeno ve třech pryžových závěsech (silentblocích).\n\nTypově je motor čtyřtaktní zážehový vodou chlazený řadový čtyřválec s rozvodem OHV. Jeho zdvihový objem činí 1221 cm³, při vrtání válců 72 mm a zdvihu pístů 75 mm. Kompresní poměr má hodnotu 7,5:1 resp. 7,8:1 (od 98. série). Nejvyšší krátkodobý výkon motoru podle normy SAE dosahuje 34,6 kW (47 k) při 4500 ot./min., resp. 37,5 kW (51 k) při 4600 ot./min. (od 98. série). Největší krouticí moment stanovovaný dle normy SAE dosahuje 85,3 Nm při 3000 ot./min., resp. 88,2 Nm při 3000 ot./min. (od 98. série). Suchá hmotnost motoru je udávána 103 kg.\n\nVoda k chlazení motoru prochází nuceným oběhem pomocí odstředivého čerpadla. Proudění vzduchu chladičem podporuje čtyřlistý ventilátor, poháněný klínovým řemenem od klikové hřídele. Tlakové mazání motoru zajišťuje zubové čerpadlo. Blok motoru je opatřen vyměnitelnými vložkami válců, z vnější strany přímo chlazenými vodou (tzv. „mokré vložky“). Kliková hřídel je uložena ve třech kluzných ložiscích. Blok motoru i hlava válců jsou odlity z šedé litiny, písty z hliníkové slitiny.\n\nPřípravu palivové směsi zajišťuje spádový karburátor JIKOV 32 SOPc, resp. JIKOV 32 BS 21 (od 85. série). Palivo proudí z nádrže nuceně pomocí membránového čerpadla, hnaného vačkovou hřídelí. Obdélná plechová palivová nádrž o objemu 38 litrů je umístěna v pravém zadním podběhu. Spotřeba vozu při 2/3 maximální rychlosti činí 9,4 l benzínu a 0,1 l oleje na 100 km.\n\nPřevodovka je mechanická čtyřstupňová se zpětným chodem. Má synchronizaci II., III. a IV. stupně. Čtvrtý rychlostní stupeň tvoří přímý záběr. Řadicí páka se nachází na sloupku řízení pod volantem. Spojka je suchá kotoučová jednolamelová. Rozvodovka se nachází na zadní nápravě a stálý převod činí 4,78 (sanita) nebo 5,25 (ostatní verze).\n\nTabulka technických parametrů motoru:\nElektrická výzbroj vozu pracuje s napětím 12 V. Zdrojem energie je dvanáctivoltové dynamo o výkonu 200 W (od února 1968 300 W), hnané stejným klínovým řemenem jako ventilátor. Akumulátorová baterie o kapacitě 45 Ah (později 50 Ah) je umístěna v motorovém prostoru. Elektrický startér má výkon 0,8 k. K elektrickému příslušenství patří zapalování motoru, tvořené zapalovací cívkou, rozdělovačem a svíčkami. Pořadí zapalování válců je 1-3-4-2. Elektrické příslušenství je značky PAL.\n\nSoučástí elektrického příslušenství je také osvětlovací soustava, tvořená hlavními světlomety, koncovými svítilnami, osvětlením tabulky SPZ vzadu, svítilnou v motorovém prostoru, osvětlením přístrojové desky a stropní svítilnou. Sanitní vozy jsou navíc vybaveny mlhovým světlometem vpředu a zvláštními signálními svítilnami.\n\nKaroserii vozu tvoří celokovová skořepina. Je zhotovená z elektricky svařovaných plechových dílů a potažená ocelovými plechy tloušťky 0,8 mm a 1 mm. Karoserie je na podvozku usazena pomocí osmi pryžových lůžek umístěných na příčkách rámu a na skříni rozvodovky. Karoserie a šasi jsou spojeny pomocí osmi šroubů. Karoserie je lakována syntetickým lakem. Přední sedadlo je lavicové posuvné, se společným opěrákem. Zadní sedadlo je taktéž jednodílné lavicové. Potah tvoří kombinace koženky a potahové látky. Dveře a stěny jsou čalouněny stejným materiálem jako sedadla, strop je potažen koženkou.\nPřístrojová deska obsahuje palivoměr, rychloměr s počítadlem kilometrů a teploměr chladicí kapaliny. Uprostřed je mřížka reproduktoru, vpravo uzavíratelná schránka. Na horní straně u předního okna se nacházejí výdechy teplovodního topení, sloužící k jeho odmrazování. Volant je dvouramenný s vnitřním kruhem spouštějícím houkačku.\n\nÚdaje dle Gereg:\"Sedan a jeho příbuzní\".\n\n"}
{"id": "216972", "url": "https://cs.wikipedia.org/wiki?curid=216972", "title": "Čestmír Vycpálek", "text": "Čestmír Vycpálek\n\nČestmír Vycpálek (* 15. května 1921, Praha – 5. května 2002, Palermo) byl český, resp. československý fotbalista a trenér. Šlo o strýce českého trenéra Zdeňka Zemana, který je synem jeho sestry Květuše. V Itálii proslul kromě fotbalových úspěchů svou přátelskou povahou, otevřeností a bezprostředností. To vše navzdory tomu, že měl pohnutý život: za 2. světové války byl v koncentračním táboře v Dachau a na začátku 70. let mu zahynul syn Cestino při leteckém neštěstí v Palermu. Oporou mu byla česká manželka – paní Hana.\n\nOdchovanec Novoměstského SK okusil nejvyšší soutěž jako pravé křídlo poprvé ve Slavii, poté byl na hostování v SK Židenice, poté opět ve Slavii (kde byl spoluhráčem mj. Bicana, Kopeckého, Hemeleho), v roce 1946 přestoupil do italského Juventusu Turín a o rok později do Palerma, za něž hrál rok Serii B a posléze Serii A. V roce 1952 přestoupil do klubu Parma FC, kde hrál dva roky Serii C a poté znovu Serii B. Svoji bohatou hráčskou kariéru ukončil jako hrající trenér Parma FC v Serii B ve 37 letech v roce 1958.\n\nJeho čistě trenérská kariéra začala v Palermu u místního klubu \"US Città di Palermo\" (1958/59 s ním ze 2. místa za Atalantou Bergamo postoupil ze Serie B do Serie A, kde jej také v sezoně 1959/60 vedl). Dále trénoval menší kluby US Siracusa, AC Nuova Valdagno, palermské juniory, Juve Bagheria a GS Mazara 1946, až se dostal k trenérské činnosti u mládeže v klubu Juventus Turín. V roce 1971 se stal hlavním trenérem seniorského mužstva a hned se s ním probojoval do finálového dvojzápasu Veletržního poháru s Leeds United (28. května 1971 v Turíně 2:2, 3. června 1971 v Leedsu 1:1 – vyhrál Leeds United podle pravidla o větším počtu branek vstřelených na hřišti soupeře).\n\nV dalších dvou sezonách se s Juventusem stal dvakrát italským šampionem (1971/72 a 1972/73). V roce 1973 vedl klub v celkem 3 pohárových finále: 30. května 1973 v bělehradském finále PMEZ (prohra s Ajaxem Amsterdam 0:1) a ve dvou římských: 1. července 1973 ve finále italského poháru (1:1 s AC Milán, prohra na penalty) a 28. listopadu 1973 i ve finále Interkontinentálního poháru proti argentinskému Independiente Buenos Aires (prohra 0:1), když vítěz PMEZ 1972/73 Ajax Amsterdam odmítl nastoupit.\n\nJuventus už nikdy neopustil, dále byl jeho sportovním ředitelem, technickým ředitelem i šéfem skautů. Do klubu, přezdívaného Stará dáma, přivedl třeba Conteho, Schillaciho a mnohé další.\n\n"}
{"id": "216973", "url": "https://cs.wikipedia.org/wiki?curid=216973", "title": "1912 v botanice", "text": "1912 v botanice\n\nTento článek uvádí nejvýznamnější události roku 1912 v botanice.\n\n"}
{"id": "216974", "url": "https://cs.wikipedia.org/wiki?curid=216974", "title": "1832 v botanice", "text": "1832 v botanice\n\nTento článek uvádí nejvýznamnější události roku 1832 v botanice.\n\n"}
{"id": "216976", "url": "https://cs.wikipedia.org/wiki?curid=216976", "title": "Bystřice (přítok Moravy)", "text": "Bystřice (přítok Moravy)\n\nBystřice ( ) je řeka v okresech Bruntál a Olomouc v Moravskoslezském a Olomouckém kraji v České republice. Je dlouhá 53,9 km. Povodí má plochu 267,6 km².\n\nVe městě Olomouci je řeka Bystřice místními nazývána \"Bystřička\", vedle této řeky je v části města Hodolany poblíž soutoku s Moravou ulice \"Na Bystřičce\".\n\nPramení jihovýchodně od Ryžoviště v nadmořské výšce 600 m. Teče jižním směrem až k Velké Bystřici, kde se obrací západním směrem. Je levostranným přítokem řeky Moravy, do níž se vlévá v Olomouci v nadmořské výšce 212 m. Zpočátku má řeka velký spád a kamenité koryto 6–15 m široké. V řečišti jsou často napadané stromy a řeka protéká řadou továrních objektů kde se nachází překážky jako lávky a potrubí ale i obtížné peřeje a proto je horní část vhodná jen pro kryté lodě.\n\nMezi Domašovem nad Bystřicí a Hrubou Vodou prochází údolím naučná stezka.\n\n\nPrůměrný průtok Bystřice u ústí činí 2,0 m³/s.\n\nHlásný profil:\n\nJe využívána vodáky. Úsek Ondrášov–Hrubá Voda je sjízdný s obtížností WW III, z Hrubé Vody po ústí je řeka sjízdná s obtížností WW I.\n\n"}
{"id": "216978", "url": "https://cs.wikipedia.org/wiki?curid=216978", "title": "Hovno hoří", "text": "Hovno hoří\n\nHovno hoří je sbírka povídek Petra Šabacha z roku 1994. Na motivy knihy byl v roce 1999 natočen film \"Pelíšky\".\n\nNázev je převzat z prologu, jenž popisuje rozdíl mezi dvěma světy, světem mužským a ženským, a především rozdíl mezi dvěma pohledy na život a na svět. Děvčata jedoucí autobusem z Paříže nadšeně nyjí nad nákupy a plyšáky, dva obrýlení chlapci celou cestu \"seriózně\" řeší problém, zda hovno hoří… Rozděluje je sice jen úzká ulička mezi sedadly, ale symbolicky je rozděluje podstatně větší, mnohdy nepřekonatelný příkop.\n\nKniha obsahuje tři prozaické texty – povídky \"Sázka\" a \"Bellevue\" a novelu \"Voda se šťávou\". Některé scény z novely \"Voda se šťávou\" byly zapracovány do filmů \"Pelíšky\" a \"Pupendo\" a podle novely vznikl také stejnojmenný krátkometrážní studentský film Jaroslava Pauera.\n\n"}
{"id": "216980", "url": "https://cs.wikipedia.org/wiki?curid=216980", "title": "Santiago Cañizares", "text": "Santiago Cañizares\n\nJosé Santiago Cañizares Ruiz (* 18. prosinec, 1969, Madrid) je bývalý španělský fotbalový brankář.\n\nSvoji klubovou kariéru započal v roce 1988 v Realu Madrid, pouze však v B týmu a tak se postupně přes Castillu, Elche, Méridu UD a Celtu Vigo dostal r. 1994 zpět do Realu, kde však do roku 1998 odehrál pouze 41 zápasů a proto přestoupil do Valencie, kde nahradil odcházejícího Andoni Zubizarretu a kde se nastálo usadil na postu jedničky klubu a v letech 1998–2002 i španělské reprezentace, za kterou odchytal EURO 2000. Cañizares se jako jednička dvakrát za sebou dostal s Valencií do finále Ligy mistrů, v obou případech byla Valencia poražena (v sezóně 1999/00 porážka 0:3 s Realem Madrid a v sezóně 2000/01 porážka s Bayernem Mnichov na penalty). Největší smůlu si však vybral v roce 2002, kdy měl jet jako španělská reprezentační jednička na Mistrovství světa, avšak před šampionátem si zranil v koupelně nohu, když na ni upustil lahvičku s vodou po holení.\n\nI přesto Cañizares prožil velice úspěšnou kariéru, čítající 4 mistrovské tituly v La Lize (1994/95, 1996/97, 2001/02, 2003/04), vítězství v Lize mistrů (1997/98), 2 vítězství ve španělském Superpoháru (1997 a 1999), titul ve španělském poháru (1998/99), vítězství v Poháru UEFA (2003/04) a v evropském Superpoháru (2004).\n\nV sezoně 2007/08, jejíž začátek se Valencii nepovedl, došlo ke změně trenéra a nový kouč Ronald Koeman vyřadil z kádru Cañizarese, Davida Albeldu a Miguela Angula, tři služebně nejstarší hráče klubu, což také nesli s nelibostí příznivci klubu.\n"}
{"id": "216987", "url": "https://cs.wikipedia.org/wiki?curid=216987", "title": "Jaroslav Jakubíček", "text": "Jaroslav Jakubíček\n\nJaroslav Jakubíček (4. srpna 1929 Veselí nad Moravou – 29. prosince 2000 Brno) byl hudební skladatel, hudební dramaturg v Brolnu a hráč na cimbál.\n\nV roce 1993 mu bylo uděleno čestné občanství města Veselí nad Moravou\n"}
{"id": "216988", "url": "https://cs.wikipedia.org/wiki?curid=216988", "title": "Evangelický kostel Spasitele (Bílsko-Bělá)", "text": "Evangelický kostel Spasitele (Bílsko-Bělá)\n\nEvangelická katedrála Spasitele v Bílsku-Bělé (pol. \"Katedra ewangelicka pw. Zbawiciela w Bielsku-Białej\") je jedním z luterských tolerančních kostelů na Těšínsku.\n\nPůvodní evangelická modlitebna v Bílsku byla vystavěna v letech 1782-1790. V letech 1849-1852 byla ke kostelu přistavěna věž. V 80. letech 19. století byl kostel přestavěn v novogotickém stylu podle plánů architekta Heinricha Ferstela. V současnosti je sídelním kostelem biskupa Těšínské diecéze Evangelicko-augsburské církve v Polsku.\n\nVedle kostela stojí pomník reformátora církve Martina Luthera z roku 1909.\n\n\n"}
{"id": "216990", "url": "https://cs.wikipedia.org/wiki?curid=216990", "title": "Ibišek dřípený", "text": "Ibišek dřípený\n\nIbišek dřípený (\"Hibiscus schizopetalus\") přísluší k rodu ibišek, poměrně hojně používanému jako okrasné rostliny. Tento druh je však v ČR pěstován méně než ibišek čínský (\"Hibiscus rosa-sinensis\") neboli čínská růže. Ibišek dřípený pochází z Afriky, proto se, v porovnání s jinými druhy ibišků, lépe vyrovnává se suchým vzduchem i znečištěným prostředím. V ČR se používá jako pokojová rostlina, kterou je možno na letní měsíce umístit venku.\nIbišek dřípený je stálezelený keř. Listy jsou lesklé, tmavozelené, menší než u ibišku čínského. Neupravované keře dosahují velkých rozměrů.Pro zdravý růst a kvetení je nutné rostlinu v předjaří prořezat hlubokým řezem. Důležitá je také celoroční dostatečná zálivka a vhodná půda, nejlépe směs kompostu, listovky a písku. Z květů, které jsou převislé, dlouze stopkaté s hluboce roztřepenými korunními lístky a dosahují délky až 8 cm, se můžeme těšit zhruba od května do podzimu. Květy však nejsou příliš trvanlivé, zpravidla vydrží pouze jeden den. Do moderních suchých bytů se hodí lépe než běžnější ibišek čínský, neboť lépe snáší suchý vzduch a nevyžaduje pro kvetení chladné období vegetačního klidu.\nMnoží se řízky.\n\n\n"}
{"id": "216993", "url": "https://cs.wikipedia.org/wiki?curid=216993", "title": "1996 v letectví", "text": "1996 v letectví\n\nTento článek obsahuje seznam událostí souvisejících s letectvím, které proběhly roku 1996.\n\n\n\n\n\n\n\n\n\n\n\n"}
{"id": "216994", "url": "https://cs.wikipedia.org/wiki?curid=216994", "title": "Gillian Andersonová", "text": "Gillian Andersonová\n\nGillian Leigh Andersonová (* 9. srpna 1968, Chicago) je americká herečka, která v letech 1993–2002 ztvárňovala postavu agentky Scullyové v seriálu Akta X. V českých televizích ji nejčastěji dabuje herečka a dabérka Jana Musilová.\n\nNěkolik měsíců po narození malé Gillian se celá rodina přestěhovala z Chicaga do Velké Británie, kde Gillianin otec nastoupil na studia na tamější londýnské filmové škole. Krátce po jejích jedenáctých narozeninách se celá rodina přemístila zpět do Spojených států. V Michiganu pokračovala Gillian v docházce na základní školu Fountain Elementary a později ve studiu na střední škole City Middle and High School. Maturovala v roce 1986. Hereččinou velkou vášní v této době bylo divadlo, a tak, když se Gillian ve svých 22 letech přestěhovala do New Yorku, krom zaměstnání číšnice hrála i v některých newyorských divadlech. První velký úspěch měla s divadelní hrou Absent Friends. Gillian se však v New Yorku nedokázala udržet a začala cestovat po celých státech. Ve svých 24 letech se dostala až do Los Angeles, kde (ač se původně odmítala účastnit konkurzů do seriálů) si jí všiml scenárista Chris Carter, který za tuto budoucí představitelku Dany Scullyové ve svém seriálu Akta X bojoval tolik, že nakonec k jejímu účinkování v novém sci-fi svolili i producenti.\n\nGillian Andersonová a Clyde Klotz se brali 1. ledna 1994 na Havaji, jejich společné manželství trvalo necelé dva roky, až bylo definitivně rozvedeno v roce 1997. Rozvod urychlilo obvinění ze znásilnění, které bylo na Klotze podáno. Mají spolu dceru Piper, která se narodila 25. září 1994.\n\nDruhého manžela Juliana Ozanne si Andersonová vzala na Vánoce 29. prosince 2004, zůstala s ním rok a půl do dubna 2006. Již v době rozchodu byla několik měsíců těhotná a její druhé dítě, syn Oscar, se po menších komplikacích narodil 1. listopadu 2006, otcem je podnikatel Mark Griffiths. Spolu mají i druhého syna, Felixe, který se narodil v roce 2008. O čtyři roky později se pár rozešel.\n\nGillian se producentům stále příliš nezamlouvala a všudypřítomné napětí povolil až obrovský úspěch, kterého Akta X během prvních dvou let vysílání dosáhla. I přes obrovský úspěch seriálu se Gillian nenaskytla žádná skutečně velká filmová role (jako tomu bylo v případě Davida Duchovnyho, jejího seriálového partnera Foxe Muldera, který se po skončení seriálu s úspěchem věnoval filmovým rolím). Mimo celovečerní film Akta X z roku 1998 se její pravděpodobně nejznámější filmovou rolí stala ve snímku \"The Turning\" (1997), kde Gillian v několika scénách vystupuje nahá. V roce 2000 se objevila v televizním filmu \"The House of Mirth\", navzdory názvu \"Dům radovánek\" se jedná o komorní historické drama. Z dalších projektů, ve kterých se herečka objevila v hlavní rolí, lze jmenovat \"The Mighty Celt\" z roku 2005 a \"Straightheads\" z roku 2007. V roce 2008 ztvárnila agentku Scullyovou v druhém celovečerním filmu Akta X.\n\n\n"}
{"id": "216995", "url": "https://cs.wikipedia.org/wiki?curid=216995", "title": "HMS Queen Mary", "text": "HMS Queen Mary\n\nHMS Queen Mary byl bitevní křižník třídy \"Lion\", sloužící v Royal Navy z období první světové války. Od svých dvou sesterských lodí se \"Queen Mary\" lišila v několika detailech. Její komíny byly kulaté a ne oválné, také měla všechna děla střední ráže soustředěna na jedné palubě a měla i o něco silnější pancéřování.\n\nPo vstupu do služby se stala součástí 1. eskadry bitevních křižníků Royal Navy. 28. srpna 1914 se účastnila bitvy u Helgolandské zátoky. V době bitvy u Dogger Banku byla v opravě. Pod velením kapitána Cecila I. Prowse se 31. května 1916 zúčastnila bitvy u Jutska. V bitvě vystřelila okolo 150 granátů ráže 343 mm na německý bitevní křižník SMS \"Seydlitz\" a dosáhla čtyř zásahů, ale sama byla německou palbou fatálně poškozena. První zásah zničil pravé dělo ráže 343 mm na věži Q. Krátce poté loď zasáhlo, mezi věže A a B, několik granátů ráže 305 mm. Po výbuchu předního muničního skladu se loď položila na levý bok a než se potopila, několik dalších explozí následovalo. Z posádky 1266 mužů na palubě se zachránilo pouze devět.\n\nLoď byla jedním ze tří britských bitevních křižníků, které se u Jutska potopily po výbuchu muničních skladů. Tyto ztráty vedly k velkým modifikacím konstrukce tehdejších válečných lodí, především k zesílení pancéřové ochrany.\n\n"}
{"id": "216996", "url": "https://cs.wikipedia.org/wiki?curid=216996", "title": "Makijivka", "text": "Makijivka\n\nMakijivka (ukrajinsky Макіївка), známější spíše pod ruským názvem Makejevka (Макеевка) je průmyslové město na východoukrajinském Donbasu. Leží ve střední části Doněcké oblasti, přibližně 20 km severovýchodně od Doněcku, s nímž téměř splývá. Město je rozděleno na 5 rajónů.\n\nPrvní zmínky o Makijivce jsou z roku 1777 městem je však až od r. 1925. Do roku 1931 se však jmenovala \"Dmytrijivsk\" (rus. \"Dmitrijevsk\").\n\nPo Doněcku a Mariupolu je Makijivka třetím největším městem oblasti: v současné době zde žije 372 000 obyvatel, jejich počet kvůli ekonomické recesi klesá (v 80. letech 20. století přesahoval 400 000). Rusové tvoří 51 % obyvatelstva, Ukrajinci 45 %, dále zde žijí Tataři, Bělorusové, Řekové a další. 85 % obyvatel hovoří rusky, zbytek pak zejména ukrajinsky.\n\nMakijivka je centrem těžkého průmyslu, metalurgie a těžby uhlí. Ve městě je provozována trolejbusová doprava (od r. 1969; viz článek). tramvajová doprava, zavedená roku 1925 jako první na Donbasu, byla zrušena r. 2006 (článek).\n"}
{"id": "216999", "url": "https://cs.wikipedia.org/wiki?curid=216999", "title": "Ennstalské Alpy", "text": "Ennstalské Alpy\n\nEnnstalské Alpy (německy \"Ennstaler Alpen\") je jedno z nejatraktivnějších pohoří Severních vápencových Alp. Pro svou krásu obrovských vápencových stěn a mnoha soutěsek byla centrální část oblasti vyhlášena za \"Národní park Gesäuse\". Nejvyšší vrchol pohoří s nadmořskou výškou 2 369 m je Hochtor, který se zvedá nad obcí Gstatterboden s převýšením přes 1700 metrů. Ennstalské Alpy jsou poměrně chudé na vodu.\n\nEnnstalské Alpy řadíme do Severních vápencových Alp. Zaujímají rozlohu 1 300 km². Pohoří leží na území Štýrska a okrajově rovněž zasahuje do Horního Rakouska. Rozkládá se na obou březích řeky Enns. Ennstalské Alpy se dělí na několik samostatných masivů: Haller Mauern na severu, Buchsteingruppe, Gesäuse, skupinu Reiting a Eisenerzer Alpen.\n\n\n\n\n\nNárodní park Gesäuse zahrnuje nejdivočejší úsek populární vodácké řeky Enns a rovněž hornatou krajinu, jejíž krásy berou dech. Z rakouských národních parků je nejmladší a s plochou přes 11 000 hektarů třetí největší. Krajinu charakterizují skály, lesy a vodstvo. Na základě mnoha značných rozdílů v nadmořské výšce nalezneme v Národním parku Gesäuse množství velmi rozmanitých lokalit a následkem toho mnoho živočišných a rostlinných druhů.\n\n\nOblast Ennstalských Alp a parku Gesäuse je proslulá především vodáckými aktivitami na řece Enns. Pro horolezce a vysokohorské turisty je zde nepřeberné množství možných cílů a výstupů. Atraktivně vedené zajištěné cesty, hustá síť turistického značení a dobrá infrastruktura horských chat je výborným předpokladem pro návštěvu tohoto kouzelného koutu Alp.\n\n\n\n\n"}
{"id": "217002", "url": "https://cs.wikipedia.org/wiki?curid=217002", "title": "Marzio Bruseghin", "text": "Marzio Bruseghin\n\nMarzio vstoupil mezi profesionály v roce 1997 v týmu Brescialat, kde zůstal i v následující sezóně. Důležitým krokem v kariéře byl vstup do španělského týmu Banesto, který pro něj znamenal velkou školu a v týmu zůstal celkem čtyři roky.\n\nDalší kroky vedly zpět do Itálie. Formace Fassa Bartolo s kapitánem Alessandrem Petacchim mu umožnila start na Giro d'Italia a i když jeho úkolem bylo zachytávat úniky pro Petacchiho, skončil na devátém místě v celkové klasifikaci.\nV roce 2006 vstoupil do formace Lampre a stal se mistrem Itálie v časovce jednotlivců. Druhého vítězství se dočkal v roce 2007, když zvítězil ve 13. etapě Giro d'Italia.\n\n\n\n\n\n\n\n\n\n"}
{"id": "217003", "url": "https://cs.wikipedia.org/wiki?curid=217003", "title": "Galacie", "text": "Galacie\n\nGalacie (latinsky \"Galatia\") byla ve starověku vnitrozemské území, rozkládající se v hornaté centrální Anatolii, které je dnes součástí Turecka. Keltové, pro něž Helénové užívali jména Galatové (Γαλάται, \"Galatai\"), se na počátku 3. století př. n. l. zmocnili východní poloviny Frýgie, kterou osídlili a vytvořili místní vládnoucí vrstvu. Tato oblast byla proto od oněch dob nazývána Galacií, případně „Galií Východu“.\n\nGalacie hraničila na severu s Bithýnií a Paflagonií, na východě s Pontem, na jihu s Kappadokií a Lykáonií a na západě s Frýgií. Země se nacházela na velké maloasijské centrální plošině, jejíž nadmořská výška kolísá mezi 600 až 1 000 metry, a skládala se ze dvou oblastí, oddělených řekou \"Halys\" (dnešní Kızılırmak). Menší východní region obtéká Halys, zatímco větší západní území je odvodňováno převážně řekou \"Sangarios\" (Sakarya) a jejími přítoky. Na severu Galacie se rozprostírají planiny s poměrně dobře obdělávatelnou půdou, jež sahají až k holým svahům Paflagonských hor na severu. Většinu zbývajícího teritoria Galacie však představují bezútěšné a neúrodné vysočiny, jež protínají drobné vodní toky, a směrem k jezeru Tuz Gölü na jihu pozvolna přecházejí v rozlehlou bezlesou rovinu. Tyto vysočiny nejsou příliš vhodné k provozování zemědělství a umožňují pouze pastevectví velkých stád ovcí a koz. Klimatické podmínky jsou velice extrémní, jelikož tuhé mrazivé zimy se střídají s velmi horkými léty. Roční úhrny srážek jsou zde nejnižší v celé Anatolii. Města se zde vyskytují jen řídce a ve značné vzdálenosti od sebe. Nejvýznamnějším střediskem antické Galacie byla \"Ankyra\" (Ankara), nynější hlavní město Turecka.\n\nVe druhé polovině 4. století př. n. l. pronikli Keltové do nitra Balkánského poloostrova, nicméně jejich vpád byl odražen, načež byli zatlačeni za Dunaj. O dvě generace později, zhruba kolem roku 280 př. n. l., se Keltové opět vypravili na jih. V roce 279 př. n. l. se ohromná masa těchto barbarů rozdělila na dvě části. První pod vedením náčelníka Brenna napadla Makedonii a po vítězství nad Ptolemaiem Keraunem tuto zemi zcela zpustošila. Galatové poté udeřili na Řecko, kde způsobili veliké zděšení. Teprve v roce 278 př. n. l. byla jejich invaze zastavena u Delf a konečně v následujícím roce je Antigonos II. Gonatás rozdrtil na Helléspontu. Druhá skupina Keltů vedená náčelníky Leonnoriem a Lutariem si mezitím podrobila Thrákii a vydrancovala četná řecká města na pobřeží včetně Byzantia a Lýsimacheie. Patrně v roce 278 nebo 277 př. n. l. se tito Keltové, čítající asi 10 000 bojovníků a stejný počet žen a dětí, přeplavili do Malé Asie, kam je pozval bithýnský král Níkomédés I. Ten využil Galatů jako žoldnéřů nejprve v dynastickém boji proti svému bratrovi, uzurpátorovi Zipoetovi, a po jeho porážce je Níkomédés přiměl k účasti na konfliktu se seleukovskou říší. Řada seleukovských spojenců (například město Mílétos) padla pak za oběť řádění těchto barbarů. Seleukovský král Antiochos I. se ale rozhodl obnovit svoji otřesenou hegemonii v Malé Asii a v roce 275 př. n. l. svedl s Galaty tzv. bitvu slonů. Početně silnější barbaři byli v tomto střetnutí přemoženi díky nasazení ohromného množství hrozivých válečných slonů.\n\nPo této pohromě hrozilo Galatům úplné vyhlazení, ovšem Níkomédés a Antiochos uzavřeli v témže roce smír, načež byla barbarům přidělena k usídlení severovýchodní část Frýgie. Nově příchozími soukmenovci z Evropy posílení Galatové poté podpořili pontského krále Mithridata I. v jeho boji s ptolemaiovským vojskem, za což od něho získali západní Kappadokii. Ve vnitrozemí Anatolie tak vzniklo rozsáhlé keltské teritorium, jež bylo od tohoto okamžiku zváno Galacií. V dalších desetiletích sužovali Galatové západní polovinu Malé Asie a plenili zemi jako spojenci nebo častěji jako žoldnéři ve službách různých soupeřících helénistických králů. K tomu jim napomáhala zvláště ústřední poloha jejich území, které představovalo ideální základnu k nájezdům do okolních krajin. Galatové se tak ukázali být trvalým zdrojem neklidu v regionu. Ve třicátých letech 3. století př. n. l. podpořili Antiocha Hieraxe, odpadlého seleukovského prince, ovládajícího Malou Asii. Hierax se pokusil zdolat pergamského krále Attala I., jenž však někdy kolem roku 232 př. n. l. uštědřil Galatům sérii vážných porážek, čímž je přinutil k poslušnosti. Na počest svého vítězství nad barbary nechal Attalos zhotovit v Pergamu řadu uměleckých děl a staveb oslavujících jeho triumf. Jedním z těchto děl byla socha \"Umírající Gal\".\nVnitřní uspořádání galatské společnosti a státu popsal ve svém díle řecký zeměpisec Strabón. Galatové se i v Asii sdružovali podle své kmenové příslušnosti a jejich území bylo proto rozděleno na tři části: střední Galacie náležela kmeni Tektoságů (\"Tectosages\"), jejichž hlavním centrem byla Ankyra. Okolí západněji ležícího města Pessinús, jež bylo střediskem kultu bohyně Kybelé, osídlili Tolistobogiové (\"Tolistobogii\"). Trokmové (\"Trocmii\") kontrolovali okolí města Tavium na východě. Území každého z kmenů se členilo do čtyř tetrarchií, jež spravovali náčelníci (tetrarchové) spolu s jim podřízenými soudci a veliteli. Moc tetrarchů byla takřka neomezená s výjimkou hrdelních zločinů, které byly souzeny před radou 300 stařešinů vybíraných ze všech dvanácti tetrarchií. Jednání tohoto shromáždění se konala v posvátném dubovém háji zvaném \"Drynemeton\" („posvátná půda“), který se nacházel zhruba třicet kilometrů jihozápadně od Ankyry.\n\nVlastní populace Galacie neměla ryze keltský původ. Před příchodem Keltů byla západní Galacie obývaná Frygy, zatímco na východě žili Kappadokové a jiné domorodé národy. Původní obyvatelstvo představovalo většinu venkovské populace a téměř veškeré obyvatele měst. Místním lidem byla ponechána držba dvou třetin půdy, z níž museli odvádět část produkce svým keltským pánům, kterým patřila zbývající jedna třetina. Rovněž veškerý obchod a řemeslná výroba spočívaly v rukou domorodců. Z hlediska okolního světa byli ztotožňováni se svými vládci a byli tudíž nazýváni „Galatové“. Galatští otroci, s nimiž se čile obchodovalo na antických tržištích, se rekrutovali výhradně z tohoto porobeného obyvatelstva. Keltští dobyvatelé, jejichž počet byl poměrně zanedbatelný, tvořili třídu vojenské aristokracie. Ta se nezdržovala ve městech, nýbrž sídlila v hrazených vesnicích, kde se ve svých pevnostech a v obklopení soukmenovců zdržovali náčelníci. Galatové byli výteční válečníci, respektovaní jak svými řeckými nepřáteli, tak později Římany. Často byli najímáni jako žoldnéři a leckdy se na obou stranách účastnili četných bitev období helénismu. V důsledku pozdějšího poklesu bojovnosti Keltů nastalo jejich postupné splynutí s původními obyvateli a přijetí místního náboženství.\n\nK prvnímu kontaktu mezi Galaty a Římany došlo během syrské války na počátku 2. století př. n. l. Galatové, kteří po Attalově smrti v roce 197 př. n. l. obnovili své ničivé útoky do Anatolie, se tohoto konfliktu zúčastnili jako spojenci Antiocha III., posledního seleukovského krále, usilujícího o obnovení kontroly nad Malou Asií. Po římském vítězství v bitvě u Magnésie však Gnaeus Manlius Vulso podnikl válečné tažení, jež v roce 189 př. n. l. zlomilo odpor Galatů. Jejich vojenská moc od tohoto okamžiku nepřetržitě upadala. V první polovině 1. století př. n. l. se Galacie zmocnil pontský král Mithridatés VI. Během Lucullových a Pompeiových kampaní proti Mithridatovi osvědčili Galatové svoji loajalitu vůči Římanům, pročež byla Galacie v roce 64 př. n. l. uznána za klientský stát Říma. Někdejší státní zřízení bylo nahrazeno ustavením společné vlády tří náčelníků (chybně titulovaných tetrarchové). Nicméně ani toto uspořádání dlouho nevydrželo, neboť jeden z těchto náčelníků jménem Déiotaros, jenž byl současníkem Julia Caesara, se učinil pánem celé země a Římané ho formálně uznali za galatského krále. Po zavraždění třetího krále Amynta v roce 25 př. n. l. byla Galacie začleněna Augustem do římské říše jako jedna z jejích provincií. Poblíž Ankyry byl v této době vybudován chrám zasvěcený Augustovi (\"Monumentum Ancyranum\"), na jehož stěnách se nám dochovala značná část díla \"Res Gestae Divi Augusti\". Někdy po roce 70 byla Galacie sloučena s Kappadokií v jediný velký správní celek, který přetrval do roku 117, kdy byly tyto země opět rozděleny. Za Diocletiana byla kolem roku 295 z Galacie vyčleněna další, jižněji položená provincie. Během administrativní reorganizace mezi léty 386 až 395 byla Galacie rozčleněna, čímž vznikly dvě nové provincie – \"Galatia Prima\" a \"Galatia Salutaris\".\n\nTřebaže se jednalo o jednu z ekonomicky nejvíce stagnujících částí říše, jen málokterá provincie projevovala vůči Římu tak vysokou míru oddanosti jako Galacie. Pro zdejší obyvatelstvo bylo charakteristické praktikování římsko-keltského polyteismu, příznačného pro všechna keltská území. V 1. století se Galacie stala jedním z raných center křesťanství. Pravděpodobně kolem roku 55 navštívil tuto zemi apoštol Pavel, jenž místním křesťanským komunitám adresoval \"List Galatským\". Nejpozději od konce 2. století se v galatských městech a posléze i na venkově začalo šířit užívání řečtiny a řecká kultura. Ovšem až ve 4. nebo 5. století, po přesunu ústředí vlády na východ římské říše, prostoupila řecká civilizace ve své křesťanské formě celou Galacií. Přesto ještě svatý Jeroným napsal na konci 4. století, že Galatové z Ankyry mluví stejnou řečí jako Treverové z Trevíru. Pořečtění Galacie zavdalo Francisi Baconovi a jiným renesančním spisovatelům podnět k užití nepřesného označení \"Gallo-Graeci\" („Galo-Řekové“), případně \"Gallo-Graecia\" („Galo-Řecko“). V následujících staletích tvořila Galacie strategicky důležitou součást byzantské říše. Po porážce Byzantinců v bitvě u Mantzikertu v roce 1071 se normanský žoldnéř Roussel de Bailleul pokusil vzkřísit nezávislost Galacie. Brzy nato ale toto území zaplavili seldžučtí Turci, což přivodilo zánik zdejší pozoruhodné syntézy řecké a keltské kultury.\n\n\n\n"}
{"id": "217009", "url": "https://cs.wikipedia.org/wiki?curid=217009", "title": "Hindúkuš", "text": "Hindúkuš\n\nHindúkuš (urdsky ہندوکش, \"Hindūkush,\" persky سلسلہ کوہ هندوکش, \"Selsele-ye Kūh-e Hindūkush,\" též \"Hendūkosh)\" je pohoří v Afghánistánu a severozápadním Pákistánu. V širším smyslu se za Hindúkuš považují všechny hory mezi Amudarjou na severu, řekou Tedžen (Harírúd) na západě (tvoří hranici s Íránem, za ní se zvedá Kúh-e Bínálúd) a řekami Hilmand a Kábul na jihu. V užším smyslu se jako Hindúkuš označuje jen nejvyšší, severovýchodní část, která začíná zhruba na úrovni města Kábulu a pokračuje na severovýchod, po afghánsko-pákistánské hranici do Vachánu. Je čtvrtým nejvyšším pohořím na světě. Nejvyšší horou je Tirič Mír v pákistánském Chajbar Paštúnchwá.\"\n\nVe Váchánu se Hindúkuš dotýká severněji ležícího Pamíru (za řekou Pandž), jihovýchodním směrem odtud pokračuje pohoří Karákóram.\n\nAlexandr Veliký dobyl tuto oblast v roce 329 př. n. l. Hory dostaly řecké jméno \"καύκασοσ ινδικοσ (kaukasos indikos),\" tedy „Indický Kavkaz“ nebo prostě „Indické hory“. Alternativní řecké jméno bylo \"Paropamisos\" (někdy se vztahuje jen k západní části Hindúkuše, k Safíd Kúhu).\n\nI jméno \"Hindúkuš\" má znamenat „Indické hory“. Slovo \"kuš\" se objevuje v názvech řady hor, pocházejících z íránských jazyků, kterými se v této oblasti mluví; podle některých je zkomoleninou novoperského \"kúh,\" „hora“.\n\nV sanskrtu se Hindúkuši říkalo \"Pāriyatra Parvat,\" a tento název se používal až do příchodu islámu.\n\nNadmořská výška Hindúkuše roste od západu k východu. Nejvyšší vrcholy na západě Afghánistánu dosahují výšek mezi 3 500 a 4 000 metry, střední část kolem Kábulu dosahuje 4 500 až 6 000 m a nejvyšší část na pákistánských hranicích přesahuje 7 000 m.\n\nHindúkušský systém se táhne v délce 966 km, z toho asi 600 km se považuje za vlastní Hindúkuš. Střední šířka pohoří (ze severu na jih) činí 240 km.\n\nNejdůležitějšími řekami, odvodňujícími Hindúkuš, jsou Kábul (pravobřežní přítok Indu), Hilmand (teče k jihozápadu, před afghánsko-íránskými hranicemi se stočí k severu a končí v jezeře Hāmūn-e Şāberī) a Harírúd (teče k západu, za Herátem se stáčí k severu a tvoří íránskou hranici, ztrácí se v poušti na hranici Íránu a Turkmenistánu). Severní svahy Hindúkuše spadají do pánve Amudarji, ale většina vodních toků zmizí v poušti a do Amudarji nikdy nedoteče.\n\nHory protíná řada vysokých průsmyků \"(kotal),\" které vytvářejí strategicky významnou síť pro průchod karavan. Nejdůležitější je Kotal-e Sālang (3 363 m), který spojuje Kábul a další místa na jihu s Mazār-e Šarīf a dalšími městy na severu. Vybudování tunelu v tomto průsmyku v roce 1964 zredukovalo dobu jízdy z Kábulu na sever na několik hodin. Dříve se na sever jezdilo přes Kotal-e Šībar (2 987 m) a cesta trvala tři dny. Salanžský tunel byl postaven za finanční i technologické asistence Sovětů a znamenal prokopání 2,7 km skálou v srdci Hindúkuše.\n\nPro Evropany byly dlouho nejznámější a nejdůležitější průsmyky, které vedly na Indický subkontinent. Sem patří Chajbarský průsmyk \"(Khyber Pass)\" (1 067 m) na hranicích s Pákistánem na trase z Kábulu a Džalálábádu do Pešávaru. Na východ od Kábulu na téže trase leží Kotal-e Lataband (2 499 m), který byl v roce 1960 nahrazen silnicí v dech beroucí soutěsce řeky Kábul, Tang-e Ghārū. Tato pozoruhodná stavba zkrátila cestu z Kábulu na pákistánské hranice ze dvou dnů na několik hodin.\n\nSilnice těmito průsmyky hrála důležitou roli během americké invaze do Afghánistánu v roce 2001 a byla intenzivně využívána těžkou vojenskou technikou. V důsledku toho je dnes ve velmi špatném stavu. Mnoho vybombardovaných mostů bylo opraveno, ale řada větších staveb zůstává poničena. Opakované uzavírky kvůli ozbrojeným konfliktům v oblasti vážně poškozují hospodářství a životní úroveň v mnoha oblastech, protože toto je hlavní trasa pro dovoz zboží do země.\n\nV Afghánistánu je řada dalších důležitých průsmyků. Kotal-e Vāchdžīr (4755 m) ve Váchánu spojuje Afghánistán s čínskou provincií Sin-ťiang i s pákistánským Gilgitem - Baltistánem. Průsmyky, které vedou do Čitrálského údolí v Pákistánu, zahrnují Baroghil (3 798 m) a Kachin (5 639 m), který také vede z Váchánu. Na západě je důležitý Shotorgardan (3 720 m), spojující provincie Logar a Paktiya; Bazarak (2 713 m) vede do Mazār-e Šarīfu; Khawak (3 550 m) a Anjuman (3 858 m) v údolí Pandžšír vedou na sever. Hadžigak (2 713 m) a Unai (3 350 m) vedou do východního Hazáradžátu a údolí Bámján. Paropamiské průsmyky na západě jsou poměrně nízké, kolem 600 m; nejznámější je Sabzak mezi provinciemi Herát a Badghis, který spojuje západní a severozápadní části Afghánistánu.\n\nTyto horské oblasti jsou většinou holé a pusté, nanejvýš s řídkým výskytem stromů a zakrslých keřů. V údolí Kowkcheh jsou velmi staré doly na lazurit. Na sever od Kábulu v údolí Pandžšíru a některých jeho přítoků jsou naleziště smaragdů. Známé balasové rubíny či spinely se do 19. století těžily v údolí horního Pandže, kde se Hindúkuš stýká s Pamírem. Tato naleziště jsou nyní zřejmě vyčerpána.\n\nVýchodní Hindúkuš (též \"Nízký Hindúkuš\") se nachází v severním Pákistánu a v afghánských provinciích Núristán a Badachšán. Pákistánský distrikt Čitrál se považuje za srdce Hindúkuše. Jsou zde nejvyšší štíty Hindúkuše, zejména Tirič Mír, Nošak (nejvyšší hora Afghánistánu) a Istor-o-Nal. Pohoří pokračuje v pákistánských Severních oblastech Ghizarem, údolím Jásín a Ishkoman. V Čitrálu najdeme také největší ledovce v Hindúkuši, Tirič, Čiantar a Kurambar. Tající voda z nich tvoří řeku Kunar, která teče do Afghánistánu, vlévá se do Bašgálu, Pandžšíru a nakonec do mnohem menší řeky Kábul.\n\n"}
{"id": "217018", "url": "https://cs.wikipedia.org/wiki?curid=217018", "title": "1998 v letectví", "text": "1998 v letectví\n\nTento článek obsahuje seznam událostí souvisejících s letectvím, které proběhly roku 1998.\n\n\n\n\n\n\n"}
{"id": "217021", "url": "https://cs.wikipedia.org/wiki?curid=217021", "title": "Evangelický kostel (Komorní Lhotka)", "text": "Evangelický kostel (Komorní Lhotka)\n\nEvangelický kostel v Komorní Lhotce je jedním z luterských tolerančních kostelů na Těšínsku.\n\nZákladní kámen ke stavbě původní evangelické modlitebny v Komorní Lhotce byl položen 1. května 1782. Modlitebna byla vystavěna v letech 1782-1783 v klasicistním stylu. Interiér kostela je inspirován Ježíšovým kostelem v Těšíně a v jeho výzdobě lze zaznamenat doznívající rokokové prvky. Sochařská výzdoba oltáře a kazatelny pochází z dílny těšínské sochařské rodiny Prackerů. V první polovině 19. století byly uvnitř kostela vybudovány galerie - nejprve na západní straně a posléze na východní straně. Roku 1852 byla ke kostelu přistavěna věž, a tím získal svou dnešní podobu. Elektrifikován byl v roce 1937. V letech 2007-2008 byl kostel nově omítnut.\n\nVedle kostela je hřbitov s kamenným náhrobkem rytíře Jana Bohumila Tschammera z Jiskřičína a jeho manželky; náhrobek pochází z poloviny 19. století a je ozdoben litinovým erbem. Jsou zde také náhrobky evangelických pastorů (např. Š. Nikolaidese či Jerzyho Heczka), kurátorů (např. A. Walacha) a učitelů (např. J. Břežka).\n\n\n"}
{"id": "217026", "url": "https://cs.wikipedia.org/wiki?curid=217026", "title": "Dlouhá cesta (film)", "text": "Dlouhá cesta (film)\n\nDlouhá cesta (v anglickém originále A Walk to Remember) je americký romantický film z roku 2002 natočený podle v originále stejnojmenného bestselleru úspěšného amerického spisovatele Nicholase Sparkse (česky vyšel jako \"Nezapomenutelná cesta\"). Děj filmu je zasazen do poloviny 90. let 20. století do Beaufortu v Severní Karolíně (na rozdíl od předlohy, která se odehrává na tomtéž místě, ale na konci 50. let). Téma filmu se zabývá problematikou lásky mezi dvěma původně nepříliš kompatibilními mladými lidmi (v kolektivu úspěšným, ale značně neukázněným a povinnosti zanedbávajícím chuligánem a konzervativní, zbožnou a slušně vychovanou dcerou pastora). Silná láska je zde motorem, který napravuje, ukázňuje, učí víře a toleranci a překonává náboženské a povahové rozdíly.\n\nFilmu se celkově dostalo převážně negativní či rozporuplné kritiky (recenzentům se často nelíbila \"kýčovitost a přeslazenost filmu\", \"nahrubo a nedomyšleně zpracovaný děj\", \"chyby ve střihu a zpracování scén\" či \"ideologické vyznění filmu\"), u diváků však byl poměrně úspěšný a představitelka hlavní dívčí postavy, Mandy Moore, získala několik ocenění a nominací za svůj herecký výkon. Mimo USA, kde byl kladně hodnocen zejména v konzervativních křesťanských kruzích, získal film mimořádnou oblibu zejména na Filipínách, v Singapuru a Polsku.\n\nJe ironické, že někteří recenzenti a diváci kritizovali děj a jeho hrdiny jako vzdálené realitě, protože to vše bylo vytvořeno podle skutečnosti. Předobrazem pro hlavní dívčí postavu byla Sparksova sestra Danielle († 2000). Podrobněji viz v článku \"Nezapomenutelná cesta\".\n\nOd knižní předlohy se film výrazně liší i tím, že je v něm explicitně řečeno, že hrdinka zemřela (kniha byla napsána ještě před smrtí Sparksovy sestry, film byl natočen až po ní).\n\n\nFilm vydělal 41,2 milionů dolarů v Severní Americe a 6,2 milionů dolarů v ostatních oblastech, celkově tak vydělal 47 milionů dolarů po celém světě. Rozpočet filmu činil 11,8 milionů dolarů. Za první víkend docílil třetí nejvyšší návštěvnosti, kdy vydělal 12,1 milionů dolarů.\n\nNa recenzní stránce Rotten Tomatoes získal ze 103 započtených recenzí 27 procent s průměrným ratingem 4,1 bodů z deseti. Na serveru Metacritic snímek získal z 26 recenzí 35 bodů ze sta. Na Česko-Slovenské filmové databázi snímek získal 73 procent.\n\nMandy Moore si za roli odnesla Filmovou cenu MTV v kategorii objev roku. Film získal tři nominace na cenu Teen Choice Awards: objev roku, nejlepší chemie, nejlepší polibek. Nakonec získal dvě ceny ze tří (kromě nejlepšího polibku).\n\n\n"}
{"id": "217027", "url": "https://cs.wikipedia.org/wiki?curid=217027", "title": "Quake 4", "text": "Quake 4\n\nQuake 4 je počítačová hra žánru first-person shooter. Vytvořilo ji studio Raven Software, které při vývoji spolupracovalo s id Software, vývojářem předešlých her série. Hra byla vydána v roce 2005, běží na enginu \"Doom 3\".\n\nPříběh navazuje na staršího předchůdce Quake 2. Odehrává se v budoucnosti, když je Země napadená útočníky z vesmíru, rasou Kyborgů, zvaných Stroggové. Stroggové chtějí vyčerpat všechny přírodní zdroje a z mrtvých protivníků vytvářejí svoje vojáky. Na jejich domovskou planetu Stroggos je veden hromadný útok ze Země. Matthew Kane, hlavní hrdina hry, je členem elitního komanda Rhino Squad. Brzy se zjistí, že Stroggové jsou napojení na jeden systém, Nexus. Jedinou šancí je zničit ho. Po několika pokusech, které selhaly, byl Matthew chycený a převezený do medicínského centra, kde měl být přeměněný na Strogga. Nadopují ho látkami zvětšujícími sílu, odřeží mu končetiny a nahradí je novými mechanickými, díky kterým je rychlejší. V poslední fázi, když mu mají vyměnit mozek, je Matthew zachráněný svými kolegy. Je to však nezvratný proces, a tak je jedinou nadějí Země, protože strážný systém ho identifikuje jako Strogga. Po dlouhé cestě se Matthew dostane až k Nexusu, zlikviduje jeho strážce a následně i Nexus. Země je zachráněná a Matthew se vrací zpět na základnu.\n\nMasový útok na Stroggos začíná rychlou akcí, která se ale nepovede a všechny jednotky nejsou na svých místech. Hráč se jmenuje Mathew Kane a po ztroskotání jeho člunu s jeho jednotkou se konečně dostane z trosek. Pokračuje do pevnosti Stroggů a tam se setká s jednotkou Badger. Jeden jejich voják je ale zraněný, proto se vrací zpátky pro medika. Najde ho, odvede ke zraněnému a prochází do další mise. Dalším úkolem je setkat se s jeho jednotkou Rhino. Po cestě nějaké členy vaší jednotky potká, ale má se hlásit u Bidwella. Setká se s ním a potom společně s Morrisem půjdou do hangárů…\n\nProtože se hra odehrává v daleké budoucnosti, zbraně jsou nereálné – mají futuristický design. Některé z nich se ale podobají současným zbraním. Je možné je postupně modifikovat. Jsou to například větší zásobníky, zaměřovače, automatické navádění střel ad. Modifikovat je mohou kolegové z jednotky.\n\nSeznam zbraní:\n\n"}
{"id": "217028", "url": "https://cs.wikipedia.org/wiki?curid=217028", "title": "Bitva u Sentina", "text": "Bitva u Sentina\n\nBitva u Sentina byla rozhodující bitvou třetí samnitské války, jež byla vybojována v roce 295 př. n. l. poblíž Sentina (dnešní Sassoferato v oblasti Marche, asi 56 km jihozápadně od Ancony a asi 52 km severovýchodně od Perugie). Římané zde přemohli hrozivou koalici Samnitů, Etrusků, Umbrů a jejich galských spojenců. Výsledkem tohoto prý do té doby největšího válečného střetnutí na půdě Itálie bylo vítězství Římanů, kterým tak padla k nohám většina Apeninského poloostrova.\n\nŘímanům veleli konzulové Publius Decius Mus a Fabius Maximus Rullianus. Římské vojsko čítalo kolem 38 000 mužů a tvořily jej čtyři římské legie, silný kontingent římského jezdectva, vybraná jízda z Kampánie, 4 spojenecké a latinské legie a spojenecká jízda. Proti nim se nakonec postavili pouze Samnité a Galové, neboť Etruskové a Umbrové se vrátili do svých domovů, které byly ohrožovány menšími římskými silami.\n\nNa rovině poblíž Sentina na sebe narazily dvě stejně silné armády, které však vyčkávaly dva dny, než se odvážily srazit se v boji. Potom Římané, kteří už nedokázali zadržet svoji lačnost po boji, konečně napadli své nepřátele. Fabius velel legiím stojícím naproti Samnitům, zatímco Decius čelil Galům. Římská linie se nejprve prohnula pod náporem galských válečných vozů, pak se ale prý Decius, podobně jako jeho stejnojmenný otec v roce 340 př. n. l., vrhl doprostřed galských řad. Třebaže přitom padl, jeho čin pozvedl morálku jeho mužů, kteří se pak vzchopili a zadrželi nepřátelský nápor. Fabiovi se zatím podařilo vytlačit Samnity z bojiště a následně po křídle napadnout dosud odolávající Galy, čímž byla bitva rozhodnuta. Po této porážce sice Samnité dokázali Římanům vzdorovat ještě dalších pět let (až do roku 290 př. n. l.), nicméně jejich osud byl definitivně zpečetěn.\n\n\n"}
{"id": "217029", "url": "https://cs.wikipedia.org/wiki?curid=217029", "title": "Bitva v Kaudijské soutěsce", "text": "Bitva v Kaudijské soutěsce\n\nV bitvě v Kaudijské soutěsce (asi 50 km severovýchodně od Neapole) během druhé samnitské války přivodili Samnité ponižující porážku Římanům.\n\nV roce 321 př. n. l. se samnitský velitel Gavius Pontius dozvěděl, že římské vojsko se nachází poblíž kampánského města \"Calatia\". Vyslal proto několik svých vojáků v přestrojení za pastýře s příkazem zmást Římany falešnou zprávou o tom, že Samnité právě obléhají město Lucera v Apulii, asi 25 km západně od Foggie. Římští konzulové této lsti uvěřili a rozhodli se vypravit na pomoc domněle obléhanému městu. Naneštěstí pro Římany zvolili konzulové za trasu postupu nejkratší možnou cestu Kaudijskou soutěskou, jíž obklopovaly strmé hory. Když Římané dorazili k východu soutěsky, zjistili, že je zahrazený, a vydali se proto zpět ke vstupu, který byl však zatím obsazen Samnity. Římané se tudíž ocitli v pasti a jejich situace se ukázala být zcela beznadějná.\n\nPodle Livia neměli Samnité žádnou představu, jak naložit s obklíčenými Římany. Pontius proto poslal dopis svému starému otci Herenniovi Pontiovi. Jeho odpověď zněla, že je třeba Římany nezraněné propustit. Tímto pokynem se ale Samnité odmítli řídit, načež byl Herenniovi poslán další dopis. Tentokrát doporučoval stařec Římany do jednoho pobít. Samnité, nechápající proč jim Herennius dává tak rozporné rady, ho požádali, aby jim celou záležitost vysvětlil osobně. Když Herennius dorazil, sdělil jim, že propuštěním nezraněných Římanů na svobodu si zajistí jejich přátelství a spojenectví, jestliže ovšem všechny římské vojáky zabijí, bude Řím natolik oslabený, že nebude po mnoho generací schopen představovat pro Samnity hrozbu. V tom se jeho syn zeptal, zda by se nenašla nějaká střední cesta. Herennius mu na to odpověděl, že jakákoli střední cesta by byla naprosto pošetilá, jelikož by Římané tím víc dychtili po pomstě, aniž by přitom byli nějak oslabeni.\n\nPodle Livia, Gavius Pontius nevyslyšel rad svého otce a místo toho přinutil Římany vzdát se a projít pod jhem, což byl symbol největšího pokoření poraženého nepřítele. Konzulům nezbylo než souhlasit, protože vojsko začalo trpět hladem. Livius ve svém díle detailně popisuje rozsah ponížení Římanů, což nakonec vedlo k potvrzení moudrých Herenniových slov. Avšak Liviovo tvrzení, že římský senát odmítl smlouvu uzavřenou konzuly akceptovat, neodpovídá skutečnosti, neboť Římané se v souladu s ustanoveními smlouvy zdrželi po dalších pět let jakýchkoli válečných akcí proti Samnitům. Z Liviova líčení nicméně vyplývá zjevné ponaučení, podle něhož není střední cesta vždy tím nejlepším způsobem řešení problému. Bitva v Kaudijské soutěsce patří kvůli své potupné povaze mezi nejhanebnější římské porážky.\n\n\n"}
{"id": "217030", "url": "https://cs.wikipedia.org/wiki?curid=217030", "title": "Appius Claudius Caecus", "text": "Appius Claudius Caecus\n\nAppius Claudius Caecus (přízvisko \"Caecus\" znamená latinsky „slepý“; kolem 340 př. n. l. – 273 př. n. l.) byl římský politik a státník pocházející z bohaté patricijské rodiny.\n\nV roce 312 př. n. l. byl Appius Claudius ustanoven cenzorem, třebaže předtím nevykonával konzulát. Za svoji podivuhodně rychlou politickou kariéru vděčil především podpoře nižších společenských vrstev, neboť povoloval synům propuštěných otroků přístup do římského senátu a uděloval volební právo mužům z venkovských tribuí, kteří nevlastnili žádnou půdu. Během druhé samnitské války byl zastáncem zakládání římských kolonií v Latiu a v Kampánii, které měly posloužit k posílení obrany těchto území proti Samnitům a Etruskům.\n\nV době, kdy zastával censuru, dal postavit tzv. Appiovu cestu (latinsky \"via Appia\"), strategicky důležitou silnici spojující Řím s městem Capua (v roce 267 př. n. l. byla prodloužena až do Brundisia). Dále byl iniciátorem výstavby prvního akvaduktu do města Říma, jenž byl po něm pojmenován \"Aqua Appia\". Rovněž jako první publikoval seznam procesních pravidel a formulí v římském právu (nedodržení správného postupu vedlo ke ztrátě soudního sporu), jejichž znalost byla do té doby vyhrazena pouze kněžím (\"pontifices\"). Později byl v letech 307 př. n. l. a 296 př. n. l. dvakrát zvolen konzulem a v letech 292 př. n. l. a 285 př. n. l. byl dvakrát jmenován diktátorem.\n\nAppius Claudius prosadil také reformu latinského pravopisu a zabýval se literaturou a rétorikou. V roce 280 př. n. l., ačkoliv byl tehdy již slepý, pronesl před vyslancem épeirského krále Pyrrha slavnou řeč, v níž prohlásil, že Řím nikdy nekapituluje. Tato řeč byla prvním zaznamenaným projevem v latinském jazyce, jenž byl znám ještě v dobách Cicerona. Kromě jiného obsahovala také známou větu \"Fabrum esse suae quemque fortunae\", která je překládána jako „Každý svého štěstí strůjce“.\n\n\n"}
{"id": "217031", "url": "https://cs.wikipedia.org/wiki?curid=217031", "title": "1999 v letectví", "text": "1999 v letectví\n\nTento článek obsahuje seznam událostí souvisejících s letectvím, které proběhly roku 1999.\n\n\n\n\n\n"}
{"id": "217033", "url": "https://cs.wikipedia.org/wiki?curid=217033", "title": "Neuraminidáza", "text": "Neuraminidáza\n\nNeuraminidáza, též exo-α-sialidáza, acetylneuraminidáza nebo sialidáza, systematickým názvem acetylneuraminyl hydrolasa, číselným označením EC 3.2.1.18, je enzym, který štěpí glykosidové vazby mezi terminální kyselinou sialovou a subterminální galaktózou v oligosacharidech, glykoproteinech, glykolipidech a dalších substrátech.\n\nNejznámější je virová neuraminidáza na povrchu chřipkového viru, ale enzym je vlastní i dalších virům, je faktorem virulence bakterií i parazitických prvoků a v neposlední řadě je přítomný v savčích buňkách, kde se vyskytuje v lysozomech, cytosolu i asociovaný s cytoplazmatickou membránou - podílí se na degradaci glykoproteinů a proto vrozený defekt neuraminidázy vede ke vzácné střádací chorobě, sialidóze.\n\nGlykoproteiny jsou bílkoviny, které mají na centrální bílkovinný řetězec kovalentně navázané řetězce oligosacharidů. V organismu plní mnohé funkce - jsou to bílkoviny plasmatické membrány, buněčné receptory, některé hormony a naprostá většina plasmatických proteinů jsou rovněž glykoproteiny. Tvoří také složku hlenu.\n\nNeuraminidáza katalyzuje hydrolýzu α-(2 → 3), α-(2 → 6) a α-(2 → 8) glykosidových vazeb mezi kyselinou sialovou (nejč. kyselinou N-acetylneuraminovou) a subterminálním cukrem, v N-vázaných glykoproteinech tedy nejčastěji galaktózou.\n\nNeuraminidáza se jako povrchový antigen vyskytuje u všech virů z čeledi Orthomyxoviridae (chřipkové viry) a dále u rodu Paramyxovirus (způsobuje např. parainfluenzu skotu nebo Newcastleskou nemoc) a Rubulavirus (virus příušnic).\n\nNejlépe je její funkce prozkoumána u chřipkového viru (virus influenzy typu A), který způsobuje onemocnění horních dýchacích cest u člověka i zvířat. Virus sám má afinitu právě ke sliznici respiračního traktu – ta je ale před infekcí chráněna vrstvou hlenu.\n\nPři chřipce se neuraminidáza uplatní několika způsoby – na začátku infekce rozštěpí hlen a umožní virionům dostat se k buňkám. Virion vstupuje do buňky přes receptor (a receptor je glykoprotein, zakončený kyselinou sialovou) pomocí druhého povrchového antigenu, hemaglutininu. Ten se váže právě ke kyselině sialové.\n\nNově vzniklé virové částice unikají z buňky pučením přes cytoplasmatickou membránu a při tom získávají obal. Ten ale, stejně jako původní membrána, obsahuje glykoproteiny (s kyselinou sialovou) – hrozí tedy, že by se nově vzniklé viriony díky hemaglutininu „přilepily“ k sobě navzájem a k membráně mateřské buňky. Neuraminidáza proto kyselinu sialovou odštěpí, umožní uvolnění virionů z buňky a zabrání jejich agregaci.\n\nSpecifické protilátky proti neuraminidáze nejsou schopné zabránit infekci, ale snižují replikační aktivitu a zabraňují dalšímu šíření viru. Viry chřipky se imunitní odpovědi hostitele brání vytvářením různých antigenních variant povrchových antigenů, tedy i neuraminidázy. Na základě její antigenní struktury se viry influenzy A zařazují do 9 suptypů (N1-N9).\n\nInhibitory neuraminidázy blokují funkci virové neuraminidázy a působí tak jako účinná antivirotika. K těmto substancím patří oseltamivir („Tamiflu®“) a zanamivir („Relenza®“).\n\nNeuraminidáza je tvořena bakteriálními patogeny dýchacích cest a zřejmě slouží jako faktor virulence, modifikuje receptory na apikálním povrchu buněk a umožňuje kolonizaci sliznic. Přesná úloha neuraminidázy v patogenezi onemocnění je však zatím neznámá. Nicméně mutantní kmen bakterie P.aeruginosa, který neměl schopnost sysntetizovat neuraminidázu, ztratil také schopnost způsobit infekci in vivo a inhibitory bakteriální neuraminidázy by se tak v budoucnu mohly stát způsobem, jak zabránit vzplanutí bakteriálního zápalu plic.\n\nNeuraminidáza byla objevena u mnoha druhů bakterií, zvláště pak u patogenních kmenů.\n\nNeuraminidáza je syntetizována také parazitickými prvoky, jako je \"Trichomonas vaginalis\" nebo trypanozomy.\n\nV savčích buňkách, tedy i v buňkách člověka, se také nachází neuraminidáza. Syntetizované glykoproteiny podléhají neustálé obměně a neuraminidáza tak společně s dalšími glykosidázami zajišťuje jejich degradaci.\n\n\nNedostatečná aktivita NEU1 vede ke střádavé chorobě, při níž se v lysosomech postupně hromadí sializované glykopeptidy a oligosacharidy. Tato geneticky podmíněná nemoc, sialidóza, se projevuje mentální retardací, neurologickými abnormalitami, hrubými rysy v obličeji a deformacemi páteře. V moči nemocných se nacházejí abnormální degradační produkty a pod mikroskopem je patrná vakuolizace buněk. Závažnost choroby kolísá od mírného průběhu až po rychle progredující, který vede ke smrti pacienta brzy po narození.\n\nNeuraminidáza je vysoce specifický enzym, který štěpí jen konkrétní glykosidickou vazbu. Jako takový je užitečný při strukturní analýze oligosacharidů, při odhalování vazeb kyseliny sialové a při desializaci glykoproteinů (což odhaluje vazebná místa).\n\n\n"}
{"id": "217042", "url": "https://cs.wikipedia.org/wiki?curid=217042", "title": "Tylov", "text": "Tylov\n\nTylov (dříve též Ptejlov, německy \"Tillendorf\") je část obce Lomnice v okrese Bruntál. Tylov měl ve znaku osmilistou růži.\n\nPočet obyvatel Tylova podle sčítání nebo jiných úředních záznamů:\nV Tylově je evidováno 44 adres, vesměs čísla popisná (trvalé objekty). Při sčítání lidu roku 2001 zde bylo napočteno 41 domů, z toho 18 trvale obydlených.\n\nV Tylově se 10. září 1880 narodil Gustav Brauner, významný malíř. Po vystudování malířské školy působil v Českých Budějovicích. Zemřel 3. března 1966 v Bavorsku.\n"}
{"id": "217047", "url": "https://cs.wikipedia.org/wiki?curid=217047", "title": "Hana Pinknerová", "text": "Hana Pinknerová\n\nHana Pinknerová (* 30. července 1963 Znojmo), je křesťansky orientovaná spisovatelka a publicistka. \n\nVystudovala pedagogickou fakultu obor čeština, hudební výchova. Pracovala jako redaktorka hudebního časopisu \"Opus musicum\", korepetitorka v divadle, umyvačka oken, archivářka, učitelka, redaktorka knižního vydavatelství a domácí učitelka. Pro rozhlasovou stanici Trans World Radio psala a nahrávala příspěvky, čtyři roky vysílala pravidelnou relaci \"Zadáno pro dámy\". V 90. letech byla ředitelkou konference pro křesťanské umělce \"Hrejte dobře a zvučně\". Pravidelně publikuje. Nyní provozuje knihkupectví a galerii. Je vdaná, má dvě dcery, žije v Brně.\n\n\n"}
{"id": "217054", "url": "https://cs.wikipedia.org/wiki?curid=217054", "title": "2000 v letectví", "text": "2000 v letectví\n\nTento článek obsahuje seznam událostí souvisejících s letectvím, které proběhly roku 2000.\n\n\n\n\n\n"}
{"id": "217057", "url": "https://cs.wikipedia.org/wiki?curid=217057", "title": "Far Cry", "text": "Far Cry\n\nFar Cry je akční PC hra od Ubisoftu vyvinutá studiem CryTek. Byla vydaná v březnu 2004. Běží na vlastním enginu nazvaném CryEngine.\n\nHlavním hrdinou hry je bývalý voják Jack Carver, který odešel z armády a začal provozovat lodní dopravu v jižním Pacifiku. Jednou si ho najme reportérka Valerie, aby ji odvezl k ruinám staré japonské pevnosti z 2. světové války. Cestou je napadnou žoldnéři, kteří vyhodí Jackovu loď do vzduchu. Jack sice uteče, ale ztratí kontakt s Valerií. Dostane se do ruin staré pevnosti, kde najde vysílačku. Ozve se mu Doyle, který mu začne pomáhat a radit. Jack se vydá Valérií zachránit. Dozví se, že na ostrově, na kterém ztroskotal, dělá tajemný doktor Krieger genetické pokusy na lidech v snaze vytvořit supervojáka. Z jeho pokusů vycházejí mutanti, takzvaní Trigeni. Když se mu podaří Valérii zachránit, prozradí mu, že není reportérka, ale agentka CIA.\n\nPozději, po dlouhé a těžké cestě plné útěků, sabotáží a bojů se žoldnéři a mutanty, oznámí Doyle Valerii a Jackovi, že CIA chce, aby s malou atomovou bombou vyhodili do vzduchu laboratoř, kde se vyrábí mutagen. Společně ukradnou bombu a uloží ji v laboratoři. Oběma se podaří na poslední chvíli dostat se včas do bezpečné vzdálenosti, ale ztratí vědomí.\n\nProberou se na palubě helikoptéry, z které dr. Krieger vyhodí Jacka na území plné mutantů. Za ním ještě posměšně vyhodí pušku s 10 náboji. Jack se musí potichu dostat pryč. Když se dostane do ruin přehrady, zjistí, že on, Valerie i dr. Krieger se nakazili mutagenem a začínají se měnit na Trigeny. Dostane se až do laboratoře v sopce, kde na něho čeká dr. Krieger s Valerií. Když se mu podaří zmutovaného Kriegera zabít, ozve se mu Doyle a oznámí mu, že ho jen využil, aby zabil Kriegera a chystá se mutagen prodat. Jack se ho vydá zastavit.\n\nPřejde přes sopku a po tuhém boji se speciálními komandy a Trigeny se mu podaří těžce zranit Doyla. Doyle ho prosí o milost, ale Jack ho ze zuřivosti zastřelí. Sebere protilátku na mutagen a dá se na útěk, protože sopka začíná vybuchovat a zničí celý ostrov. Na lodi sobě a Valerii vpíchne protijed, oba dva se tak vyléčí a odplouvají z ostrova.\n\n\n\nNepřátelské síly mají ve výzbroji vrtulníky typu UH-60 Blackhawk a V-22 Osprey a obrněnou přepravní loď. Hráč je však nemůže ovládat.\n\nMultiplayer je dostupný ve 3 různých módech:\n\n\n"}
{"id": "217059", "url": "https://cs.wikipedia.org/wiki?curid=217059", "title": "Páv", "text": "Páv\n\nPáv je rod ptáků řazený do čeledi bažantovitých. Zahrnuje druhy páv korunkatý a páv zelený.\n\nJako páv se česky označuje i jediný druh rodu \"Afropavo\", páv konžský (\"Afropavo congensis\").\n\n"}
{"id": "217060", "url": "https://cs.wikipedia.org/wiki?curid=217060", "title": "Odrůvky", "text": "Odrůvky\n\nOdrůvky je místní sloučenou součástí obce Studnice. Původní obec leží 2 km severně od Studnic v nadmořské výšce 563 m n. m.\n\nOdrůvky vznikly v roce 1770 jako dominikální ves na vyhlůčené lesní půdě. První domky dala postavit vrchnost pro dělníky na svém panství. Jméno dostala od pastviska zvaného „Odry“.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "217062", "url": "https://cs.wikipedia.org/wiki?curid=217062", "title": "Satellite laser ranging", "text": "Satellite laser ranging\n\nSatellite Laser Ranging (SLR) je metoda měření vzdálenosti s velmi vysokou přesností – okolo 1 mm. SLR je používáno v mnoha vědeckých a průmyslových odvětvích od předpovědí počasí k vyhledávání kosmického smetí. Princip je v celku jednoduchý, používá se laserový paprsek, který se odrazí od tzv. retro-reflektoru – odražeče a z uplynulého času se zjistí požadovaná vzdálenost.\n\nNejpřesnější měření, jakého je člověk schopen, je měření časových intervalů.\nK dnešnímu dni se přesnost těchto měření pohybuje v řádech 10 a jsou dostupné komereční přístroje s přesností 10. K měření vzdálenosti s velmi vysokou přesností proto potřebujeme nějak převést uplynulý časový úsek na vzdálenost. Nejlépe známá je rychlost světla, z toho vyplývá použití laserového paprsku. Jak bylo řečeno, princip je velmi jednoduchý. Laserový paprsek vyslaný zdrojem urazí celou trasu na jejímž konci je odražen zpět. Čas mezi vysláním a detekování vráceného paprsku je změřen velmi přesně a následně je z něj dopočítána délka trasy. Samozřejmě je zde mnoho komplikací, například měření vzdálenosti pomocí rychlosti světla je dobře použitelné jen ve vakuu, ale použití SLR není zamýšleno pro použití v laboratorních podmínkách. Měření může být značně ovlivněno atmosférickými změnami i vlastností retro-reflektoru (odražeče).\n\nMožnosti využití jsou široké. Za zmínku určitě stojí, že v nově budovaném satelitním navigačním systému Galileo bude na každém satelitu umístěn retro-reflektor, který se bude využívat k upřesnění polohy a případné korekce dráhy satelitu.\n\n"}
{"id": "217074", "url": "https://cs.wikipedia.org/wiki?curid=217074", "title": "Škocjan (Divača)", "text": "Škocjan (Divača)\n\nŠkocjan je vesnička ve Slovinsku nacházející se v regionu Obalno-kraška.\n\nNacházejí se zde Škocjanské jeskyně, které jsou zapsány v UNESCO. Je zde pohřben rodák z Bravantic Anton Hanke, který se významně zasloužil ohledně objevování místních jeskyní. Přímo v obci se nachází jícen přes 90m hluboké propasti Okroglica.\n\nMístní kostel je zasvěcený sv. Kasiánovi a patří k farnosti Rodik.\n"}
{"id": "217077", "url": "https://cs.wikipedia.org/wiki?curid=217077", "title": "Arthur Travers Harris", "text": "Arthur Travers Harris\n\nSir Arthur Travers Harris, první baronet z Chipping Wycombe, GCB, OBE, AFC (13. dubna 1892 – 5. dubna 1984), ve Velké Británii byl během války známý též jako “Bomber” Harris či “Butcher”, velitel Bomber Command Royal Air Force od 22. února 1942 do 14. září 1945 (předchozím AOC-in-C Bomber Command RAF byl Sir Richard Edmund Charles Peirse).\n"}
{"id": "217079", "url": "https://cs.wikipedia.org/wiki?curid=217079", "title": "Swaret", "text": "Swaret\n\nSwaret je program pro Slackware GNU/Linux\nNázev swaret je zkratkou slov: SlackWARE Tool.\n\nProgram byl vytvořen Lucem Cottynem pod názvem „autopkg“, kvůli konfliktu jména s jiným projektem byl následně přejmenován na swaret. Luc opustil projekt po konfliktu s Patrickem Volkerdingem, vývojářem Slackwaru. V současnosti je projekt spravován Michaelem Manrym.\n\n\n"}
{"id": "217086", "url": "https://cs.wikipedia.org/wiki?curid=217086", "title": "Kao Sing-ťien", "text": "Kao Sing-ťien\n\nKao Sing-ťien , * 4. ledna 1940) je čínský v emigraci žijící romanopisec, dramatik a literární kritik, nositel Nobelovy ceny za literaturu v roce 2000. Kromě zmiňovaných činností překládá, především Becketta a Ionesca.\n\nNarodil se v Kan-čou v provincii Ťiang-si, od roku 1998 je francouzským občanem. V roce 1992 získal od francouzské vlády Řád umění a literatury.\n\nKao Sing-ťien je znám jako průkopník absurdního dramatu v Číně, především pro své hry \"Poplašný signál\" (, 1982) a \"Autobusová zastávka\" (, 1983). Byl ovlivněn evropským modelem divadla, čímž si v Číně získal pověst avantgardního spisovatele. Jeho další hry \"Divý člověk\" (, 1985) a \"Druhý břeh\" (, 1986) byly už vládou otevřeně kritizovány.\n\nV roce 1986 u něj byla chybně diagnostikována rakovina plic a zahájil svou desetiměsíční cestu podél Dlouhé řeky, kterou popsal v knize \"Hora duše\" (, 1990). Toto dílo, mající zčásti charakter románu, zčásti pamětí, bylo poprvé publikováno v roce 1990 na Tchaj-wanu. Kombinuje literární žánry a vypravěčské techniky a je zvlášť zmiňováno Nobelovou komisí jako „\"jedna z těch jedinečných literárních kreací, které se zdají být nesrovnatelné s čímkoli, s výjimkou sebou samých\"“.\n\nV roce 1987 se Kao Sing-ťien přestěhoval do Paříže. Jeho hra \"Uprchlíci\" (1989), vztahující se k událostem na náměstí Nebeského klidu, byla v Číně zakázána. Roku 1998 vydal svůj druhý román \"Bible osamělého člověka\" ().\n\nI když čínská média a vláda obecně přechází dílo Kao Sing-ťiena mlčením, státem řízený list \"Yangcheng Evening News\" v roce 2001 jedno z jeho děl zkritizoval. Čínský kritik ho označil za „příšerného spisovatele“ a to, že získal Nobelovu cenu, označil za „absurdní“. V roce 2010 byl hostem Festivalu spisovatelů Praha.\n\n\n\n"}
{"id": "217091", "url": "https://cs.wikipedia.org/wiki?curid=217091", "title": "Biblická kritika", "text": "Biblická kritika\n\nBiblická kritika je vědecké zkoumání Bible jako textu historicko-kritickou metodou s využitím mnoha dalších věd od archeologie, paleografie nebo jazykovědy až po historii, literární vědu a filosofii. Děli se na kritiku textovou, která se snaží najít co nejpůvodnější podobu textu, zkoumá jeho prameny a vývoj, kritiku historickou, která zkoumá historickou spolehlivost textů, jejich stáří a autorství, a kritiku literární, která zkoumá literární žánr a záměr textu, případně jeho historické, kulturní prostředí a poměr k jeho okolí. Podle toho, na jakou stránku kladou autoři hlavní důraz, vznikají různé školy biblické kritiky. Z toho pak vychází biblická hermeneutika a exegeze, nauka o výkladu biblických textů.\n\nPo velké vlně radikální kritiky 19. a první poloviny 20. století došlo k významným objevům starých papyrových zlomků a zejména svitků od Mrtvého moře, které jednak potvrdily spolehlivost textu Bible, jednak výrazně rozšířily znalosti o dobovém prostředí Nového zákona a jeho myšlenkovém okolí. Současná biblická kritika se zaměřuje spíš na vztah Ježíše k židovství a ke kulturnímu, společenskému i politickému prostředí jeho doby.\n\nBible je sbírka několika desítek starověkých knih, které se zachovaly v tisících opisů i zlomků různého stáří, ve starých překladech a v citátech starověkých autorů. Textová kritika je shrnuje pod pojem „svědci“. Nesrovnalosti v textu, vzniklé chybami opisovačů, doplňky a vysvětlivkami, které se dostaly do textu, snahou přizpůsobovat („harmonizovat“) výpovědi různých knih a podobně, se snažili opravovat už starověcí křesťanští učenci. Órigenés porovnal šest různých znění Bible v hebrejštině a v řečtině, která sepsal ve sloupcích vedle sebe.\n\nPo vynálezu knihtisku, když se připravovala tištěná vydání, pracovalo mnoho učenců na srovnávání různých rukopisů a překladů, aby tištěný text byl co nejspolehlivější (viz článek Textus receptus). V letech 1513-1517 vznikla na španělské univerzitě v Alcalá de Henares Komplutenská polyglota, paralelní vydání hebrejského, řeckého a latinského textu s komentářem. Rozvoj paleografie a jazykovědy v 19. století pak vyvolal soustavné zkoumání stovek rukopisů, překladů a nově nalezených papyrových zlomků, které vyústilo v kritická vydání. Ta vedle nejpravděpodobnějšího znění podávají v poznámkách i množství odchylek významných starých svědků, tzv. kritický aparát (pro řecký Nový Zákon viz ).\n\nTextová kritika Bible používá běžné metody a zásady textové kritiky. Počítá například s nejběžnějšími opisovačskými chybami, jako je záměna podobných písmen (např. hebrejské הוא „on“ místo היא „ona“ vzniklo nepatrným prodloužením prostředního písmene), vynechání úseku mezi dvěma stejnými slovy (\"haplografie\"), s harmonizací čili přizpůsobováním k jiným paralelním textů (např. mezi čtyřmi evangelii) a podobně.\n\nOd jiných starých textů se ale textová kritika Bible liší mimořádným množstvím starých svědků (zejména pro Nový zákon), vzniklých navíc na různých místech a ve velmi různých prostředích. Ty je třeba uspořádat podle stáří a spolehlivosti (četnost zřejmých písařských chyb) a navzájem porovnat. Tak se dají určit výrazné skupiny či rodiny svědků a často i závislost rukopisů na sobě navzájem (opisovač obvykle opíše i chyby svého vzoru). Pro řecký text Nového zákona se rozlišuje několik výrazných rodin, například tzv. alexandrijský (nejstarší), byzantský a západní text, podobně pro latinské překlady (Vetus Latina, Vulgata a jejich různé verze).\n\nPři hledání nejpravděpodobnějšího původního znění se uplatňují i vnitřní kritéria. Pravidlo „Lectio difficilior potior“ říká, že text náročnější na pochopení je spíš původní (například ). Sotva by nějaký písař z lehkého textu udělal nesnadný. Podobně pravidlo „Lectio brevior potior“ říká, že kratší verze textu je pravděpodobnější (například J 7,39; 1K 8,6): písař mohl doplnit text, aby byl srozumitelnější. Během delšího předávání se často zmírňují a odstraňují nepříjemné podrobnosti. Tak a násl. podrobně líčí hanebné jednání krále Davida. Markovo evangelium se připisuje Petrovu žáku Markovi, přesto podává řadu Petrových poklesků a chyb, o nichž pozdější texty často mlčí. Také originalita a svěžest některých vyprávění (například Ježíšových podobenství) svědčí pro původnost textu.\n\nV 1. století se v Palestině mluvilo aramejsky, kdežto celá další křesťanské tradice byla téměř výlučně řecká a latinská. Mnohé Ježíšově výroky obsahují semitské obraty a rčení a některé se po překladu do aramejštiny rýmují. Například v : „cedíte komára (aramejsky \"galma\") a spolknete velblouda“ (aramejsky \"gamla\"). Biblický text na řadě míst svědčí o dobré znalosti místních poměrů, které pozdější doby neměly a často je objevují až současní vědci. To se týká například poměrů na egyptském dvoře, detailů o Jeruzalémském chrámě nebo titulu \"politarcha\", který uvádí Lukáš a byl objeven na nápisech až ve 20. století.\n\nStaří křesťanští (například Theofilus z Alexandrie, +181) i židovší učenci se snažili vypočítat stáří světa (tzv. \"Anno mundi\") z biblických rodokmenů a údajů o stáří jednotlivých osob. Dospěli buď k číslu 5530 př. n. l. (podle Septuaginty), anebo 3760 př. n. l. (podle hebrejského textu a Maimonida), jímž se řídí židovský letopočet. Ještě Isaac Newton se snažil tento údaj zpřesňovat. Z geologických i archeologických nálezů se ale v 19. století ukázalo, že stáří světa je o několik řádů větší a stopy světové potopy se nedařilo nalézt. Křesťanští teologové dlouho hájili doslovný výklad prvních kapitol Bible a dostali se tak do velkého sporu s různými vědami. Teprve rozlišování literárních žánrů dovolilo pochopit, že Gn 1 a 2 nejsou popisy událostí, nýbrž vyjadřují podstatné poselství o člověku, o jeho vztahu k Bohu a světu. Přesto řada evangelikálních skupin, zejména v USA, stále trvá na doslovném výkladu.\n\nDatování biblických událostí a postav se začalo srovnávat s egyptskými a dalšími historickými prameny. Tam se sice našlo potvrzení existence starého Izraele od 12. století př. n. l., datování je ale velmi obtížné. Podle souhrnné zprávy o důkladném archeologickém průzkumu celé země Izrael se dají ve vykopávkách najít zřetelné stopy Davidova panování (10. století př. n. l.), starší události se ale potvrdit nepodařilo.\n\nKritické zkoumání Nového zákona zahájil německý osvícenský filozof Hermann Samuel Reimarus (+1768), který na jednotlivé spisy aplikoval metody, používané při studiu řeckých a latinských spisů. O Ježíšově životě a dalších událostech Nového zákona je sice řada starých písemných svědectví i mimo biblické spisy, přesné datování však není možné. Rok Ježíšova narození, podle něhož raně středověký mnich Dionysius Exiguus stanovil začátek křesťanského letopočtu, nesouhlasí s jinými údaji v Novém zákoně, protože jejich pisatelé neměli k dispozici přesné údaje a pro křesťanské kázání nemělo datování velký význam.\n\nJiný úkol má kritické zkoumání obsahu samého textu. Bible jako sbírka desítek knih vykazuje různé nesrovnalosti. Tak například autorství Tóry připisovala tradice Mojžíšovi, ale v knize Dt 34 je popsána Mojžíšova smrt. Rok podle n. začínal na jaře, podle na podzim. V si Kain stěžuje, že ho každý může zabít, ale podle předchozího by na zemi měli žít jen jeho rodiče. Židovští i křesťanští vykladači je často vysvětlovali jako alegorie, mnozí autoři však trvali na tom, že základem musí být výklad slov, \"jak text sám mluví\". Výsledky literární kritiky křesťanské církve dlouho odmítaly, v průběhu 20. století je však mnohé z nich přijaly a při výkladu Bible používají. Papež Pius XII. podpořil rozlišování literárních druhů v encyklice \"Divino afflante\" z roku 1943.\n\nV 17. století, v době racionalismu se na Bibli začalo pohlížet jako na „obyčejnou“ knihu, začala se zkoumat stejnými prostředky jako jiná literární díla. Baruch Spinoza (1670) a Richard Simon (1678) poukázali na nesrovnalosti v Pentateuchu – prvých pěti knihách Bible. Spinoza byl přesvědčen, že nejen Pentateuch, ale všechny historické knihy Starého zákona napsal teprve Ezdráš po návratu z babylonského zajetí, ve 4. století př. n. l., ačkoli je tradice připisovala Mojžíšovi. V 18. století si francouzský lékař Jean Astruc všiml, že v Pentateuchu se užívají dvě Boží jména – Jahve a Elohim - a podle toho rozlišil dva původní zdroje Tóry. Ty podle něho napsal Mojžíš a pozdější písaři je spojili do jednoho celku a tak vznikly nesrovnalosti. Na Astruca navázali například Eichhorn a de Wette a hledání pramenů vyvrcholilo v díle J. Wellhausena (1844 – 1918), který rozlišil čtyři prameny a nazval je Jahvista, Elohista, Deuteronomista a Kněžský kodex (viz Teorie vzniku Tóry).\n\nTaké v Novém zákoně lze najít místa, která si odporují, zejména v evangeliích. Tak v Matoušově evangeliu posílá vzkříšený Ježíš své učedníky do Galileje, kdežto podle Jana se všechna setkání odehrála v Jeruzalémě. Velké části synoptických evangelií jsou naopak téměř totožné, takže patrně pocházejí ze společného pramene. Podle nejběžnější Holtzmannovy hypotézy čerpali Matouš a Lukáš z Marka a z pramene Ježíšových výroků, který se obvykle označuje Q (viz Synoptická otázka). S těmito nálezy současná exegeze běžně pracuje, rozdíly mezi verzemi však zároveň dokládají nezávislost různých tradic a tím nepřímo i spolehlivost celého poselství.\n\nKritický rozbor jazyka, slohu a myšlenek novozákonních spisů se je snaží zařadit do souvislostí soudobé náboženské i filosofické literatury a duchovních proudů. V 19. a 20. století vznikla řada škol, které se lišily svým přístupem a přispěly k lepšímu chápání Bible. Kritikové ovšem namítají, že jejich výsledky jsou často ve vzájemném rozporu a jejich závěry do velké míry závisí na úhlu pohledu jednotlivých badatelů.\n\nNa základě rozboru textů a jejich obsahu se Ferdinand Christian Baur a jím založená Tübinská škola v polovině 19. století domnívali, že texty Nového zákona mají silně spekulativní ráz a prošly dlouhým myšlenkovým vývojem. Že jen List Římanům, 1. a 2. Korintským a List Galatským napsal apoštol Pavel a že Pavel ze Skutků apoštolů je jiný Pavel, než autor těchto listů. Tyto domněnky, pro něž nebyly žádné historické doklady, ztratily na přesvědčivosti, když Adolf von Harnack a nové nálezy papyrů doložily dřívější data vzniku novozákonních spisů.\n\nMetoda kritiky tradic a škola dějin forem (\"Formgeschichte\") vychází z toho, že biblické texty se zprvu dlouho tradovaly ústně, ve formě jednotlivých příběhů, vyprávění a výroků (Hermann Gunkel). Snaží se tedy text rozdělit na takové úseky a zkoumá jejich povahu, zaměření a „zasazení do života“ (\"Sitz im Leben\"). Rozlišuje texty liturgické, kazatelské, vyprávěcí, básnické, prorocké, povzbuzující (\"parenese\"), normativní a další. Využívá výsledků folkloristiky a studia lidového písemnictví. Na ni navázala škola dějin redakce (\"Redaktionsgeschichte\"), která naopak zkoumá práci redaktorů, kteří tyto tradiční texty vybírali, uspořádali, případně pozměnili podle určitého záměru a k nějakému cíli.\n\nProtestantský teolog Rudolf Bultmann (1884-1976) patřil ke škole dějin forem, pod vlivem existenciální filosofie Martina Heideggera zahájil exegetický (výkladový) program demytologizace a existenciálního výkladu biblických textů. Ty podle něho často obsahují obrazná, mytologická vyjádření důležitých existenciálních zkušeností a náhledů, které je dnes třeba zbavit obrazné slupky a vyjádřit přímo. Nakonec dospěl až k názoru, že historická osoba Ježíšova není pro křesťanskou víru tak důležitá, jako obsah a záměr kázání čili zvěstování víry. Snažil se najít klíč Ježíšova odkazu a jeho souvislosti s židovstvím a odpovědět na otázku, jaký význam má dnes.\n\n\n\n\n"}
{"id": "217092", "url": "https://cs.wikipedia.org/wiki?curid=217092", "title": "Brodiví", "text": "Brodiví\n\nBrodiví (Ciconiiformes) je řád ptáků. Brodiví ptáci žijí na okrajích vodních toků. Neplavou, brodí se v mělčinách, a proto mají dlouhé tenké nohy a kolem prstů úzké blanité lemy proti propadání do bláta. Živí se lovem drobných živočichů nejen plovoucích ve vodě. Převážnou část jejich kořisti tvoří ryby, obojživelníci, drobní savci, plazi a jiní ptáci.\n\nPodle moderních výzkumů je řád brodivých polyfyletický, tedy zahrnuje nejméně dvě vzájemně nepříbuzné skupiny. V moderním pojetí tvoří řád brodiví (Ciconiiformes) jediná čeleď – čápovití (Ciconiidae); ostatní čeledi (volavkovití, ibisovití, člunozobcovití a kladivoušovití) jsou nově řazeny do řádu veslonozí (Pelecaniformes).\n\nDo řádu brodivých je v novém pojetí řazeno 19 druhů v šesti rodech:\n"}
{"id": "217105", "url": "https://cs.wikipedia.org/wiki?curid=217105", "title": "The Rutles: All You Need Is Cash", "text": "The Rutles: All You Need Is Cash\n\nThe Rutles: All You Need Is Cash \"(Vše co potřebuješ, jsou prachy)\" je britský parodický dokument (tzv. mokument) o hudební skupině The Rutles, což je svou tvorbou i (fiktivní) historií nepokrytá parodie na The Beatles. Film vytvořili zejména Eric Idle (scénář) a Neil Innes (písně), oba si také zahráli hlavní role. Na výrobě se podílel i George Harrison, skutečný člen Beatles. V malých rolích se objevili také další známí muzikanti (Mick Jagger, Ron Wood, Paul Simon) a řada komiků ze Saturday Night Live (Dan Aykroyd, John Belushi, Bill Murray).\n\n\n"}
{"id": "217109", "url": "https://cs.wikipedia.org/wiki?curid=217109", "title": "Oldřich Duras", "text": "Oldřich Duras\n\nOldřich Duras, dříve psán též Důras (30. října 1882, Pchery, místní část Humny – 5. ledna 1957, Praha) byl rakouskouherský a posléze československý šachista a šachový skladatel, první český mezinárodní velmistr (titul udělen roku 1950).\n\nNejvětší mezinárodní úspěchy zaznamenal mezi roky 1905 a první světovou válkou. Dělil první místo na turnajích v Brémách (Bremen) 1905, kdy získal titul mistra, dále ve Vídni 1908, v Praze téhož roku a ve Vratislavi 1912. Za zmínku ještě stojí dělení 3. místa v Petrohradu 1909 za Laskerem a Rubinsteinem a 2. místo v Hamburku 1910 za Schlechterem.\n\nPo první světové válce již přestal hrát závodní šachy a věnoval se šachové kompozici. Složil přes 40 studií a 50 úloh.\n\nKdyž FIDE zaváděla titul mezinárodní velmistr, udělila ho výjimečně dobrým šachovým mistrům jmenováním. Z československých šachistů ho obdržel právě Oldřich Duras.\n\nV Brně existuje klub ŠK Duras BVK - Královo Pole, který je pojmenovany po Oldřichu Durasovi.\n\n"}
{"id": "217110", "url": "https://cs.wikipedia.org/wiki?curid=217110", "title": "Divadlo Vaňkovka", "text": "Divadlo Vaňkovka\n\nDivadlo Vaňkovka je divadlo pro nejmenší děti. Repertoár je složen převážně z pohádkových vystoupení.\n\nSál divadla se nachází v budově Slévárny Vaňkovka v Brně.\n\n"}
{"id": "217111", "url": "https://cs.wikipedia.org/wiki?curid=217111", "title": "Jan Zlatoústý", "text": "Jan Zlatoústý\n\nSvatý Jan Zlatoústý (347 nebo 349 Antiochie, Antakya, Turecko – 14. září 407, Komana v Pontu, Turecko; řecky \" Ιωάννης ο Χρυσόστομος, Ioannés Chrýsostomos\") byl konstantinopolský arcibiskup známý pro svou řečnickou a kazatelskou zdatnost (právě díky ní byl k jeho jménu posmrtně přidán přídomek \"Zlatoústý\"). Rozhodně odsuzoval zneužívání pravomocí světskými i církevními činiteli. To vedlo např. k jeho sporu s císařovnou Eudokií. V roce 1568 jej papež Pius V. jmenoval učitelem církve.\n\nPo brzké smrti otce, který byl vysokým důstojníkem, se Janovy výchovy ujala jeho zbožná matka Anthusia. Studoval filosofii a rétoriku u řeckého spisovatele Libania (314—(asi)393) v Antiochii a byl jeho nejlepší žák. Po studiích působil jako právní zástupce. Současně se tři roky připravoval na křest, který přijal asi v roce 369. Pod vedením přísně asketického učitele Diodóra († 391), význačného představitele tzv. antiochijské teologické školy, se věnoval studiu Bible.\n\nRoku 373 se stal poustevníkem v nedalekých horách. Drsná strohost tohoto způsobu života mu poškodila zdraví, takže se po šesti letech vrátil do Antiochie. Roku 386 byl biskupem Flavianem vysvěcen na kněze a pověřen kázat v katedrále. Proslavil se jako vynikající kazatel. Jeho kázání, z nichž některá se zachovala, mu vynesla v 6. století přízvisko Chrýsostomos (Zlatoústý).\n\nV roce 398 přijal s váháním jmenování patriarchou v Konstantinopoli, kde rozvinul charitativní činnost, s neúprosnou mravní přísností usiloval o reformu kněžského života a bojoval proti zlořádům ve společnosti i na císařském dvoře. Tím si znepřátelil císařský dvůr, ale také značnou část církevní hierarchie včetně ambiciózního alexandrijského patriarchy Theofila, který se pokoušel ne zcela korektními prostředky dosadit na konstantinopolský stolec svého kandidáta. Dostal se i do sporů s Theofilovým svárlivým synovcem, pozdějším svatým Cyrilem Alexandrijským. Janovou úhlavní protivnicí se stala zejména císařovna Eudokia. Na její popud byl v roce 403 sesazen a poslán do exilu, lid si však vynutil jeho návrat. Příměří s císařovnou netrvalo dlouho po surovém vojenském zásahu během velikonočních obřadů v roce 404 byl poslán do vyhnanství v Malé Arménii. Nepřestal však řídit svoji diecézi a vedl rozsáhlou korespondenci. Na nátlak svých nepřátel byl z císařova rozkazu eskortován na místo ještě odlehlejší na východní pobřeží Černého moře. Tříměsíční namáhavé putování pustinami, připomínající pochod smrti, však starý biskup s podlomeným zdravím nepřežil. Jeho pohřbu se zúčastnilo velké množství věřících a stal se doslova manifestací.\n\nŘímský papež Inocenc I. (papežem 401–417) jej krátce po jeho smrti zařadil do seznamu svatých.\nPravoslavná církev a východní katolické církve ho řadí ho mezi tři svaté hierarchy (společně s Basileiem Velikým a Řehořem z Nazianzu). Římskokatolická církev ho počítá mezi učitele církve. Jeho ostatky byly v roce 1204 uloupeny křižáky, ale v roce 2004 byly navráceny do Istanbulu.\n\nPodle svého rodiště bývá někdy nazýván též Jan z Antiochie, tím však může dojít k záměně s antiošským biskupem téhož jména, který žil v první polovině 5. století.\n\nVe své kazatelské a literární činnosti využíval Jan Zlatoústý antickou vzdělanost a spojoval myšlenkovou hloubku s ušlechtilou formou. Nezaměřoval se již na obhajobu křesťanství proti pohanům ani na dogmatické spory uvnitř křesťanství, ale usiloval především o nápravu společnosti.\n\nJsou dochovány stovky jeho homilií (promluv) na texty téměř všech knih Starého a Nového zákona a úvahy na rozmanitá témata. Nejznámější z nich jsou o kněžství, o mnišském životě, o křtu. Zachovalo se též přes 200 jeho listů. Byť není pravděpodobně jejím autorem, nese jeho jméno byzantská liturgie, užívána téměř ve všech pravoslavných (ortodoxních) církvích a latinizované podobě také uniaty – řeckými katolíky.\n\nMezi jeho další díla patří \"Knihy o napravení padlého\" (do češtiny přeložil a předmluvu napsal Viktorin Kornel ze Všehrd) a několik pojednání – \"O kněžství\", \"Proti těm, kdo zavrhují klášterní život\" a \"Proti judaizujícím křesťanům\".\n\n\n"}
{"id": "217119", "url": "https://cs.wikipedia.org/wiki?curid=217119", "title": "Karel Treybal", "text": "Karel Treybal\n\nKarel Treybal (2. února 1885 Kotopeky – 2. října 1941 Praha) byl rakouskouherský a posléze československý šachista, mistr Ústřední jednoty českých šachistů od roku 1909 (kdy obsadil na sjezdovém turnaji v Praze druhé místo za Oldřichem Durasem), mistr Československa z roku 1921, kdy se dělil o první místo s Karlem Hromádkou a Ladislavem Prokešem.\n\nNejvětším Treybalovým úspěchem na mezinárodních turnajích bylo šesté až sedmé místo (společně s Aaronem Nimcovičem) na turnaji v Karlových Varech roku 1923, kdy dokonce porazil vítěze turnaje Alexandra Aljechina.\n\nKarel Treybal hrál na třech šachových olympiádách:\nKarel Treybal byl roku 1941 popraven nacisty pro údajné ilegální držení střelné zbraně.\n\n"}
{"id": "217123", "url": "https://cs.wikipedia.org/wiki?curid=217123", "title": "Salo Flohr", "text": "Salo Flohr\n\nSalo Flohr (první jméno uváděno i Salomon) (21. listopadu 1908, Horoděnka, Rakousko-Uhersko, nyní Ukrajina – 18. července 1983, Moskva) byl československý a později sovětský mezinárodní šachový velmistr židovské národnosti. Před druhou světovou válkou jeden z nejsilnějších světových šachistů.\n\nFlohr se narodil jako jedno z osmi dětí chudé haličské židovské rodiny, která před běsněním první světové války i domácích fanatiků volila útěk z místa na místo, až se její konečnou zastávkou stal Lipník nad Bečvou na Moravě. Z celé rodiny nakonec přežili jenom dva sirotkové - Salomon a jeho starší bratr. Flohr se tak stal československým občanem, roku 1933 mistrem ÚJČS, dvakrát mistrem Československa (roku 1933 a 1936) a svou novou vlast také v letech 1930-1937 reprezentoval na pěti šachových olympiádách:\n\nFlohr vyhrál celou řadu mezinárodních turnajů, např. v Praze roku 1928 a 1930, v Brně roku 1931, ve Sliači roku 1932 (společně s Milanem Vidmarem), v Hastingsu 1931/32, 1932/33, 1933/34 (před Aljechinem), a 1934/35 společně s Maxem Euwem a Georgem Alanem Thomasem, ve Scheveningenu roku 1933 (před Gézou Maróczym), v Moskvě roku 1935 společně s Michailem Botvinnikem před Emanuelem Laskerem a Capablancou, v Poděbradech roku 1936 (před Aljechinem), v Kemeri roku 1937 (společně se Samuelem Reshevskym a Vladimirsem Petrovsem) a roku 1939 (před Gideonem Ståhlbergem a Lászlém Szabó) a v Leningradě a Moskvě roku 1939 (před Samuelem Reshevskym).\n\nRoku 1937 jej kongres FIDE jmenoval kandidátem zápasu o titul mistra světa. Zápas s Alexandrem Aljechinem se měl hrát roku 1939, znemožnilo je však obsazení Československa Německem, kvůli kterému se Flohr stal opět uprchlíkem a vystěhoval se do Sovětského svazu, který pak reprezentoval až do konce své kariéry. Roku 1948 se již jako sovětský šachista probojoval do turnaje kandidátů, kde se však v roce 1950 dělil až o poslední tři místa. Titul mezinárodního velmistra mu byl udělen roku 1950.\n\nFlohr byl také vtipným a duchaplným komentátorem a publicistou. Výbor z jeho statí vyšel roku 1986 pod názvem \"Сквозь призму полувека\".\n\n\n"}
{"id": "217125", "url": "https://cs.wikipedia.org/wiki?curid=217125", "title": "Proklad", "text": "Proklad\n\nProklad (prokládání, proložení) je pojem s obecným významem. \n\nV konkrétních oborech může mít jako termín tento význam: \n"}
{"id": "217126", "url": "https://cs.wikipedia.org/wiki?curid=217126", "title": "Petr Kalaš", "text": "Petr Kalaš\n\nIng. Petr Jan Kalaš (* 17. února 1940, Praha) je česko-švýcarský odborník v oblasti životního prostředí, energetického a průmyslového plánování a bývalý český ministr životního prostředí.\n\nVystudoval ekonomii a energetiku na ČVUT v Praze. V roce 1968 emigroval do Švýcarska, kde v letech 1986 až 1994 pracoval pro ministerstvo zahraničního obchodu. Koordinoval např. spolupráci se státy střední a východní Evropy. Později pracoval pro Světovou banku, např. v oblasti uplatňování Kjótského protokolu o snižování emisí skleníkových plynů. Od roku 2004 pracoval jako poradce pro Institut vzdělávání a výzkumu OSN (UNITAR – United Nations Institute for Training and Research).\n\nMinistrem životního prostředí byl od počátku září 2006 do počátku ledna 2007. Později působil jako poradce premiéra Topolánka. Je nestraník, rozvedený, má 2 dospělé děti.\n\n"}
{"id": "217130", "url": "https://cs.wikipedia.org/wiki?curid=217130", "title": "Mystika", "text": "Mystika\n\nMystika (řec.) je souhrnné označení pro rozmanité duchovní zkušenosti bezprostředního a osobního setkání s božským, pro zkušenost hlubokého tajemství, jež se nedá přímo vyjádřit slovy, a pro různé cesty, jak takovou zkušenost získat.\n\nSlovem mystika se označuje:\nJevy a zkušenosti, které označujeme jako mystické, jsou natolik rozmanité, že mystiku nelze definovat. Podle Gerschoma Scholema „neexistuje nějaká mystika vůbec, ale jen různé mystiky – židovská, křesťanská, hinduistická, buddhistická nebo islámská“, každá z nich je utvářena svým vlastním kulturním okruhem a prostředím.\n\nVztah mezi mystikou a náboženstvím, jakkoli úzký, není ovšem nijak jednoduchý. Na počátku velkých náboženských hnutí stojí osobní zkušenosti, které lze označit jako mystické. Působení velkých náboženských zakladatelů, Mojžíše, Gautáma Buddhy, Ježíše z Nazaretu nebo Mohameda, začíná obdobím příprav, kdy odcházejí do samoty a na poušť, kdy se postí a přijímají zjevení, které potom hlásají a šíří. Podobné zkušenosti zmiňuje ale také například Martin Luther, René Descartes nebo Blaise Pascal. Jakmile se z nich však vyvine určité náboženské hnutí, které se nutně upevňuje také v institucích, jsou další osobní zkušenosti tohoto druhu v jistém napětí s učením a zákony těchto hnutí. Mohou být zdrojem obnovy a reformy, ale mohou být také odmítnuty a jejich hlasatelé pronásledováni.\n\nWilliam James charakterizuje mystiku čtyřmi charakteristickými rysy:\n\nPodle převládajícího typu mystické „cesty“ rozlišuje Dupré\n\nŘecké slovo \"mystikos\" (plurál \"ta mystika\") původně označuje všechno, co souvisí s tajným kultem a zasvěcením (\"mystérion\" - tajný kult pouze pro zasvěcené, \"mystés\" – zasvěcenec a \"myeó\" - uvádět do tajemství, zasvěcovat), a odvozuje se od slovesa \"myó\", zavírat oči a ústa. Naznačuje tedy jak uzavřenost mystického společenství, tak pasivitu mlčícího účastníka a vyloučení všech vnějších rušivých vlivů. \"Myó\" ve významu zavřených očí se vyskytuje už u Homéra, mystéria v uvedeném významu poprvé a to kriticky u Hérakleita (zl. 14). \"Mystérion\" později znamená i tajemství vůbec.\n\nV archaických společnostech se účastníci slavností dostávali do „vytržení“ z běžné zkušenosti pomocí postů, tance, zpěvu, sexuality, případně i psychotropními látkami. Souběžně s objevem „vnitřního světa“ a s individualizací člověka v tzv. osové době začíná člověk cítit svoji osamělost, cizotu vůči vnějšímu světu a touží po způsobech, jak je překonat. V této situaci vzniká ve velkých civilizacích Indie, Číny a Řecka mystika v pravém slova smyslu, individuální mystický zážitek bez nápadných vnějších projevů, podporovaný tichem, naprostým soustředěním a nanejvýš monotónní recitací a opakováním modliteb (jako indické mantry nebo modlitba Růžence). V řecké mystice se rozlišují tři kroky na mystické cestě: očištění (\"katharsis\"), osvícení (\"ellampsis\" nebo \"epopteia\") a sjednocení (\"henósis\").\n\nPlatón popisuje „oheň poznání a rozumu“, který „při nejvyšším úsilí, jakého je lidská síla schopna“ nakonec „vyšlehne“; je tedy sice nesdělitelný, nicméně má povahu poznání a jasu. Na to navázala orfická mystika „vysvobození“ a novoplatónská spekulativní mystika (Plótinos, Proklos), která silně ovlivnila starší mystiku křesťanskou. Mystické zkušenosti tedy mohou sahat od setkání s absolutnem neosobním (taoismus, buddhismus, pantheismus) až po sjednocení svrchovaně osobní lásky (Bhagavadgíta, Píseň písní, křesťanská mystika, súfismus).\n\nV Upanišádách je mystické spojení základu duše (\"átman\") s kosmickou silou \"bráhman\" prostředkem jak se vymanit z nekonečného koloběhu narození a splynout s Vesmírem. Tento typ mysticismu se ještě prohloubil v buddhismu, jak mahajánovém, tak čínském a tibetském. Techniku indické mystiky, cesty k mystické zkušenosti, představují různé složky jógy. Starodávný indický mudrc Pataňdžali v \"Jóga sútře\" říká, že jóga je \"zastavení pohybového principu mysli\". Čínská mystika navazuje na Taoismus a jeho princip pasivity (\"wu-wei\") a zakládá společenskou etiku. V orfismu, patrně ovlivněném indickými směry, jde také o vysvobození z řetězu existencí, kdežto v novoplatónismu je zřetelný příklon ke spekultavivní mystice poznání a osvícení.\nPočátky židovské mystiky lze hledat už v biblické Písni písní, Izrael však nechápe svůj vztah k Bohu spekulativně, nýbrž historicky – jako Boží jednání v dějinách a jako smlouvu. Židovské texty proto častěji popisují vnější dějství, mystické obrazy a scény (Ezechiel, apokalyptika), než vnitřní osobní zážitky. To se týká i velké části mistrů Talmudu a teprve alegorický výklad Písma platonika Filóna Alexandrijského otevírá cestu spekulace, například v kosmogonii Sefer Jecira (8. stol.). Z myšlenek o symbolické kombinatorice abecedy jako základu kosmického řádu vychází kniha Zohar (13. stol.) a kabala. Jedním z významných proudů novověké židovské mystiky jako životní a náboženské praxe je chasidismus.\n\nTaké v Islámu byly mystické proudy v jistém napětí s ostře vymezenou naukou a zákonem. Nicméně sám Korán je výrazem Mohamedovy kontemplativní zbožnosti a askeze a počítá s tím, že některým lidem se Bůh dává poznat ve vnitřním míru duše (například \"Korán\" 17,27). V různých směrech islámské mystiky (súfismus) jsou patrné vlivy jak křesťanského novoplatónismu, tak i indické mystiky vysvobození. Súfismus se pak vyvíjí na jedné straně jako spekulativní mystika (Ibn Arabí, al Ghazálí), na druhé straně jako mystika emotivní osobní lásky (Husain al-Haládž, †922).\n\nV křesťanství lze rozlišit mystiku trojího typu:\n\nNový zákon na řadě míst odkazuje k jednotlivým mystickým zkušenostem Ježíše z Nazareta (např. Mt 11,25; J 12,28), jeho žáků (Sk 2,3) a apoštola Pavla (Sk 9,3nn; ). Ty však jsou zdrojem, nikoli cílem křesťanského života. Tento postoj k mystice je pak pro celou křesťanskou tradici charakteristický.\n\nÚvahy o mystických tématech v křesťanství začínají alegorickým výkladem Bible a navazují tak na Filóna. Zatímco v Novém zákoně převažuje důraz na jednání a vztahy, novoplatónské vlivy vedou ke spekulacím o Bohu, jehož však nelze poznat smyslovými prostředky a o němž podle negativní teologie nelze ani nic kladného vypovídat. Člověku zbývá jen „záporná cesta“ (\"via negativa\") výpovědí o tom, čím Bůh \"není\". Jedním ze zakladatelů křesťanské mystiky v tomto smyslu je Pseudo-Dionýsios Areopagita, který kolem roku 500 napsal knihy \"O Božích jménech\" a \"O mystické teologii\". Vycházel z Plótina a Prokla, jejichž myšlenky spojil s biblickými obsahy a tak ukázal, že Bůh není viditelný ani poznatelný, leda ze svého zjevení. Člověk, který se usebere a ztiší, aby ho vnější vjemy nerušily, může však dospět ke zkušenosti setkání, které není zprostředkováno žádnými představami ani obrazy. Toto pojetí mystiky pak postupně převládlo ve vrcholném a pozdním středověku.\n\nMystické směry ve východním křesťanství navazovaly zejména na tradici řeckého křesťanského platónismu. Jedním z hlavních byl hésychasmus (řec. \"hésychia\" – klid, ticho) se střediskem na hoře Athos; jeho představiteli byli Gregórios Palamas (1296–1395) či v novější době Paisij Veličkovskij (1722–1794).\n\nZa „zlatý věk“ křesťanské mystiky se pokládá 12. a 13. století, kdy působili např. Bernard z Clairvaux (1090–1152), Hildegarda z Bingenu (1098–1179), František z Assisi (1181-1226), Mechtilda z Magdeburku (1210–1285), Mistr Eckhart (asi 1260–1328), Kateřina Sienská (1347–1380) a další. Meditace a mystika hrají pak velkou roli v soukromé zbožnosti tzv. devotio moderna 14. a 15. století. \n\nDalší vrcholy křesťanské mystiky tvoří španělští řeholníci Terezie z Avily (1515–1582) a Jan od Kříže (1541–1591). V protestantském prouduto byli Jakob Böhme (1575–1624) nebo Jan Amos Komenský (1592–1670), jejichž náboženský odkaz vyústil do pietismu.\n\nV jisté opozici vůči převládajícímu racionalismu 17. století stojí pietismus a mystické směry jako rosenkruciáni nebo Swedenborgova církev, které ovlivnily německý idealismus i romantismus. Během 19. století převládl zájem o pozitivní vědění, víra v pokrok a pragmatismus, jež mystiku zatlačily do pozadí. Už kolem roku 1900 se však vynořují různé iracionální mystické proudy, často inspirované východními náboženstvími, jako byla teosofie nebo antroposofie Rudolfa Steinera. Ty měly velký vliv hlavně v uměleckých kruzích v Německu, ale také na psychologii C. G. Junga a jeho žáků.\n\nV širším smyslu hlubokého tajemství světa a Vesmíru použil slovo „mystický“ také filosof Ludwig Wittgenstein, který v závěru svého \"Traktátu\" napsal:\n\nMezi další významné mystiky a jogíny 19. až 20. století patří Šrí Ramana Maháriši, indický mudrc, který po svém duchovním probuzení v 16 letech opustil domov a usadil se na úpatí svaté hory Arunáčaly v Tamil Nadu v jižní Indii. Vyučoval stezce sebedotazování - átmavičáře, kterou považoval za nejrychlejší stezku k vysvobození.\n\n„Pereniální filosofie“ je specifická filozofie náboženství, podle níž všechny náboženské tradice sdílejí jednu univerzální pravdu. Z této pravdy pak má vycházet veškeré náboženské smýšlení. Tento pohled byl zpopularizován ve 20. století Aldousem Huxleym. Podle Huxleyho je pro správné chápání božského nutné splnit následující podmínky. Člověk se musí stát naprosto milující bytostí se zcela čistým srdcem i duší. Právě takovými lidmi, kterých je jen velmi málo, jsou dle Huxleyho proroci, svatí a filosofové. Pouze oni jsou schopni náhlédnout universální pravdu transcendentna, jež je společná všem náboženstvím. Mezi ně však nepatří pouze \"zakladatelé\" velkých světových náboženství, ale právě i inspirovaní mystici. A. Huxley byl významně ovlivněn tzv. neohinduismem. Neohinduismus je moderní interpret ace hinduismu, která vznikla v 19. st. jako reakce na západní kolonialismus. Huxley ve své knize \"Pereniální filosofie\" definuje tento pojem jako metafyziku rozpoznávající božskou realitu ve všech věcech, žijících bytostech i myšlenkách a jako psychologii, která nachází v duši cosi podobného nebo dokonce identického s boží realitou. Tento fenomén je dle Huxleyho univerzální. Základy pereniální filosofie lze dle něj nalézt v tradicích přírodních národů, stejně tak jako ve velkých světových náboženstvích.\n\nKontextualistický pohled na mystiku zastával Steven T. Katz. Nesouhlasil s názorem, podle něhož je mystická zkušenost univerzální a je společná nejširšímu okruhu mystiků. Podle takového modelu by mystika byla záležitostí „mezinárodní a mezikonfesijní“. Zkušenostem, které by se za jiných okolností ukázaly být jednoznačné odlišné, by byla přisouzena jednotná forma. Katz prosazoval uznání diference, nesouhlasil se snahou o přiřazení mystických zkušeností k a priori vytvořeným modelům. Díky jeho kontextualismu tak znovu\"„Bůh může být Bohem, Brahman Brahmanem a nirvána nirvánou, bez jakéhokoliv redukcionistického pokusu ztotožnit pojem Boha s pojmem Brahman či Brahman s nirvánou.\"\n\nOd starší náboženské mystiky se moderní proudy liší hlavně tím, že mystické zážitky pro ně nejsou jen kroky na cestě ke spáse, ale stávají se bohužel vlastním cílem. Ke konci 20. století vznikly opět nové mystické směry jako New Age nebo hlubinná ekologie, které se nevztahují k osobnímu Bohu, nýbrž hledají absolutno ve spojení vlastního nitra s přírodou a s Vesmírem. V současné společnosti se ovšem jen těžko brání tomu, aby se „mystické zážitky“ nestaly nabídkou na trhu s odpovídající reklamou atd.\n\nZ mystických praktik v širším slova smyslu je u nás známá především hathajóga jako systém tělesných cvičení a pozic, která je však ve skutečnosti jen okrajovou disciplínou jógy, sloužící ke zlepšení psychické a fyzické kondice. V současnosti jsou nejčastějšími přístupy Bhaktijóga – cesta citové oddanosti a Džňánajóga - cesta rozumových úvah, doplňkovými cestami jsou Karmajóga – cesta altruistické činnosti, nebo Rádžajóga – „královská“ cesta vůle.\n\nNejrůznější druhy jógy shrnul ve své práci český mystik 20. až 21. století, spisovatel a překladatel duchovní literatury Ing. Jiří Vacek ve své encyklopedii jógy a mystiky s názvem \"Řada nejvyšší jóga a mystika\". Jiří Vacek vychází převážně z učení Šrí Ramany Mahárišiho, avšak jeho dílo zahrnuje i oblasti křesťanské mystiky, buddhismu a další.\nMezi propagátory východní, mahajánovým buddhismem inspirované mystiky a jógy u nás patřili Karel Weinfurter, František Drtikol, Květoslav Minařík, Míla Tomášová nebo Eduard Tomáš, známý např. z televizního seriálu \"Paměti mystika\" nebo svými přednáškami v pražské Lucerně.\n\nKvětoslav Minařík ve svém díle \"Malý mystický slovník naučný\"\n\npopisuje mystiku převážně z psychologického a mravního hlediska.\nRozděluje mystiku na křesťanskou a tibetskou.\n\n\n\n\n\n"}
{"id": "217133", "url": "https://cs.wikipedia.org/wiki?curid=217133", "title": "Osvitová jednotka", "text": "Osvitová jednotka\n\nOsvitová jednotka (zkráceně \"osvitka\") je poslední článek ve zpracování materiálů v DTP studiu. Toto zařízení je velmi drahé, je měřítkem kvality dobrého DTP studia.\nOsvitová jednotka zpracuje postscriptové soubory a vytvoří jejich obrazy na filmové fólie ve formě velmi jemných bitových map, které se stanou matricemi (předlohami) pro polygrafický průmysl. Tyto bitové mapy jsou pak na filmových fóliích prezentovány jako nasvícené objekty ve stupních šedi. Každá stránka tiskového dokumentu je osvitovou jednotkou zpracována a ta vytvoří jeden nebo více samostatných filmů – to závisí na počtu tiskových základních barev konkrétního dokumentu.\nOsvitová jednotka obsahuje laserový paprsek, který je řízen pomocí signálů z RIP jednotky.\nTechnologie CTF: Na polygrafickém pracovišti se z výstupní filmové fólie vytvoří matrice, které slouží jako podklad ke zhotovení tiskové formy, ze které se pak tiskařským strojem vytiskne výsledný barevný dokument.\n\nTechnologie CTP: Na polygrafickém pracovišti se nasvítí tisková deska – matrice, ze které se pak tiskařským strojem vytiskne výsledný barevný dokument.\nU technologie CTP odpadá ruční montáž filmů – časově nárocná manuální operace s velkými nároky na přesnost\n\n\n"}
{"id": "217139", "url": "https://cs.wikipedia.org/wiki?curid=217139", "title": "Humber (obrněný automobil)", "text": "Humber (obrněný automobil)\n\nHumber bylo britské obrněné průzkumné vozidlo užívané za druhé světové války. Jeho výroba začala roku 1941 a stroj postupně nahrazoval starší typy lehkých obrněných aut. První užití Humberu bylo při bojích v severní Africe, byl používán na evropském bojišti, kde ho měla ve své výzbroji i 1. čs. obrněná brigáda. Po druhé světové válce byly přebytečné automobily dodávány do různých zemí světa, ve výzbroji je měla i Československá armáda. Celkem bylo vyrobeno 3652 kusů.\n\n\n"}
{"id": "217140", "url": "https://cs.wikipedia.org/wiki?curid=217140", "title": "Age of Expansion", "text": "Age of Expansion\n\nAge of Expansion je textová online strategie, ve které se tři rasy v daleké budoucnosti utkávají o nadvládu nad planetou Zemí. Byla spuštěna v lednu 2004 a v dobách největšího zájmu ji hrálo až 4000 hráčů. Po několika důležitých změnách a úpravách, prošla hra znatelným vývojem a v současné době počet hráčů z České republiky i Slovenska opět utěšeně roste. Momentálně se také hraje o ceny a vítěz epizody může získat lávovou lampu z limitované edice (s cizáckým slizem uvnitř).\n\nPři registraci do hry je nejprve nutné si vybrat rasu, za kterou chcete hrát - technologicky vyspělí cizáci, krvelační a krutí brouci nebo „domácí“ na planetě Zemi lidé. Od tohoto kroku se bude odvíjet i vaše hra, neboť rasy jsou úplně odlišné a mají svá specifika.\nCelá hra je založena na turn-based principu, takže každý den dostanete k dispozici určitý počet tahů a je na vás, jak s nimi naložíte. Můžete stavět rozličné budovy, těžit nebo získávat suroviny a samozřejmě se nevyhnete bojům s ostatními hráči, což je na hře nejzajímavější.\n\nHra je dělena na epizody, přičemž jedna epizoda trvá 30 dnů, ale určitých okolností se může délka epizody měnit. V aoex (=zdomácnělá zkratka Age of Expansion) existuje prozatím osm typů epizod a na konci právě probíhající epizody si hráči formou ankety zvolí, co by chtěli hrát příště za epizodu.\n\nVe hře neexistují žádné aliance, a platí zde nepsané pravidlo, že aliancí by měla být pouze a jen vlastní rasa.\n\nLidé se po invazi brouků a cizáků na Zemi nevzdávají a stále bojují o přežití. Vytvářejí lidské armády, do kterých rekrutují pouze muže od 15 let. Ve výcvikových táborech projdou tvrdým výcvikem, po kterém jsou schopni čelit svým nepřátelům. Lidští vědci, ačkoliv se cizáckým nemohou rovnat, nezůstali pozadu a vyzkoušeli nové metody klonování lidí, a také vymysleli způsob, jak zneužít cizácké houby k posílení vlastních vojáků.\nDalší účinnou zbraní lidské rasy, jsou atomové hlavice, které jsou vyráběny v atomových silech. Tyto zbraně jsou velmi efektivní, zejména proti primitivní rase brouků. Ovšem to se projeví až s postupem epizody a zpočátku čelí drsnému náporu.\nNa závěr je dobré dodat, že tato rasa je asi nejlepší pro nováčky.\n\nVyznávají heslo - „V jednoduchosti je síla“. Nejsou na vysoké technologické úrovní a nemají přílišnou inteligenci, zato však mají jiné přednosti. Příroda obdařila brouky vynikajícím způsobem rozmnožování, tudíž broučí armáda se velmi rychle rozrůstá a i velké ztráty na životech se dají lehce nahradit. Brouci mají nejlepší fyzické předpoklady ze všech ras. Jsou obrovští, ale i přes jejich mohutnost velmi mrštní a také neobyčejně silní. Svoje oběti nemilosrdně půlí pomocí klepet a vhod jim přijdou i bodáky na zadní části trupu. Brouci se živí lidským masem, a proto často navštěvují lidské základny. Ale pozor, lidé už vymysleli nový fígl, jak dát broukům maso a zůstat naživu!\n\nNeznámu odkud a neznámo jak přišli cizáci. Nejvyspělejší a nejvíce inteligencí nadaná rasa se zvláštními telepatickými a psychokinetickými schopnostmi. O této rase se toho ví velmi málo a jen zlomky z informací o cizácké rase byly zjištěny pomocí průzkumu dobytých cizáckých základen. Jejich rasa je známá technologickými vymoženostmi a různými triky, jak oklamat lidské smysly. Cizáci taky vynalezli smrtící vir, který rozšiřují do oblastí výskytu svých nepřátel, prozatím velmi úspěšně a sami na toto onemocnění také vynalezli protilék. Cizáci se živí houbami, jež produkují na svých farmách.\n\nKaždý hrát může postavit rozmanité druhy budov, jejichž stavbu zaplatí obchodním artiklem = esencí. Některé budovy mají rasy stejné, jen název je jiný, ale zato jiné budovy jsou specifické pro každou rasu.\nVedle základních typů budov jako stan (ubytování vojáků), rafinérie (těžba esence) či výcvikového tábora, zde nalezneme budovy jako zbrojovka, vědecké pracoviště, kde vědci vyvíjejí do budoucna aplikovatelné výzkumy, cizácký infektor nebo sluneční obelisk, se kterým se setkáme ve stejnojmenné epizodě.\n\nVe hře existuje několik typů surovin. Nejdůležitější a primární surovinou je všudypřítomná esence. Ta se těží pomocí rafinérií na podobném principu jako se těží ropa. Esence se používá jako obchodní surovina a s její pomocí si můžete koupit budovy, výzkumy či vylepšení zbraní.\nDalší důležitou surovinou, kterou produkují výhradně cizáci jsou léky. Léky slouží k uzdravování nemocných vojáků, nakažených virem a je na vás, zda je seženete cestou míru nebo cestou meče.\nCizáci jakožto výjimečná rasa, produkují i houby. Malé zelené houbičky, podobné hříbkům cizáci produkují na farmách a následně se jimi živí. Lidé mohou houby využít jako drogu, s malým rizikem.\nLidské maso je surovina, kterou potřebují brouci ke své obživě a shánějí ji v lidských základnách.\nA nakonec odpad. Jediná neužitečná surovina, která pouze překáží a musíte ji skladovat v kontejnerech, k tomuto účelu stvořených. Pokud máte odpadu přebytky a z kontejnerů se vám sype ven, můžete se dokonce nakazit virem.\n\nVelitelé jsou jednotky s výjimečnými schopnostmi, které potřebujete jak pro boj, tak i pro chod základny. Velitelé sami chodí do vaši základny a s postupem času můžete mít velitele tři. Ty samozřejmě můžete doučovat různé bojové, ekonomické nebo logistické schopnosti, které jsou důležité pro vaši hru. Velitele také můžete trénovat na vyšší úrovně, čímž jen zkvalitníte jejich dovednosti.\nArtefakty jsou zajímavostí aoex. Někdo o ně nezavadí celou epizodu a někdo na nich staví celou svou strategii. Mají velmi neobyčejná jména a ještě neobyčejnější účinky. Nejběžnější artefakty jsou omni krystalky, které můžete buď prodávat, anebo je odevzdávat na skladiště své rasy, a tím ji dopřejete výhod. Ovšem jsou tu i zajímavější artefakty, které množí esenci, oživují mrtvé nebo přinášejí mír. Jmenujme jen na okraj Zbroj Yntuanga, Jehlan sv. Víta či Dřeň ze Strie.\n\nVe hře existují i opuštěná lidská města, která se objevují v průběhu hry a kdokoliv je může dobýt. Vlastnictví města opravňuje svého držitele k určitým výsadám, výhodám a bonusům oproti ostatním hráčům.\n\nJsou to postavy, které mají ve hře specifickou funkci a každá postava má jinou úlohu. Některé postavy jsou ve hře každou epizodu, jiné se objeví pouze občas a další zas jen za určitých okolností.\n\nMinihra v systému aoex. V této hře posouváte bedny po herní ploše a snažíte se chytit ovečku a dostat se do cíle. Pomocí této hříčky můžete získat nějakou esenci navíc, pokud jste úspěšní.\nZa určitých okolností jde počet oveček v aréně zvýšit.\n\nHra se začala vyvíjet v prosinci roku 2001 a spolupracovali na ní lidé známí pod těmito přezdívkami - Avrix, Deftbery, Hadiak, Cabal, Zelgaris a 6e0r6e. Zahájení hry oznámil český tvůrčí tým „ColdFlyback“.\n\nHru momentálně vlastní a spravuje společnost Ufouni.cz. a jejich zástupce, ve hře známý pod tajuplným jménem Observer.\nVlastní systém hry spravuje několik adminů a pomáhají jim v tom i moderátoři, kteří usměrňují diskuze na herních fórech.\n\n"}
{"id": "217141", "url": "https://cs.wikipedia.org/wiki?curid=217141", "title": "Liliovník čínský", "text": "Liliovník čínský\n\nLiliovník čínský (\"Liriodendron chinense\") je opadavý listnatý strom z čeledi šácholanovité (\"Magnoliaceae\"). Je velmi podobný známějšímu severoamerickému liliovníku tulipánokvětému. Pochází z Číny a Vietnamu. V podmínkách střední Evropy není plně mrazuvzdorný a v ČR se nepěstuje.\n\nLiliovník čínský je opadavý strom dorůstající ve své domovině výšky až 40 metrů, u pěstovaných jedinců je zpravidla udávána maximální výška jen cca 15-20 m. Listy jsou střídavé, členěné, většinou 4-6 laločné, čepel listů je hlouběji členěna než v případě liliovníku tulipánokvětého, naspodu je modrozelená. Květy jsou velké, oboupohlavné. Kališní lístky jsou 3, korunních lístků je 6, koruna svým tvarem připomíná květ tulipánu. Oranžový proužek na korunních lístcích (typický pro liliovník tulipánokvětý) u liliovníku čínského chybí. Tyčinek je v květu mnoho. Gyneceum je apokarpní, složené z mnoha plodolistů. Plodem je dvousemenná křídlatá nažka, nažky jsou uspořádány v šišticovitém souplodí.\n\nLiliovník čínský přirozeně roste v jižní a střední Číně, a to v provinciích An-chuej, Kuang-si, Ťiang-su, Kuej-čou, Chu-pej, Chu-nan, Ťiang-si, Šen-si, Če-ťiang, S’-čchuan a Jün-nan, svým areálem zasahuje také do severního Vietnamu. Roste v horských neopadavých listnatých lesích v nadmořských výškách 900 až 1000 metrů. Jedná se o asijský vikarizant druhu liliovník tulipánokvětý (\"Liriodendron tulipifera\"), který pochází ze Severní Ameriky.\n\nLiliovník čínský náleží k ohroženým druhům. Jeho výskyt je reliktní a roztroušený. Je ohrožován zejména kácením biotopů a těžbou dřeva a celkově má malé regenerační schopnosti. Např. v jihočínském Jün-nanu jeho areál zahrnuje všeho všudy pouhých 0,4 km.\n\nLiliovník čínský je využíván jako zdroj kvalitního dřeva a jako okrasná dřevina. V ČR se prakticky nepěstuje, protože není tak dobře mrazuvzdorný jako liliovník tulipánokvětý. Mrazy pod -15 až -17 °C ho mohou vážně poškodit. Snadněji se dá pěstovat v západní Evropě nebo ve Velké Británii, kde takové mrazy bývají podstatně řidčeji než v ČR. Není udáván z žádné botanické zahrady v České republice.\n\n"}
{"id": "217150", "url": "https://cs.wikipedia.org/wiki?curid=217150", "title": "Severní Čína (kontinent)", "text": "Severní Čína (kontinent)\n\nSeverní Čína byla v geologické historii samostatným kontinentem nebo kratónem. Z dnešního asijského povrchu k ní patří severní Čína, jižní část severovýchodní Číny (její severní část bývala součástí sibiřského kontinentu), Vnitřní Mongolsko, záliv Po-chaj a severní část Žlutého moře, celkem asi 1 700 000 km².\n\nNa západě a severu je severočínský kratón ohraničený horami středoasijského systému a orogénem Čchi-lian-šan z konce prvohor a začátku druhohor. Na jihu se táhnou pásy silně přeměněných druhohorních hornin Čchin-ling, Ta-pie a Su-lu. Napříč kratónem se táhne pásmo Transseveročínského orogenu, které je paleoproterozoického stáří (starší starohory, 2 500 až 1 600 Ma).\n\nSeverní Čína se zřejmě v prvohorách (v siluru) oddělila od Gondwany na jižní polokouli a vydala se k severu až severozápadu.\n\nSpojený severočínský a tarimský kratón se před 300 až 250 milióny let (karbon a perm, prvohory, tedy krátce poté, kdy v Evropě probíhalo hercynské vrásnění) srazil se Sibiří a Kazachstánií. To byla poslední fáze vývoje Pangey (Sibiř se v téže době k Pangei připojila v oblasti dnešního Uralu, který touto srážkou vznikl). (Poznámka: Výše uvedené tvrdí . Podle map Stevena Dutche k tomu došlo mnohem později, před 100 milióny let (druhohory, křída).)\n\nHorské pásmo Čchin-ling – Ta-pie – Su-lu (zhruba ze severozápadu na jihovýchod v oblasti 30. až 34. rovnoběžky) vzniklo před 240 až 220 milióny let, když se k Severní Číně z jihu připojil blok Jang-c'. Kůra východní části Severní Číny se ve druhohorách výrazně ztenčovala.\n"}
{"id": "217152", "url": "https://cs.wikipedia.org/wiki?curid=217152", "title": "Liliovník", "text": "Liliovník\n\nLiliovník (\"Liriodendron\") je rod rostlin z čeledi šácholanovité (\"Magnoliaceae\").\n\nVědecké jméno rodu Liriodendron nemá nic společného s hudebním nástrojem lyrou, ale s řeckým jménem leirion, které označuje lilii. Dendron je řecky strom, takže Liriodendron je česky liliovník. Někdy se však výjimečně objevuje i starší alternativa \"lyrovník\".\n\nJde o stromy dorůstající výšky až 50 m. Listy jsou jednoduché, střídavé, řapíkaté, členěné, většinou 4-6 laločné. Pupeny jsou nápadně smáčklé a jsou kryté 2 vejčitými palisty. Květy jsou velké, oboupohlavné. Kališní lístky jsou 3, korunních lístků je 6, koruna svým tvarem připomíná květ tulipánu, je žlutozelená, někdy s oranžovým proužkem (u liliovníku tulipánokvětého). Tyčinek je v květu mnoho. Gyneceum je apokarpní, složené z mnoha plodolistů, které jsou uspořádané do šroubovice. Plodem je dvousemenná křídlatá nažka, nažky jsou uspořádány v šišticovitém souplodí.\n\nNa světě rostou pouze 2 druhy a to v Severní Americe liliovník tulipánokvětý (\"Liriodendron tulipifera\") a v Asii jeho vikarizant liliovník čínský (\"Liriodendron chinense\"). Oba druhy, ale častěji liliovník tulipánokvětý, se pěstují jako okrasné stromy v parcích, arboretech a městských výsadbách ledaskde po světě, tedy v oblastech s vhodným klimatem. Liliovník tulipánokvětý vydrží mrazy až do - 35 °C , liliovník čínský do -17 °C .\n\nLiliovník tulipánokvětý je v ČR relativně často pěstovaný okrasný strom v parcích a arboretech, jako solitera.\n\n\n \n"}
{"id": "217163", "url": "https://cs.wikipedia.org/wiki?curid=217163", "title": "Sajany", "text": "Sajany\n\nSajany (rusky \"Саяны, Sajany,\" burjatsky \"Саяан, Sajaan)\" je asi 1 000 km dlouhý a 300 km široký horský systém ve Střední Asii, na rozhraní Ruska a Mongolska, severovýchodně od pohoří Altaj. Pásmo Sajan se táhne od 96 stupně východní délky až k jihozápadnímu břehu jezera Bajkal na 106 stupni východní délky. Nejvyšší horou je Munku Sardyk (rusky \"Мунку-Сардык,\" burjatsky \"Мүнхэ-Һарьдаг)\" s 3492 m n. m. Oblast pohoří leží v povodí řeky Jenisej.\n\nPohoří Sajany se člení na tři části:\n\nZápadní Sajan se táhne z Chakaské republiky po severní hranici Tuvy s Krasnojarským krajem. Horní Jenisej teče nejdříve z východu na západ jižně od Západního Sajanu, posléze si proráží cestu Západním Sajanem na sever. Údolí Horního Jeniseje a Chemčiku odděluje Západní Sajan od hřebene Tannu-Ola, který tvoří hranici mezi Tuvou a Mongolskem. Východní Sajan tvoří rozsáhlá hornatina, která začíná v okolí Krasnojarsku a táhne se převážně jihovýchodním směrem k hranicím Tuvy a dále do Burjatska. Kulminuje hřebenem Velký Sajan \"(Большой Саян)\" na burjatsko-mongolské hranici. Na severovýchodě ho Irkutsko-čeremchovská rovina odděluje od Angarské plošiny a hor na západním pobřeží Bajkalu. Na jižním okraji Bajkalu navazuje na Východní Sajan hřeben Chamar-Daban. Na mongolské straně spadají navazující hřebeny kolem jezera Chövsgöl do údolí Selengy.\n\nVedle nejvyšší hory Munku-Sardyk ve Východním Sajanu najdeme následující významné vrcholy a hřbety: štít Topografů (rusky \"пик Топографов, pik Topografov,\" burjatsky \"Топоографуудай орьёл, Topoografuudaj or'ël),\" 3044 m; Munku-Sasan (rusky \"Мунку-Сасан, Munku-Sasan,\" burjatsky \"Мүнхэ-Саһан, Münche-Sahan),\" 3164 m; Tunkinské golce (rusky \"Тункинские гольцы, Tunkinskie gol'cy,\" burjatsky \"Түнхэнэй мундарганууд, Tünchenej mundarganuud),\" 3284 m; Kropotkinův hřbet (rusky \"хребет Кропоткина, hrebet Kropotkina,\" burjatsky \"Кропооткиной дабаан, Kropootkinoj dabaan),\" 3114 m; Bělské golce (rusky \"Бельские гольцы, Bel'skie gol'cy,\" burjatsky \"Бүлэнэй мундарганууд, Bülenej mundarganuud),\" Velký Sajan (rusky \"Большой Саян, Bol'šoj Sajan,\" burjatsky \"Ехэ Саяан, Jeche Sajaan),\" Kitojské golce (rusky \"Китойские гольцы, Kitojskie gol'cy,\" burjatsky \"Хутиин мундарганууд, Chutiin mundarganuud),\" Okinský hřbet (rusky \"Окинский хребет, Okinskij hrebet,\" burjatsky \"Ахын дабаан, Achyn dabaan).\"\n\nVývoj Sajanů lze sledovat zpět až do prvohorního kaledonského vrásnění. Tehdy vyzdvižené pohoří bylo však erozí srovnáno; znova bylo vyzdviženo ve třetihorách a vymodelováno čtvrtohorními ledovci. Z hornin převažuje žula (staré prvohorní vrstvy vystupují na povrch zejména v západní části).\n\n\n"}
{"id": "217164", "url": "https://cs.wikipedia.org/wiki?curid=217164", "title": "Jižní Čína (kontinent)", "text": "Jižní Čína (kontinent)\n\nJižní Čína byla v geologické historii samostatným kontinentem. Z dnešního asijského povrchu k ní patří jižní a jihovýchodní Čína (velmi přibližně na jih od spojnice měst Šanghaj a Čchang-ša; na východ od poledníku, který prochází vietnamsko-čínskou hranicí na pobřeží Jihočínského moře, na severu až k Čchang-ťiangu. , , ), dále Indočína, Borneo a okolní ostrovy.\n\nV rámci Rodinie Jižní Čína hraničila s oceánem Mirovia na severu, se Sibiří na východě, s Austrálií na západě a s Laurentií na jihu. Po rozpadu Rodinie se možná na čas osamostatnila, ale spolu se Severní Čínou zakotvila ve Východní Gondwaně.\n\nV siluru se od Gondwany na jižní polokouli oddělila a vydala se k severozápadu. Před ní se zmenšoval oceán Prototethys, za ní se otvíral nový oceán Paleotethys.\n\nKoncem karbonu se Severní Čína, která měla náskok, srazila se Sibiří a Kazachstánií, zatímco Jižní Čína zůstávala samostatným kontinentem. Ještě v permu zůstávala v tropech. Pak se uprostřed triasu spojila s Kimmerií, která se od Gondwany utrhla až po ní a rovněž směřovala k severu (před ní se zmenšoval Paleotethys, za Kimmerií se otvíral nový oceán Tethys). Jižní Čína spolu s Kimmerií narazily do Eurasie (konkrétně jejích částí Kazachstánie a Severní Číny) začátkem jury. Tehdy ve druhohorách se spojilo čínské území, které známe dnes. Většinu horstev, která se začala zvedat tímto kimmerským vrásněním, dnes řadíme pod Alpsko-himálajský systém, protože jejich zvedání pokračovalo a pokračuje při alpinském vrásnění, způsobeném nárazem Indie do Asie. Podstatná část jihočínského povrchu je díky tomu hornatá.\n"}
{"id": "217173", "url": "https://cs.wikipedia.org/wiki?curid=217173", "title": "Marie Součková", "text": "Marie Součková\n\nMUDr. Marie Součková (* 31. července 1953, Brno) je česká politička, bývalá členka ČSSD a také bývalá ministryně zdravotnictví.\n\nVystudovala Fakultu všeobecného lékařství Univerzity Karlovy. Pracovala postupně na chirurgii a ortopedii. V roce 1993 se stala vedoucí lékařkou ortopedického oddělení SAZZ v Ústí nad Labem a od roku 1992 provozovala soukromou lékařskou praxi.\n\nFunkci ministryně zdravotnictví zastávala ve vládě Vladimíra Špidly v období od 15. 7. 2002 do 14. 4. 2004. V roce 2003 neúspěšně kandidovala v doplňovacích senátních volbách v obvodu č. 58 - Brno-město.\n\nV září 2003 uzavřela bez výběrového řízení smlouvu o právní pomoci ve sporu státu s firmou Diag Human s advokátem Zdeňkem Nováčkem.\n\nV lednu 2005 byla obviněna z porušování povinnosti při správě cizího majetku a ze zneužití pravomoci veřejného činitele. Následně vystoupila z ČSSD a podala proti obviněním stížnosti, jež ale byly zamítnuty. V březnu 2006 podalo státní zastupitelství na Součkovou obžalobu, ale v říjnu 2006 pražský obvodní soud Marii Součkovou zprostil obžaloby. V listopadu 2006 se státní zástupce odvolal a v únoru 2007 městský soud zrušil osvobozující rozsudek a vrátil věc k novému projednání obvodnímu soudu. V květnu 2007 obvodní soud zprostil Součkovou obžaloby.\n\n"}
{"id": "217174", "url": "https://cs.wikipedia.org/wiki?curid=217174", "title": "Nicholas Sparks", "text": "Nicholas Sparks\n\nNicholas Charles Sparks (* 31. prosince 1965, Omaha, Nebraska, USA) je jeden z nejúspěšnějších amerických spisovatelů současnosti. Jedná se o autora řady celosvětové úspěšných románů, z nichž 8 bylo použito jako předloha k neméně úspěšným filmům, devátý právě přichází do kin. V jeho díle zaujímají významné místo témata jako je křesťanství, láska, tragédie a osud. Do dnešního dne vydal 18 románů, které mají často romantickou formu a hlavní postavy se v nich obvykle nedočkají happy endu v běžném slova smyslu.\n\nNarodil se v Omaze v Nebrasce jako prostřední ze tří dětí profesora Patricka Michala Sparkse a jeho ženy Jill Emmy Marie Sparksové. Před ním se narodil bratr Michael Earl (* 1964) a po něm sestra Danielle (1967-2000), která byla inspirací pro hlavní postavu románu \"Nezapomenutelná cesta\".\n\nV mládí se rodina často stěhovala ze státu do státu. Studoval na Bella Vista High School, kterou ukončil na jako (valedictorian) primus ročníku. Poté se stal studentem katolické \"University of Notre Dame\" (1984). Hodně se zabýval sportem, konkrétně atletikou, v roce 1985 jeho tým vytvořil dosud platný rekord školy ve štafetě na 4 x 800 metrů. Studoval finančnictví a své studium zakončil s vynikajícím prospěchem v roce 1988.\n\nV roce 1988 se během jarních prázdnin setkal s Cathy Cole z New Hampshire, v červenci 1989 se vzali a poté žili v Sacramentu v Kalifornii. V následujících letech Sparks vyzkoušel řadu povolání, v roce 1993 se rodina přestěhovala do New Bernu. Zde napsal svůj první publikovaný román, \"The Notebook\" (vyšel 1996). V současné době stále žije v New Bernu s manželkou a pěti dětmi: třemi syny (Miles Andrew, Ryan Cote a Landon) a dvěma dcerami-dvojčaty (Lexie Danielle a Savannah Marin). Přispívá do národní a místní charity a podílí se na programu kreativního psaní \"University of Notre Dame\".\n\nSvůj první, nikdy nepublikovaný román, \"The Passing\", napsal v roce 1985, během studia na Notre Dame. Druhý román, \"The Royal Murders\", (rovněž nikdy nepublikovaný) napsal v roce 1989. V roce 1994 napsal další román \"The Notebook\". Ten zaujal literární agentku Theresu Park, která zařídila jeho vydání v Time Warner Book Group. Vyšel v říjnu 1996 a zaznamenal obrovský úspěch – první týden vedl žebříček bestsellerů \"New York Times\", úspěch se dostavil i na mezinárodní scéně.\n\nJeho první román jej finančně dokonale zabezpečil, poté se oddal literární tvorbě a sepsal řadu dalších, mezinárodně velmi úspěšných bestsellerů. Jeho dílo bylo přeloženo do více než 35 jazyků, včetně češtiny (viz seznam publikovaných prací). Na námět osmi jeho románů byly vytvořeny celovečerní filmy, které dohromady vydělaly více než čtvrt miliardy dolarů.\n\n"}
{"id": "217175", "url": "https://cs.wikipedia.org/wiki?curid=217175", "title": "Seznam francouzských královen a císařoven", "text": "Seznam francouzských královen a císařoven\n\nSeznam francouzských královen zahrnuje manželky panovníků Francouzského království, jimž náležel titul královna. Tyto ženy samy nevládly (některé byly regentkami za své neplnoleté děti) a stály pouze po boku svých mužů. Pro přehlednost jsou královny řazeny podle vládnoucích dynastií, ke kterým příslušeli jejich manželé.\n\nPo rozdělení Francké říše Verdunskou smlouvou roku 843 mezi syny Ludvíka Zbožného - Lothar, Ludvík II. Němec a Karel II. Holý, vznikla tři království. Západní část Francké říše, pozdější Francouzské království, připadla nejmladšímu Karlovi.\nPo smrti posledního krále z dynastie Karlovců, bezdětného Ludvíka V. roku 987, usedl na francouzský trůn Hugo Kapet, pocházející z rodu Robertovců, který je po něm později nazýván Kapetovci a jež Francii vládl osm století.\n\nNa francouzském královském trůně se vystřídaly tyto vládnoucí dynastie:\n\n"}
{"id": "217176", "url": "https://cs.wikipedia.org/wiki?curid=217176", "title": "Hearing Solar Winds", "text": "Hearing Solar Winds\n\nHearing Solar Winds je první nahrávka Davida Hykese a jeho alikvotního sboru. Jedná se také o jednu z vůbec prvních nahrávek alikvotního zpěvu v Evropě. V témže roce vychází ještě jedna nahrávka srovnatelného významu pro rozvoj alikvotního zpěvu v Evropě, Overtones - Voice and Tambura od Michaela Vettera. Nahrávka Hearing solar Winds byla pořízena v jihofrancouzském opatství Le Thoronet a jedná se o čistě vokální hudbu bez dalších hudebních nástrojů a (ačkoliv se to tak nezdá) bez jakékoliv dodatečné elektronické manipulace.\n\n\n"}
{"id": "217177", "url": "https://cs.wikipedia.org/wiki?curid=217177", "title": "Mikrokontrolér PIC", "text": "Mikrokontrolér PIC\n\nMikrokontroléry PIC jsou programovatelné polovodičové součástky - jednočipové mikropočítače (mikrořadiče, mikrokontroléry) vyráběné firmou Microchip Technology sídlící v USA. Jsou založeny na harvardské architektuře, tj. paměti pro data a pro program jsou navzájem oddělené. Programová paměť a datová paměť nemají stejně dlouhé datové slovo.\n\nTyto programovatelné součástky jsou určeny pro nejrůznější kontrolní a řídící úlohy v průmyslových oborech, pro realizaci měřicích a řídicích systémů atd. Díky své univerzálnosti, malé velikosti, nízké ceně a spotřebě nacházejí své uplatnění ve velkém množství aplikací. Lze je nalézt v mnoha současných elektronických zařízeních.\n\n\nNa rozdíl od mnoha jiných procesorů, u mikrokontrolérů PIC není rozdíl mezi „pamětí“ a vnitřními registry, protože jako RAM slouží oba druhy této paměti. Většinou je na RAM odkazováno jednoduše jako na registry.\n\nMikrokontroléry PIC jsou vyráběny ve 3 základních provedeních:\n\n\nPodle šířky datového slova rozlišujeme 8bitové a 16bitové mikroprocesory PIC. Dále PIC dělíme podle šířky programového slova (10, 12, 14 bitů, …). Z kombinace těchto základních klíčů vychází tyto řady procesorů PIC:\n\n\n\n\n\nInstrukční soubor mikrořadičů PIC je typu RISC a obsahuje 35 strojových instrukcí u základních modelů a asi 70 u vyšších modelových řad. Tyto instrukce se podle přístupu k paměti dělí na:\n\nInstrukční soubor je ortogonální neboli symetrický, to znamená, že jakákoliv instrukce se dá provádět na jakémkoliv registru.\n\nPIC kontroléry implementují množinu registrů, které slouží jako dočasná paměť pro data, mají tedy charakter RAM paměti. Dále obsahují registry, které konfigurují a řídí různé speciální funkce, parametry nebo periférie mikrokontroléru. Adresace paměti závisí na rodině zvoleného kontroléru, ale v zásadě každá série PICů implementuje systém bank, který umožňuje rozšířit adresovatelný prostor. Novější verze procesorů jsou schopny adresovat celý prostor registrů v jednom okamžiku (nezávisle na zvolené bance), starší a základní verze umožňují přístup ke všem registrům jen přes registr zvaný akumulátor.\n\nPro implementaci nepřímého adresování se používají registry \"file select register\" (FSR) a \"indirect data file\" (INDF). Systém nepřímého adresování obecně funguje tak, že pro zápis nebo čtení do registru INDF používáme registr FSR, který obsahuje adresu na registr INDF. Novější verze procesorů zavádějí systém před/po inkrementaci a dekrementaci registru FSR pro lepší efektivitu zapisování a čtení sekvenčních dat(např. polí a řetězců). Toto umožňuje zacházet s FSR registrem jako s ukazatelem na zásobník.\n\nVnější paměti (externí EEPROM, Flash…) nejsou obecně přímo adresovatelné, což je dáno zejména nízkým počtem signálových vývodů (kromě high-end čipů z rodiny PIC18 v pouzdrech s velkým množstvím vývodů).\n\nDélka slova u PIC mikrokontroléru může být často matoucí. Všechny PICy (až do PIC18 včetně) pracují a adresují data po 8bitových balících, i když adresovací prostor procesoru není obecně stejně velký jako prostor pro data. Například PICy v základních (\"baseline\": PIC12, PIC14) a středních řadách (\"mid-range\": PIC16) mají programovou paměť adresovatelnou stejným počtem bitů jako je velikost instrukce, tedy 12 bitů pro \"baselines\" a 14 bitů pro \"mid-range\" procesory. Naproti tomu u procesorů v řadě 18 (PIC18) je programová paměť adresována 8 bity, což se liší od velikosti instrukce, která je 16bitová. Pro doplnění, kapacita programové paměti je často udávána v počtu (\"jednoslovných\") instrukcí, které se do ní vejdou.\n\nPřerušení je okamžitý vstup do probíhajícího programu a vyvolání obslužného programu. Po dokončení tohoto podprogramu je proveden návrat do stejného místa původního programu, kde byl přerušen.\n\nVelmi užitečná a unikátní vlastnost PICů je, že jejich odezva na přerušení je konstantní (a přirozeně také rychlá), konkrétně tři instrukční cykly. Je konstantní i navzdory instrukcím s různým počtem instrukčních cyklů, v případě krátkých instrukcí se vkládá prázdný instrukční cyklus, který zaručí, že bude dosaženo opět konstantní prodlevy po vyvolání přerušení. Externí přerušení musejí být synchronizovány s instrukcemi, které zaberou čtyři instrukční cykly, jinak může docházet k nežádoucímu posunu o jeden instrukční cyklus.\n\nVarianty periférií, které mohou jednotlivé PICy implementovat:\n\n\nMicrochip nabízí volně stažitelné IDE (Integrated Development Environment) nazvané MPLAB. Tento balík obsahuje assembler, linker, softwarový simulátor a debugger. Dále je prodáván i kompilátor od této firmy (C18, C30), který je plně kompatibilní a lehce integrovatelný do MPLAB IDE. Je nabízena i studentská verze kompilátoru, která je zdarma, ale jen pro nekomerční využití a s vypnutými optimalizacemi (pro 95% aplikací však plně funkční).\n\nmikroElektronika je výrobce a dodavatel podpůrných nástrojů pro PICy. Produkují, jak IDE a kompilátory, tak i různé vývojové desky, programovačky a debuggery.\n\nNásledující vývojové nástroje pro PICy jsou dostupné pod GPL nebo jinou Open source licencí.\n\n\nTyto zařízení jsou tradičně použity k nahrání („vypálení“) programu do programové paměti cílového PICu. Většina dnes dostupných PICů má implementovanou funkci ICSP (In Circuit Serial Programming - programování součástky přímo v obvodě) a LVP (Low Voltage Programming - programování „nízkým“ napětím, např. 3,3 V). ICSP programování vyžaduje obsazení tří pinů procesoru. Dva piny pro komunikaci, tedy pro hodiny a data, klasicky se obsazují piny B6 a B7 u 8bitových procesorů a jeden pin (Vpp/MCLR) pro programovací napětí 12 V. LVP se obejde bez vysokého napětí na Vpp/MCLR, ale zase vyžaduje další extra pin, takže se v některých aplikacích nehodí.\n\nMnoho PICů z vyšších sérií a s flash pamětí jsou schopny se samy reprogramovat, tedy zapisovat do své vlastní programové paměti.\n\nDemonstrační desky (Demo Boards) jsou většinou dodávány s více bootloadery, které umožňují nahrát program do PICu přes RS-232 nebo USB a tím odpadá nutnost mít programovačku. Výhoda proč používat ICSP je asi nejvyšší rychlost oproti ostatním metodám (vyjmutí procesoru z desky a vložení do soketu programátoru…), možnost ihned po programování aplikaci spustit a také možnost debugovat a programovat kontrolér užitím stejných kabelů.\n\n\n\n\n\n\n"}
{"id": "217178", "url": "https://cs.wikipedia.org/wiki?curid=217178", "title": "Kimmerské vrásnění", "text": "Kimmerské vrásnění\n\nKimmerské nebo cimmerské vrásnění byl horotvorný proces, ke kterému došlo ve druhohorách. Byl způsoben srážkou podlouhlého pásu Kimmerie (též \"Severní terány,\" části dnešního Turecka, Íránu, Afghánistánu a Tibetu), který se oddělil z Gondwany a vydal se k severu, s Eurasií.\n\nTato srážka zřejmě začala zvedat hory v dnešní Dobrudži, Krymské hory, Velký Kavkaz, Alborz, Hindúkuš a Kchun-lun. Většina takto vzniklých horských pásem nadále rostla ve třetihorách a čtvrtohorách v rámci alpinského vrásnění, když se na ně z jihu začaly tlačit další kontinentální masy Arábie a Indie. Proto dnes nerozlišujeme žádný „Kimmerský horský systém“ a místo toho příslušná pohoří řadíme pod Alpsko-himálajský systém.\n\n"}
{"id": "217180", "url": "https://cs.wikipedia.org/wiki?curid=217180", "title": "Adj", "text": "Adj\n\nAdj může zkracovat:\n"}
{"id": "217181", "url": "https://cs.wikipedia.org/wiki?curid=217181", "title": "AK", "text": "AK\n\nSpojení písmen A a K může mít různé významy:\n\n\n"}
{"id": "217182", "url": "https://cs.wikipedia.org/wiki?curid=217182", "title": "Kuenringové", "text": "Kuenringové\n\nKuenringové (německy \"Kuenringer\", také \"Chuenringe(r)\") patřili k nejsilnějším rakouským rozrodům.\n\nJde o starý rakouský rod, za jehož zakladatele je považován Hadmar I. z Kuenringu, ale nejspíše je rod mnohem starší a poněkud nejistého původu. Význam tohoto rodu je nesporný, členové byli proslaveni jak vysokými hodnostmi, tak vedením odbojů proti vévodům rakouským.\n\nJejich rodovým klášterem je cisterciácký klášter Zwettl (Světlá), kam právě Hadmar I. v roce 1137 přivedl první cisterciácké mnichy. Državy Kuenringů sahaly od českých hranic až k Vídni, což je společně se stejně mocnými Hardeky a Schaunbergy determinovalo k častým sňatkům s českou a moravskou šlechtou. Díky dvěma synům Jindřicha III. známe dvě větve rodu – vitorazskou reprezentovanou Jindřichem zv. „Suppanus“ („Župan“) a dürnsteinskou reprezentovanou Alberem V.. Jejich sestra Gisela z Kuenringu se provdala za Čéče z Budivojovic. Právě vitorazským Kuenringům vděčil Přemysl Otakar II. za podporu české kandidatury na rakouský vévodský stolec. Jmenovitě se o to zasadil Albero V. z Kuenringu, v té době zemský hejtman. Z vitorazské větve rodu také údajně pocházela matka Přemyslových levobočků Anežka z Kuenringu.Rod vymřel roku 1594.\n\n\nněkde jsou také nazýváni z Weitry\n\n\n"}
{"id": "217183", "url": "https://cs.wikipedia.org/wiki?curid=217183", "title": "AZ", "text": "AZ\n\nSpojení písmen A a Z může mít různé významy:\n\n\n\n"}
{"id": "217187", "url": "https://cs.wikipedia.org/wiki?curid=217187", "title": "2002 v letectví", "text": "2002 v letectví\n\nTento článek obsahuje seznam událostí souvisejících s letectvím, které proběhly roku 2002.\n\n\n\n\n"}
{"id": "217190", "url": "https://cs.wikipedia.org/wiki?curid=217190", "title": "Matěj Ruppert", "text": "Matěj Ruppert\n\nMatěj Ruppert, známý též jako Matthew Ruppert, (* 12. března 1978 Praha) je český zpěvák vystupující se skupinou Monkey Business, příležitostný herec a porotce televizní soutěže \"Superstar\".\n\nNa základní škole byl členem folklórního souboru Rosenka. V průběhu studia na střední pedagogické škole, se zúčastnil hudebně-soutěžního pořadu „Caruso Show“ a zvítězil. Čtyři roky působil ve funky kapele Leguar GR. V roce 1999 se stal zpěvákem nově vznikající skupiny Monkey Business a současně byl přijat na konzervatoř (obor populární zpěv), studium ale po půl roce ukončil. Společně s Romanem Holým, členem Monkey Business, se podílí i na dalších projektech – G Point Hunters (2007) a rockový projekt Neruda (2010).\nZahrál si také menší role v několika filmech.\n\n\n\n"}
{"id": "217191", "url": "https://cs.wikipedia.org/wiki?curid=217191", "title": "Exteritoriální dálnice Vídeň–Vratislav", "text": "Exteritoriální dálnice Vídeň–Vratislav\n\nExteritoriální dálnice Vídeň–Vratislav také známá pod názvem Hitlerova dálnice, či zkratkou A88 je nedostavěná dálnice, která měla přes Moravu a východní Čechy spojovat Vídeň s Vratislaví. Podle následného projektu měla mít dálnice délku 320 km. Na území Česka bylo celkem rozestavěno 83 km.\n\nVybudování dálnice si jako součást Mnichovské dohody vynutil tehdejší německý říšský kancléř Adolf Hitler. Prvním krokem k realizaci projektu této dálnice se stala cesta ministra veřejných prací Karla Husárka do Berlína na počátku prosince 1938. Při jeho návštěvě bylo dohodnuto, že dálnice bude mít exteritoriální povahu (po dokončení měla být celně oddělena od Česko-Slovenska) a že ji vybuduje společnost Reichsautobahn (RAB). Finanční zajištění stavby, dopravní policii a celní službu mělo zajistit Německo, které mělo na všech nájezdech vybudovat celnice.\n\nProfil dálnice byl stanoven na 28,5 m, což odpovídalo parametrům běžných dálnic v tehdejším nacistickém Německu. Součástí dohody byl také příslib, že některé úseky dálnice vybudují československé firmy. Československá vláda zase měla Německu poskytnout zdarma všechny potřebné pozemky. \n\nPřípravné práce započaly ještě před koncem roku 1938 a jejich postup byl z dnešního hlediska ohromující. Plány i pozemky pro výstavbu byly připravené za pouhé tři měsíce. Pozemky poté předala československá vláda Německu. Po okupaci zbytku českých zemí a vzniku Protektorátu Čechy a Morava došlo k dalšímu zrychlení přípravy výstavby této dálnice. Územím protektorátu měla dálnice procházet v délce 65 km a s jejím zprovozněním se počítalo koncem roku 1940.\n\nDálnice se začala budovat 11. dubna 1939, avšak 30. dubna 1942 byla její stavba v důsledku ekonomických potíží a vojenských neúspěchů nacistického Německa zastavena. Až do konce druhé světové války hlídala staveniště německá armáda. Po válce bylo staveniště opuštěno a došlo k likvidaci různých stavebních zařízení, která na staveništích zůstala. Nedokončená dálnice pak chátrala především proto, že se s její výstavbou již nepočítalo.\n\nRozestavěné úseky původní dálnice začínají na jihu v katastru obce Medlova na jižní Moravě a končí pak na severu v katastru obce Městečko Trnávka na severozápadě Moravy. Tento rozsah odpovídá tehdejšímu československému/protektorátnímu území. Stavba navazujících úseků na území Říše zahájena nebyla.\n\nNěkteré úseky původní dálnice byly později využity při výstavbě novějších silnic, jako například část trasy dálnice D52 v katastrech obcí Syrovice a Sobotovice. Některé současné koncepce počítají s využitím téměř celé trasy této dálnice pro nové dálnice D43. Mezitím se však v některých místech rozestavěného tělesa vyvinuly cenné ekosystémy, prohlášené za chráněná území – přírodní rezervace Obůrky-Třeštěnec a přírodní památka Čtvrtky za Bořím.\n\n"}
{"id": "217192", "url": "https://cs.wikipedia.org/wiki?curid=217192", "title": "Literární žánry Starého zákona", "text": "Literární žánry Starého zákona\n\nLiterární žánry Starého zákona vznikly při převodu ústní tradice do písemné podoby. Mnohé texty, uchované ve Starém zákoně, nebyly určeny primárně k literárnímu užití a teprve později byly shrnuty do knihy. Tyto texty měly své místo v životě Izraelitů (všední život, liturgie aj.) a toto místo pak také určovalo zvolení literárního žánru. Z žánru lze zase do jisté míry naopak poznat životní události Izraelitů.\n\nProtože text, předávaný původně ústně, byl zapsáním do knihy mnohdy vytržen z původního kontextu a vsazen do prostředí nového, modifikoval se i žánr. Z různých drobnějších vyprávění tak vznikaly rozsáhlé příběhy, které pak zpětně nacházely své místo v životě Izraelců – např. při předčítání v synagogách.\n\nZapisovatelé a redaktoři byli bezpochyby lidé vzdělaní a znali i literaturu okolních národů. Většinou taky psali s jistým teologickým záměrem – to je nejzřetelnější snad v deuteronomistickém dějepravném díle.\nŽánry Starého zákona byly velkou měrou určovány prostředím, ve kterém vznikly. Mezi hlavní oblasti života patřily tyto:\n\nMezi prozaické texty, které se nacházejí ve Starém zákoně patří zejména:\n\nStarozákonní poezie, stejně jako poezie mezopotámská, je velmi odlišná od poezie evropské, nezná totiž rým (pokud se nějaký v textech vyskytuje, jde o jev náhodný). O tom, zdali obsahují starozákonní texty metrum a o jaký druh metra by se mělo jednat, se badatelé neshodují; zřetelné je metrum pouze u žánru žalozpěvu (tzv. kíná, קינה), například v knize Pláč Jeremjášův. Existují však specifické znaky, které poetické texty odlišují od prozaických:\n\nMezi hlavní poetické žánry ve Starém zákoně patří:\n\n"}
{"id": "217194", "url": "https://cs.wikipedia.org/wiki?curid=217194", "title": "Severská sedmiletá válka", "text": "Severská sedmiletá válka\n\nSeverská sedmiletá válka (známá také jako První severská válka nebo Sedmiletá válka ve Skandinávii) byla válkou mezi Švédskem a koalicí Dánska, Lübecku a Polsko-litevské unie trvající sedm let mezi 1563–1570. Obě strany konflikt vyčerpal, aniž by která z nich dosáhla úspěchu, a válka tak skončila na mrtvém bodě.\n\nOdpor Švédů proti Dány ovládané Kalmarské unii vyústil v její rozpad v roce 1523. Úspěšná vzpoura pod vedením rodů Bonde a Sture z roku 1471 fakticky zabezpečila nezávislost Švédska, ale roku 1520 Kristián II. Dánský snadno znovudobyl Švédsko a krutě se pomstil proti rebelům vůči Kalmarské unii. Není známo, co se přesně stalo, avšak mnoho šlechticů, včetně žen, a významných občanů Stockholmu bylo popraveno při tzv. stockholmské krvavé lázni a mrtvola Stena Stureho mladšího byla údajně vykopána a spálena jako by byl kacíř. Zbytečné násilí bylo odsouzeno papežem a vzbudilo odpor i v Dánsku. Kristián II. byl donucen se vzdát trůnu a nahradil ho Frederik I., korunovaný 1523.\n\nMocenské vakuum spolu s vzpourou Dánů proti Kristiánovi II. umožnilo Gustavu I. Vasovi za pomoci hanzovních měst Lübecku a Gdaňsku posílit moc nad Švédskem a nakonec získat trůn v roce 1523. Švédsko bylo v roce 1523 velmi slabé. Přístup na západ byl prakticky zablokován Dánsko-Norskem, které pokračovalo v unii. Přístup Švédska do Severního moře byl omezen pouze asi na 20 km široký pás rozprostírající se podél Kattegatu v okolí pevnosti Älvsborg (v místech, kde se do průlivu vlévá řeka Göta a kde byl později založen Göteborg). Navíc Dánsko vládlo i nad Baltem a značně zde omezovalo švédské možnosti.\n\nGustav Vasa zavedl mnohá opatření, jež měla výrazný vliv na budoucí švédské úspěchy. Změnil vojenský režim země, když roku 1544 využil starý koncept zvaný \"uppbåd\" (odvod nebo právo povolat část mužů z každého kraje v případě nouze), čímž vytvořil stálé vojsko, jedno z prvních v dějinách Evropy a navíc výlučně spoléhající na vlastní národní síly (jinde bylo běžné najímání žoldnéřů). Muži sloužili v záloze, zůstávali na svých pozemcích v době míru, přičemž jim byly dány jisté daňové úlevy, avšak museli se scházet k výcviku. Tento systém byl posléze rozšířen. Roku 1560, kdy Gustav Vasa zemřel, musel za každých 10 rolníků být odváděn jeden voják pro službu ať už doma nebo v zahraničí.\n"}
{"id": "217195", "url": "https://cs.wikipedia.org/wiki?curid=217195", "title": "Signatura", "text": "Signatura\n\nSignatura může být:\n\n"}
{"id": "217197", "url": "https://cs.wikipedia.org/wiki?curid=217197", "title": "Schaunbergové", "text": "Schaunbergové\n\nSchaunbergové patřili  významným starým hornorakouským domácím hraběcím rodům. \n\nSchaunbergové až do poloviny 15. století patřili  nejvýznamnějším spojencům Rožmberků. Na přelomu let 1381-1382 Oldřich I. z Rožmberka spolu s bratry a Jindřichem z Hradce vojensky podpořili Jindřicha ze Schaunbergu v rozepři s rakouským vévodou Albrechtem III. Prostředníkem v celé kauze se nakonec stal český král Václav IV. \n\nPokračování tradičních sňatků s Rožmberky nastalo ještě roku 1380 svatbou Jindřicha III. z Rožmberka s Barborou ze Schaunbergu a pak v roce 1453 svatbou Jindřicha IV. z Rožmberka s Anežkou ze Schaunbergu.\n\nSchaunbergové vytvořili samostatné říšské hrabství, které bylo oporou stavovské politiky hornorakouské šlechty. Habsburkové si hrabství podřídili po roce 1361 na základě zfalšovaných privilegií. V 16. století rod vymřel.\n\nSpolečně s Kuenringy a Hardeky patřili  rodům, jejichž sňatková politika často zasahovala na české území a to obzvláště za vlády Přemysla Otakara II.\n\nVdova po Jindřichovi z Kuenringu Hedvika ze Schaunbergu byla manželkou významného českého šlechtice Voka z Rožmberka a pravděpodobně měla významný podíl i na založení Vokovy cisterciácké fundace ve Vyšším Brodě. Mateřským klášterem nově založeného rakouského kláštera Wilhering z kraje ovládaného Schaunbergy a právě Wilhering byl rodovým klášterem Schaunbergů.\n\n"}
{"id": "217199", "url": "https://cs.wikipedia.org/wiki?curid=217199", "title": "Uživatelský účet v Unixu", "text": "Uživatelský účet v Unixu\n\nUživatelské účty (user account) jsou vytvořeny správcem (administrátorem) každému uživateli. Účet jednoznačně definuje uživatele a jeho pracovní prostředí. Informace o účtu jsou v souboru codice_1 nebo v mapě codice_2 Network Information Service. Na starších systémech jsou v tomto souboru i hesla zašifrovaná hesla; v novějších jsou v souboru souboru codice_3, který je čitelný pouze pro správce.\n\n\"Uživatelský účet obsahuje tyto položky:\" uživatelské jméno, zašifrované heslo, uživatelské číslo UID, primární skupinu GID, doplňující uživatelské údaje, domovský adresář a přihlašovací shell. Další informace o uživateli a to např. čas posledního přihlášení, se ukládá do jiných souborů.\n\nUživatelské jméno označuje konkrétního uživatele operačního systému a je většinou tvořeno skupinou 3–8 znaků. Takto se tedy uživatel hlásí do systému. Jméno musí vždy začínat písmenem a vždy se zapisuje malými písmeny. Uživatelské jméno může obsahovat i číslice.\n\nTak jako v jiných operačních systémech, kde se používá heslo, tak i zde v Unixu si heslo volí uživatel. Toto heslo se v počítači ukládá do souboru codice_1 nebo codice_3. Heslo je do těchto souborů vkládáno v zakódované (hašované) podobě. Druhý soubor, tedy codice_3 je pro ukládání hesel vhodnější, protože jej může číst pouze správce systému. Hesla pro skupiny se ukládají do souboru codice_7.\n\nHeslo účtu není povinné a uživatelé tedy nejsou povinni si svůj účet chránit heslem. Pokud má však k počítači přístup více než jeden uživatel, je velice vhodné si heslo vytvořit. Toto heslo by pak mělo mít alespoň 6 znaků a nemělo by se skládat pouze z písmen, ale vhodné je použít i číslice a další znaky. Významnými znaky jsou zde i mezery, řídicí znaky, rozlišují se také malá a velká písmena apod. Heslo by samozřejmě nemělo obsahovat údaje o osobě majitele účtu, protože tyto údaje jsou snadno zjistitelné a při pokusu o uhádnutí hesla se bude právě začínat s osobními údaji majitele účtu.\n\nHesla uložená v souboru codice_3 případně v codice_7 jsou chráněna před útokem hrubou silou. Ten spočívá ve zkoušení různých zašifrovaných hesel, tedy zkoušení kombinací a když nějaká bude po zašifrování stejná jako zašifrované heslo, má útočník vyhráno.\n\n\nTip pro uživatele: volit si bezpečné heslo, které nelze snadno uhádnout (nejlépe kombinace písmen, číslic a dalších znaků) a dbát na bezpečnostní aktualizace.\n\nJedná se o číslo uživatele, které Unix používá k identifikaci namísto uživatelského jména. Je to výhodnější, protože je rychlejší najít uživatele podle určitého UID a ten potom předávat různým programům, než porovnávat jestli neexistuje jiný uživatel s podobně začínajícím loginem. Používá se uvnitř datových struktur. Při komunikaci s uživatelem se přes soubor codice_1 překládá do textové podoby uživatelského jména.\n\nKaždý uživatel může být ve více skupinách, ale primární skupinou je ta, která je uvedená v souboru codice_1. Členství v této skupině již nemusí být zaznamenáno v souboru codice_13. Soubor codice_13 obsahuje seznam skupin včetně přiřazení uživatelů do těchto skupin. Jednotlivé položky na řádce jsou odděleny dvojtečkou. U každé skupiny jsou uvedeny tyto údaje: jméno skupiny:heslo:GID:eventuálně seznam členů. Uživatel se může přepínat z jedné skupiny do druhé a to za použití příkazu codice_15.\n\nHesla skupin jsou uvedena v souboru codice_7 a tento soubor může číst pouze administrátor. Slouží to k ochraně hesel, která jsou ještě jednocestně zašifrována.\n\nJsou to další nezbytné údaje o uživateli daného účtu jako např. jméno a příjmení, popřípadě adresa, telefon a další údaje.\n\nDomácí adresář je absolutní cesta k adresáři, která se po přihlášení nastaví jako běžný adresář a který je nadále označován jako domácí adresář uživatele.\n\nJméno a cesta k souboru, jehož obsah se spustí jako shell (interpret příkazů) po přihlášení uživatele do systému. Pokud není nic uvedeno, použije se codice_17.\n\nV každém systému, který je typu Unix vždy existuje jeden uživatel, kterému se nekontrolují jeho přístupová práva. Jedná se o superuživatele, který se představuje pod uživatelským jménem root a jeho uživatelské číslo je 0. Administrátor provádí pod tímto uživatelským jménem správu systému. Tento uživatel má právo zasahovat do všech datových, souborových a procesových struktur systému.\n\n"}
{"id": "217201", "url": "https://cs.wikipedia.org/wiki?curid=217201", "title": "Oskar I.", "text": "Oskar I.\n\nOskar I., narozen jako \"Joseph François Oscar Bernadotte\", (4. červenec 1799 v Paříži – 8. červenec 1859 ve Stockholmu) byl švédský a norský král od roku 1844 až do své smrti v roce 1859. Byl jediným synem Karla XIV. Jana a jeho ženy Desiderie. Když byl v říjnu 1810 Bernadotte zvolen švédským korunním princem, Oskar a jeho matka se přestěhovali z Paříže do Stockholmu (v červenci 1811).\n\nOd Karla XIII. dostal Oskar titul vévody ze Södermanlandu. Tento titul měl původně podle tradice náležet Karlovu bratru, ten však v té době pobýval ve francouzském Pau a ke švédské následnické rodině se nepřipojil. Oskar se rychle naučil švédsky. Jeho značný vrozený talent byl dále rozvíjen kvalitním vzděláním a brzy se stal autoritou v politicko-společenských otázkách. Roku 1839 napsal sérii článků na téma lidového vzdělání a roku 1841 se v anonymní práci \"„Om Straff och straffanstalter“\" zastal se reformy věznic. Během vlády svého otce byl dvakrát vicekrálem v Norsku.\n\n19. července 1823 se oženil s princeznou Josefinou von Leuchtenberg, dcerou vévody Eugèna de Beauharnais (a tedy vnučkou francouzské císařovny Joséphine de Beauharnais) a jeho manželky, bavorské princezny Augusty. Z jejich manželství vzešlo pět potomků.\n\nPrvním dítětem narozeným z manželství následnického páru byl 3. května 1826 syn. Korunní princ Karel Ludvík Evžen (1826 – 1872) usedl po otci na švédský trůn jako Karel XV. a na trůn norský jako Karel IV. Josephine chtěla pro své děti nejlepší vzdělání, proto zajistila, aby se Karlovým učitelem stal filozof a profesor univerzity v Uppsale Christopher Jacob či z Norska pocházející Otto Aubert. Především Aubert seznámil Karla s mnoha vědními disciplínami, např. s filozofií Schlegela.\n\nDále se narodil \"zpívající princ\" Gustav (1827 – 1852), pozdější vévoda upplandský. Gustav zdědil hudební talent svého otce a stal se z něj výborný zpěvák a pianista. Pod pseudonymem G°°°° psal hudební skladby.\n\nTřetí syn a budoucí král švédský a norský Oskar II. (1829 – 1907) vystudoval universitu v Uppsale, stal se z něj velmi oblíbený a osvícený panovník. Jediná dcera Evženie (1830 – 1889) byla rovněž velmi muzikální, skládala hudební díla a zpívala. Zajímala se také o umění, především sochařství a malbu. Posledním potomkem byl Karel August Mikuláš (1831 – 1873), který se stal vévodou z Dalarny a armádním generálem.\n\nV roce 1824 a 1833 byl korunní princ dvakrát vicekrálem v Norsku.\n\nFormálně postavil obě království do rovné pozice, když zavedl nové vlajky se společným znakem unie a nový unijní erb. Většina zákonů za jeho vlády byla směřována k zlepšení švédské ekonomické situace. Stavovský Riksdag ho roku 1857 ocenil jako panovníka, který se zasloužil o růst blahobytu země jako žádný z jeho předchůdců. \nV zahraniční politice prosazoval nacionální principy. Roku 1848 podporoval Dánsko v první šlesvické válce proti Prusku, poskytl švédsko-norské jednotky do Fynu a severního Šlesvicka (1849–1850), a zprostředkovával příměří z Malmö z 26. srpna 1848. Byl také jedním z ručitelů poctivosti Dánska (Londýnský protokol z 8. května 1852).\n\nV roce 1857 se Oskar I. stáhl z veřejného života z důvodu špatného zdravotního stavu (trpěl rakovinou mozku). Neabdikoval však, ale ustanovil regentem svého nejstaršího syna Karla, vévodu ze Skåne.\n\nOskar I. ve Stockholmu zemřel o dva roky později, 8. července roku 1859. Na švédský trůn po něm nastoupil jeho nejstarší syn jako Karel XV.\n\n"}
{"id": "217207", "url": "https://cs.wikipedia.org/wiki?curid=217207", "title": "Goupil &amp; Cie", "text": "Goupil &amp; Cie\n\nSpolečnost Goupil & Cie byla v 19. století významná síť uměleckých obchodů.\n\nFirmu založil v roce 1850 Adolphe Goupil (1806–1893). Disponovala obchody v Haagu, Paříži, Londýně, New Yorku, Vídni, atp. Jejím zaměstnancem byl mezi lety 1869-1876 mj. Vincent van Gogh. V roce 1873 do téže firmy nastoupil jeho mladší bratr Theo, který ve firmě nejprve v Haagu a poté v Paříži pracoval až do roku 1890.\n\nFirma Goupil se jako jedna z mála věnovala také nákupu a vystavování moderního malířství a tak se výrazně zapsala do dějin impresionismu, neoimpresionismu a dalších progresivních uměleckých směrů. Mj. se v ní konaly první výstavy obrazů Vincenta van Gogha.\n\nRoku 1884 firmu koupila dvojice obchodníků Léon Boussod a René Valadon, po nich také nesla nové jméno (užívali název: \"Boussod, Valadon & Cie, successeurs de Goupil & Cie\"). Roku 1896 pak firma přešla na majitele Michela Manziho a Maurice Joyanta (\"Manzi, Joyant & Cie\"), přičemž Maurice Joyant vedl pařížskou pobočku už od roku 1890 a byl mj. přítelem a prvním životopiscem malíře Henriho de Toulouse-Lautrec.\n\n\n"}
{"id": "217212", "url": "https://cs.wikipedia.org/wiki?curid=217212", "title": "Vadkovice", "text": "Vadkovice\n\nNázev Vadkovice má více sídel:\n"}
{"id": "217214", "url": "https://cs.wikipedia.org/wiki?curid=217214", "title": "Zánět", "text": "Zánět\n\nZánět ( , – \"flogósis\"; zastar. lid. \"prant\") je velmi složitá reakce živého organismu na poškození, zahrnující komplex biochemických a imunologických změn. Vzhledem k tomu, že existuje celá řada definic zánětu, přičemž žádná z nich není zcela dokonalá a každá má svou vypovídací hodnotu, je zde uvedeno více definic.\n\nZánět je stereotypní, složitá vývojem získaná schopnost reakce živých organismů na různá poškození, sestávající se z jevů charakteru alterativního (poškození buněk), exsudativního, proliferativního a imunitního, které obvykle probíhají sukcesivně, jde-li o zánět reparativní anebo simultánně, jde-li o zánět defenzivní.\n\nZánět je základním nástrojem vrozené imunity, tzn. reakcí na poškození. Je výrazem ochranné přizpůsobivosti a jedním z regulačních mechanismů homeostázy.\n\nZánět je současně nejvýznamnější obranou a také sebepoškozující reakcí organismu. Většinou nejde odlišit, kdy je zánětlivá reakce mobilizovaná k obraně a kdy je organismus zbytečně poškozován.\n\nZánětlivá reakce probíhá ve vaskularizované pojivové tkáni a účastní se jí krevní plazma, všechny cirkulující krevní buňky, krevní cévy, a buněčné a mezibuněčné složky pojivové tkáně.\n\n\n\nJak se zánět projevuje, věděli už lékaři ve starověkém Římě. Jako první popsal 4 základní příznaky (rubor, tumor, calor, dolor) římský lékař Aulus Cornelius Celsus. Virchow později přidal k těmto čtyřem ještě (porušení funkce).\n\n\n\nPodle časového projevu dělíme záněty na akutní a chronické. Chronický zánět může vznikat jak na podkladě nevyhojeného akutního zánětu, tak pozvolným plíživým rozvojem.\n\nPodle charakteru zánětu lze dělit záněty na dvě velké skupiny, hovoříme o formách zánětu:\nDruhy podle délky trvání:\n\nNespecifické záněty se dále dělí podle převažující formy na zánět:\n\nZákladní charakteristikou alterativního zánětu je to, že výrazně převažuje poškození (alterace) buněčných struktur. Postihuje především parenchym orgánů, vazivové stroma je postiženo řidčeji. Čisté alterativní záněty jsou poměrně vzácné, typickým příkladem je mikrobiálně podmíněná nekróza u agranulocytózy.\n\nU serózního zánětu převažuje produkce vodnatého exsudátu. Pokud probíhá serózní zánět na sliznici, dochází k míšení exsudátu s hlenem a hovoříme o katarálním zánětu (kataru). Nejčastěji se vyskytujícím serózním zánětem je \"katarální rhinitida\" (rýma).\n\nPro tento druh zánětu je charakteristický obvykle nepříliš hojný vodnatý exsudát a infiltrace tkáně především lymfocyty a plazmatickými buňkami. Klasickým příkladem je \"chronická gastritida\".\n\nZánět je podobný seróznímu, exsudát je však hojně prostoupen rozpadajícími se granulocyty a mění se tak v hnis. Typicky je hnisavý zánět odpovědí na bakteriální infekci. Zvláštními formami jsou především:\n\nKrupózní zánět je formou fibrinózního zánětu. Fibrin v exsudátu nelne ke sliznici, poškození epitelu pod fibrinem je poměrně malé. Typickým příkladem je krupózní pneumonie.\n\nZánět je pojmenovaný podle záškrtu (difterie). Od předchozího se liší tím, že fibrinová pablána lne k epitelu poměrně pevně.\n\nEschariotický zánět je vystupňovanou podobou zánětu difterického. Sliznice pod fibrinovou pablánou podléhá nekróze a později se může v cárech odtrhávat.\n\nO gangrenózním zánětu se hovoří tehdy, jsou-li zánětem poškozené tkáně sekundárně ischemické a sekundárně je infikují hnilobné (putridní) bakterie.\n\nPro terminologické odlišení zánětlivých změn od jiných patologických procesů se k řeckému názvu postižené tkáně (orgánu) přidává přípona -itis, v české formě -itida. Významem koncovky \"-itis\" je vytvoření přivlastňovacího adjektiva ženského rodu. Původně se jednalo o sousloví např. \"nephritis nosos\" (ř. \"nephron\" ledvina), tedy onemocnění ledvin (doslova nemoc ledvinina), teprve později se z adjektiva stalo substantivum a začalo používat ve významu zánětu. Nověji vznikla i označení spojená s latinským kmenem (zánět červovitého přívěsku se označuje jako \"apendicitis\" a nikoliv jako původně správné \"epityphlitis\"). Dále existuje několik výjimek – jednak pravděpodobně nezánětlivé poruchy pojmenované s koncovkou \"-itis\" nebo naopak zánětlivé onemocnění nemá v názvu koncovku \"-itis\".\n\n\n\n"}
{"id": "217215", "url": "https://cs.wikipedia.org/wiki?curid=217215", "title": "Bára Nesvadbová", "text": "Bára Nesvadbová\n\nBára Nesvadbová, vlastním jménem Barbara Nesvadbová (* 14. ledna 1975 Praha) je česká spisovatelka a novinářka.\n\nNarodila se v Praze do rodiny dvou lékařů, psychiatrů. Matka Libuše Nesvadbová se stará o emigranty a etnické menšiny, otec Josef Nesvadba († 2005) byl znám spíše jako spisovatel vědeckofantastické literatury. Jejím bývalým manželem je politik Karel Březina. S ním má dceru Bibianu Nesvadbovou.\n\nPo studiu humanitní větve Akademického gymnázia Štěpánská absolvovala Fakultu sociálních věd UK, obory žurnalistika a masová komunikace. Poté pracovala jako šéfredaktorka časopisů Xantypa a Playboy,  zabývala se mediálním výzkumem v agentuře Ogilvy and Mather, měla televizní pořady Tváří v tvář a Muži podle Nesvadbové a rádiový Zrcadlo Báry Nesvadbové. Sedmnáct let byla zaměstnána jako šéfredaktorka české edice prestižního módního časopisu Harper's Bazaar, zaměstnání opustila k 2.5.2018 kvůli tvůrčí práci. Zároveň se zapojila do charitativních projektů, naposledy v kavárně \"Mezi řádky\" pro mentálně postižené, a dále navrhuje boty a oblečení. \n\nPlynně hovoří anglicky, německy a rusky a z těchto jazyků i překládá.\n\nJiž na vysoké škole začala spolupracovat s nakladatelkou Romanou Přidalovou. Do té doby psala krátké fejetony a povídky pro Lidové noviny, Playboy, Cosmopolitan a Esquire, které byly později propojeny jednou postavou a vznika první kniha \"Řízkaři\".\n\nKniha \"Řízkaři\" je o sexu, vztazích a tápání mladé novinářky Karly. Okamžitě se zařadila mezi nejprodávanější tituly na českém knižním trhu. Druhá kniha \"Bestiář\" (na Knižním veletrhu oficiálně vyhlášen za jednu z pěti nejvíce půjčovaných knih v českých knihovnách) se stala předlohou pro stejnojmenný film s Danicou Jurčovou, Karlem Rodenem a Markem Vašutem v hlavních rolích. Film natočila režisérka režisérka Irena Pavlásková.  Audioknihu \"Bestiář\" načetla Jitka Čvančarová. \"Bestiář\" byl třetím nejnavštěvovanějším filmem roku. Barbara Nesvadbová se podílela na přípravě scénáře.\n\nNásledovala povídková kniha \"Život nanečisto\". Po pětileté pauze autorka vydává román \"Pohádkář \"- bestseller roku, který devatenáct týdnů vedl žebříček prodejnosti. Jen v České republice se tohoto titulu prodalo stodvanáct tisíc kusů. V roce byl 2014 zfilmován s Annou Geislerovou, Jiřím Macháčkem a Evou Herzigovou v hlavních rolích, návštěvnost dosáhla takřka 400 tisíc diváků. Režisérem filmu Pohádkář byl Vladimír Michálek. Posléze Barbara Nesvadbová vydala fejetonovou sbírku \"Brusinky\" (audiokniha - protagonistky - Ivana Jirešová a Markéta Hrubešová) a fejetonovo-povídkovou sbírku \"Borůvky\". V mezičase vznikla také veselá knížka pro děti věnovaná dceři Bibianě – \"Garpíškoviny aneb Bibi a čtyři kočky\". Audioknihu \"Garpíškoviny\" načetl Martin Dejdar. Druhou dětskou knihu \"Tři maminky a tatínek\" vydává autorka spolu s Natálií Kocábovou a Alenou Ježkovou. \n\nV roce 2013 vydala Barbara Nesvadbová knihu \"Přítelkyně\", dvě novely o ženském přátelství. V roce 2014 sbírku fejetonů pod názvem \"Pralinky\". Audioknihu autorka načetla sama. 2016 vychází kritiky oceňovaná, grafickým zpracováním výjimečná, artobjekty Pasty Onera doprovozena sbírka krátkých textů \"Laskonky\". \"Laskonky\" jako audioknihu nahrála Jana Stryková. Zároveň ji Český rozhlas uvedl jako pásmo.\n\nSpisovatelka se pravidelně zapojuje do charitativních projektů. Je členem správní rady občanského sdružení Etincelle a Startujeme.cz, která podporují zaměstnávání mentálně handicapovaných spoluobčanů, v rámci spolupráce realizovala koncept kaváren Mezi řádky a Bez konce, podporuje  domov pro mentálně handicapované klienty Zahrada v Kladně, je iniciátorkou charitativního Sletu princezen na zámku Mcely, aktivně podporuje sdružení Ictus, Helppes, Debra a Dobrý Anděl. Spisovatelka je patronkou UNICEF, v roce 2017 podnikla misi do Rwandy s cílem podpory místních žen a sirotků. Barbara Nesvadbová zároveň založila nadační fond \"Be Charity (pořadatel každoroční Bazaar Charity, Pařížské dětem, Four Season večeří s ..)\", který postiženým spoluobčanům, primárně dětem s fyzickým, či mentálním handicapem, přispěl na rehabilitace a rehabilitační pomůcky více, než devíti milióny korun. Principem fondu je průhledné hospodaření, nulové náklady na organizaci a blízký kontakt s podporovanými. Spisovatelka zná takřka každé dítě, jeho příběh i jeho rodiče osobně. K aktivitám fondu spisovatelka přispěla i návrhářskými projekty - kolekcí ojedinělých tenisek a holínek ve spolupráci s Novestou - na serveru Zoot vedli žebříček prodejnosti a během měsíce byly rozprodané, kolekcí oblečení pro firmu Bibloo, nákupními taškami pro Pietro Filipi, dvěma kalendáři (Anna Kovačič, Petr Weigl), nebo autorskými právy k některým svým dílům. \n\n\n"}
{"id": "217219", "url": "https://cs.wikipedia.org/wiki?curid=217219", "title": "Marián Labuda", "text": "Marián Labuda\n\nMarián Labuda (28. října 1944 Hontianske Nemce, Slovenský stát – 5. ledna 2018, Bratislava) byl slovenský filmový a divadelní herec. Jeho nejslavnější rolí byla role Karla Pávka, řidiče v kultovní československé komedii \"Vesničko má středisková\".\n\nVystudoval Vysokou školu múzických umění v Bratislavě. Působil v Bratislavě v Slovenském národním divadle, od roku 1967 v Divadle Na korze a poté na Nové scéně. Pravidelně vystupoval v českých i slovenských filmech.\n\nPříležitostně spolupracoval s českými divadly, např. pro Vinohradské divadlo v Praze připravoval pohostinsky choreografii pro hru Jeana-Clauda Grumberga \"Krejčovský salón\" (2003, režie Petr Novotný j. h.).\n\nZemřel dne 5. ledna 2018 ve věku 73 let v bratislavské nemocnici. Lékařům se jej nepodařilo oživit poté, co se mu při nastupování do auta udělalo špatně. Poslední rozloučení s Mariánem Labudou se konalo – za účasti i např. maďarského herce Jánose Bána – dne 12. ledna v sále činohry nové budovy Slovenského národního divadla v Bratislavě.\n\n\n\n"}
{"id": "217220", "url": "https://cs.wikipedia.org/wiki?curid=217220", "title": "Trofim Lysenko", "text": "Trofim Lysenko\n\nTrofim Děnisovič Lysenko ( , ; Karlovka, Poltavská gubernie, Ruské impérium, dnes Ukrajina – 20. listopadu 1976, Moskva, Rusko) byl sovětský agronom, který v období stalinismu mocenskými metodami zcela ovládl sovětskou biologii.\n\nLysenko získal řadu vědeckých hodností, mj. akademika AV SSSR a Leninovy akademie, titul hrdiny socialistické práce a Leninův i Stalinův řád. Lysenko odmítl mendelovskou genetiku a místo toho vycházel z nekriticky aplikované Mičurinovy teorie hybridizace a Lamarckovy teorie o dědičnosti získaných vlastností. Nadřazením ideologie a politické moci nad vědu vzniklo učení nazývané lysenkismus. Velká část Lysenkových experimentů je dnes považována buď za diletantské pokusy nesplňující požadavky na vědeckou práci, nebo přímo za vědomé podvody.\n\nLysenko pro svůj neortodoxní výzkum získal podporu sovětského vůdce Stalina. Lysenko sliboval významné zvýšení zemědělských výnosů, které bylo pro Sovětský svaz velmi žádoucí – zejména po hladomorech a ztrátě produktivity v důsledku násilné kolektivizace na počátku 30. let. V roce 1940 se Lysenko stal ředitelem Ústavu genetiky v rámci Akademie věd SSSR a díky získanému politickému vlivu jeho doktrína zcela opanovala sovětskou vědu a školství. Lysenkismus byl ve svém zenitu v roce 1948, kdy Lysenko dosáhl umlčení vědeckých oponentů. Ti ztratili funkce nebo zaměstnání a mnozí byli vězněni.\n\nLysenkův vliv na sovětskou zemědělskou praxi zeslábl v 50. letech. Když se nepodařilo dosáhnout slibovaných vysokých výnosů, Sovětský svaz v tichosti opustil Lysenkovu zemědělskou praxi ve prospěch moderních zemědělských postupů. Lysenkovo učení bylo v Sovětském svazu oficiálně zavrženo v roce 1964 a následujícího roku byl Lysenko odvolán z funkce ředitele v Ústavu genetiky.\n\nLysenko přišel s návrhem zasypávat ovocné stromy sněhem, aby bylo dosaženo jarovizace jabloní a hrušní.\nZajímavý příklad škodlivosti lysenkismu pochází i z českého výzkumu – chybná interpretace v duchu lysenkovských pseudo-koncepcí zpozdila rozeznání ve světě imunologických výsledků Milana Haška.\n\n\n"}
{"id": "217232", "url": "https://cs.wikipedia.org/wiki?curid=217232", "title": "SPAD", "text": "SPAD\n\nSPAD nebo spad mohou mít různé významy:\n\n"}
{"id": "217236", "url": "https://cs.wikipedia.org/wiki?curid=217236", "title": "Meta art", "text": "Meta art\n\nMeta art či meta-art je umělecký směr, založený na teoretickém předpokladu, že jakékoli dílo lze prostřednictvím matematických operací transkribovat, resp. převést z kteréhokoli druhu umění do jiného (z řeckého μετά = mimo, za, po - v tomto případě lze velmi volně přeložit jako „totéž umění jinde“).\nOtcem tohoto směru a také jeho nejvýznamnějším představitelem je řecký hudební skladatel a architekt Iannis Xenakis (1922 - 2001).\n\nV roce 1954 zkomponoval Iannis Xenakis skladbu s názvem „Metastasis“ pro smyčce a arteficielní zvukové struktury. Stalo se tak během jeho působení coby architekta v pařížském Le Corbusierově ateliéru. Nedlouho poté byl pověřen prací na designu pavilonu firmy Phillips, plánovaného pro světovou výstavu v Bruselu (1958). Dílo Xenakise-skladatele inspirovalo Xenakise-architekta, aby prostřednictvím matematických výpočtů a operací vytvořil paralelu jeho struktury, aplikovanou do představy o tvaru a dalších atributech stavby, včetně použitého materiálu a vybavení pavilonu. Tím byly položeny základy konceptu teorie \"meta-art\", spočívajícího v předpokladu, že každá umělecká výpověď může být realizována prostřednictvím matematické transkripce v kterémkoli jiném druhu umění (v tomto případě se tak stalo ve směru architektura-hudba). Zajímavou skutečností, která se váže ke společné historii vzniku skladby i stavby, je fakt, že v pavilonu měla premiéru skladba \"Poème Électronique\" Edgarda Varèse, kterého lze považovat za přímého předchůdce a významného inspirátora Xenakisova způsobu tvorby, i když nikoli v přímé návaznosti na meta-art.\n\nJsou známy aplikace konkrétních matematicko-fyzikálních teorií v některých Xenakisových skladbách. Např. v kompozici \"Pithoprakta\" užil model Maxwell-Boltzmannovy kinetické teorie, geometrickou teorii náhodné distribuce bodů plochy ve skladbě \"Diamorphoses\", Gaussovu křivku v \"Atrèes\", Markovovy řetězce v \"Analogiques\", Neumannovu teorii hry v kompozicích \"Duel\" a \"Stratégie\", teorii grup v \"Nomos Alpha\", Booleovy abstraktní algebraické struktury ve skladbách \"Herma\" a \"Eonta\", Brownův pohyb částic ve skladbě \"N'Shima\", atd.\n\nNutno poznamenat, že Xenakisův způsob tvorby byl pouze zpočátku důsledný, v dalších jeho pracích však není jen rigidní a mechanickou aplikací meta-art, teoretický předpoklad zde působí spíše jako princip, nikoli coby obecná poučka či matematický vzorec pro všechny formální umělcovy úkony i charakteristiky díla. Sám skladatel si byl vědom úskalí své teorie, považoval jí za relativní a také proto v mnoha rozhovorech a článcích varoval před zjednodušujícími pohledy, se kterými se často setkával, upozorňuje přitom na nutnost vidět umělecké dílo obecně jako mnohotvárný celek, nikoli jako nově vytvořené klišé či šablonu. Byl si vědom odlišnosti jednotlivých druhů umění a jejich v jiné sféře nenapodobitelných vyjadřovacích schopností a možností výrazu.\n\nXenakisovo meta-art ovlivnilo celou řadu umělců, nikoli však jako takové, ale coby inspirace k příbuzným teoretickým předpokladům a metodám práce. Nepochybně se podílelo na rozkvětu avantgardy přelomu padesátých a šedesátých let, tedy doby, vyznačující se vznikem celé řady umělecky interaktivních projektů. Příkladem příbuzného způsobu práce u nás je cyklus skladeb skladatele Vladimíra Hirsche \"Sense Geometry\", aplikující pomocí logiky základních atributů (intervaly, rytmus, instrumentace, atd.) principy tzv. teorie chaosu, resp. fraktální geometrie (1998).\n\n\n\n"}
{"id": "217243", "url": "https://cs.wikipedia.org/wiki?curid=217243", "title": "Harmonic Meditations", "text": "Harmonic Meditations\n\n\"Harmonic Meditations\" je nahrávka Davida Hykese. Obsahuje tři části, které se liší hudebně i co do záměru. Prvních sedm skladeb jsou samotné \"Harmonic Meditations\", nahrané v takzvané „the Cistern“, což je již dlouho nevyužívaný podzemní vodní rezervoár o objemu 2 miliony galonů, který se nachází v Port Townsendu ve Washingtonu. Tento rezervoár má dozvuk 44 sekund, což ho činí ideálním místem pro zvukové experimenty. Tuto část tvoří čtyři skladby, kde vystupuje David Hykes sólově, další tři pak v triu.\n\nDruhá část nahrávky, skladba \"The Silent Ground\" byla nahrána živě ve Winter Garden, proti Newyorskému Ground Zero v listopadu 2002. Tento koncert se konal u příležitosti znovuotevření atria ve Winter Garden, které bylo zničeno při útocích z jedenáctého září.\n\nTřetí část nahrávky tvoří poslední dvě skladby, \"Times to the True\" a \"Special Times Three\"; jedná se o skladby určené jako hudba k filmu \"Travellers and Magicians\".\n\n\n"}
{"id": "217246", "url": "https://cs.wikipedia.org/wiki?curid=217246", "title": "Lukáš Pollert", "text": "Lukáš Pollert\n\nLukáš Pollert (* 24. března 1970 Praha) je český lékař, bývalý komunální politik a bývalý český a československý vodní slalomář, kanoista závodící v kategorii C1.\n\nNa mistrovství světa získal v roce 1997 stříbrnou medaili. Z evropských šampionátů si přivezl dvě stříbra (C1 družstva – 1996, 2000) a dva bronzy (C1 – 1998, 2000). V roce 1993 vyhrál celkové pořadí Světového poháru v kategorii C1. Na Letních olympijských hrách 1992 v Barceloně vybojoval zlatou medaili, v Atlantě 1996 získal stříbro. Sportovní kariéru ukončil v roce 2000, aby se mohl věnovat lékařství, které vystudoval. Vzbudil kontroverzi ve společnosti, když obě své olympijské medaile prodal za 150 tisíc Kč, které poté věnoval nadaci Drop In.\n\nJako doktor pracoval na interně, poté na urgentním příjmu Ústřední vojenské nemocnice. V současné době pracuje ve Fakultní nemocnici v Motole na klinice anesteziologie a resuscitace.\n\nV letech 2002–2010 byl zastupitelem Prahy 6 za ODS.\n\nS partnerkou Pavlou Škutinovou má 6 dětí, tři syny a tři dcery.\n"}
{"id": "217255", "url": "https://cs.wikipedia.org/wiki?curid=217255", "title": "Karel X. Gustav", "text": "Karel X. Gustav\n\nKarel X. Gustav (8. listopadu 1622 - 13. února 1660) byl švédský král od roku 1654 do své smrti. Byl synem Kazimíra Falcko-Zweibruckenského z rodu Wittelsbachů a princezny Kateřiny Švédské, jejímž otcem byl král Karel IX. Švédský.\n\nKarel X. se měl původně stát manželem své sestřenice a předchůdkyně na švédském trůně Kristýny I., která si ho ale vybrala jako svého nástupce i beze sňatku a po zajištění nástupnictví pro Karla abdikovala v jeho prospěch.\n\n10. června 1655 opustil Karel X. Švédsko, aby se zúčastnil války v Polsku, která se nazývá Druhou nebo Malou Severní válkou (1655-1660). V době vyhlášení války měl král k dispozici 50 000 mužů a 50 válečných lodí. Nepřátelství začalo dokonce dříve, když Švédové od července 1655 okupovali Daugavpils v Polské Livonii a polská armáda utábořená mezi Netzkými močály se dohodla na švédské ochraně palatinátů Poznaň a Kalisz. Švédové se tak dostali do Varšavy bez boje a okupovali celé Velkopolsko. Polský král Jan II. Kazimír (1648-1674) z rodu Vasa musel uprchnout do Slezska.\n\nMezitím Karel X. zaútočil na Krakov, který po dvouměsíčním obléhání dobyl.\n\nProblémy v Polsku - především všelidové povstání proti švédské nadvládě - způsobily, že Karel X. s uspokojením přijal zprávy o dánském vyhlášení války 1. června 1657. Útok Torstenssona z doby třicetileté války ho poučil, že Dánsko je nejvíce zranitelné z jihu. Zaútočil tam tedy s rychlostí, která ochromila odpor: v červnu 1657 vytáhl Karel v čele 8000 zkušených vojáků z Bydhoště v Pomořansku a dosáhl hranic Holštýnska 18. července. Dánská armáda se stáhla, a tak Švédové znovu získali Brémské vévodství. Během podzimu Karlovo vojsko obsadilo Jutsko a pevně se zde usadilo. Zdržení u pevnosti Fredericia, kde byla Karlova menší armáda zadržena od půlky srpna do půlky října, dovolilo dánskému loďstvu odrazit po dvoudenní bitvě švédskou flotilu a zabránit tak plánovanému vylodění Švédů v Dánsku. Situace švédského krále se stala kritickou.\n\nV červenci se Dánsko a polsko-litevské království dohodly na spojenectví. Braniborsko se s ohledem na švédské potíže také přidalo na stranu Dánů a situace vypadala pro Švédy hrozivě. Braniborsko chtělo, aby Švédové přistoupili k jednání zprostředkovaným anglickým lordem-protektorem Oliverem Cromwellem a kardinálem Mazarinem, prvním ministrem francouzského krále Ludvíka XIV. Jednání se ale neuskutečnila, protože Švédové jednat odmítli. Karlovi se navíc podařilo 23.-24. října dobýt Fredericii a chystal se dopravit své vojsko na ostrov Fyn pomocí lodí. Ale jednodušší a levnější řešení se mu nabídlo, když v říjnu 1657 uhodily silné mrazy a brzy zamrzl Malý Belt natolik, že armáda mohla přejít po ledu.\n28. ledna 1658 dosáhl Karel Haderslevu v jižním Dánsku. Jeho meteorologové předpokládali, že za pár dní bude led na Beltu natolik silný, že bude možné po něm přejít i ve zbroji. Mráz byl nejsilnější 29. ledna a 30. ledna ráno dal král rozkaz, aby se armáda přesunula. Švédové rychle přemohli dánskou pobřežní obranu a dobyli Fyn, přičemž přišli jen o část jízdy, která zmizela pod ledem. I Karlovo vojsko v Dánsku přešlo po ledu a směřovalo ke Kodani. Karlovy jednotky totiž musely překročil Belt, což se po velice riskantní trase podařilo, aniž by ztratili jediného muže. 8. února Karel dosáhl Lollandu a Falsteru. 11. února přitáhl k Sjællandu.\n\nVálka skončila smlouvou v Taastrupu z 18. února a mírem v Roskilde z 26. února 1658, v důsledku kterého Dánsko ztratilo rozsáhlá území (dánské provincie Skåne, Halland a Blekinge, ostrovy Bornholm a Hven a norské provincie Bohuslän a výběžek Trondheimu) a muselo uznat suverenitu vévody šlesvicko-holštýnsko-gottorpského. \n\nKarel však i nadále pokračoval v bojích a napadl Dánsko znovu. 17. června přistál na Sjællandu a oblehl Kodaň, která se ale dokázala ubránit do té doby, než Dánům přišla na pomoc holandská flotila, jež porazila švédské lodi v bitvě u Sundu 29. října 1658. Vodní obchodní cesty na Baltu byly totiž pro Holanďany důležité a ti tak dali Karlovi jasně najevo, že nechtějí, aby Švédové ovládali jih.\n\nBěhem jednání o míru se Karel X. Gustav vrátil do Švédska, kde svolal do Göteborgu v lednu 1660 jednání parlamentu. Zde se analyzovala pozice Švédska v rámci zmíněných mírových jednání. Za svého pobytu v Göteborgu panovník náhle onemocněl. Zpočátku to nebylo víc než nachlazení, nemoc však dospěla do zápalu plic, který vedl k otravě krve a po několika dnech v noci z 12. na 13. února 1660 král zemřel. Jeho ostatky byly slavnostně přepraveny na podzim téhož roku do hlavního města Švédska Stockholmu a zde pochovány na ostrově Riddarholmen.\n\nKarel Gustav X. se oženil 24. října roku 1654 s Hedvikou Eleonorou Holštýnsko-Gottorpskou. Z manželství se narodil jediný syn a následník trůnu Karel XI.\n\nJeště před tím, než uzavřel sňatek s Hedvikou Eleonorou, měl poměr s \"Brigidou Allers\", dcerou člena Královské rady a zplodil s ní nemanželského syna \"Gustava Carlsona\" (1647-1708)\n\n"}
{"id": "217258", "url": "https://cs.wikipedia.org/wiki?curid=217258", "title": "Kodži Suzuki", "text": "Kodži Suzuki\n\nKódži Suzuki (鈴木光司, * 13. května 1957, Hamamacu, jihozápadně od Tokia) je japonský spisovatel.\n\nPůvodním povoláním je učitel. Své žáky bavil vyprávěním strašidelných historek, odtud pochází jeho autorský zájem o horor. Počátkem 90. let se stal literární hvězdou nejen v Japonsku, ale kromě ostatního světa především ve Spojených státech, kde bylo jeho dílo zpracováno v podobě knižní i filmové, komiksové i televizní.\n\nV současné době žije v Tokiu. Zajímá se také o motocykly.\n\n\n\n"}
{"id": "217272", "url": "https://cs.wikipedia.org/wiki?curid=217272", "title": "Šarlatový a černý", "text": "Šarlatový a černý\n\nŠarlatový a černý (orig. \"The Scarlet and the Black\") je americký válečný film z roku 1983. Námětem mu byla kniha J. P. Gallaghera \"The Scarlet Pimpernel of the Vatican\", pojednávající o skutečné postavě monsignora O'Flahertyho, který za druhé světové války v Římě založil a řídil podzemní organizaci, která zachránila tisíce Židů a spojeneckých vojáků uprchlých ze zajetí před pronásledováním gestapem. Hlavní postavy ztvárnili Gregory Peck a Christopher Plummer.\n\n"}
{"id": "217273", "url": "https://cs.wikipedia.org/wiki?curid=217273", "title": "Madeira", "text": "Madeira\n\nMadeira může znamenat:\n\n\n"}
{"id": "217282", "url": "https://cs.wikipedia.org/wiki?curid=217282", "title": "Kahoolawe", "text": "Kahoolawe\n\nKahoolawe je nejmenší ostrov z osmi hlavních Havajských ostrovů, které se nacházejí v severovýchodní části Tichého oceánu. Ostrov je neobydlený a má rozlohu 115,6 km². Nachází se 11 km jihozápadně od ostrova Maui. Kahoolawe je částí státu Havaj, který je 50. spolkovým státem Spojených států amerických. Jedná se o štítovou sopku.\n\nOstrov byl vždy řídce osídlen kvůli suchému klimatu a nedostatku zdrojů pitné vody. Obyvatelů nebylo více než několik stovek a zabývali se převážně rybolovem. V 18. století se kvůli válkám zcela vylidnil. Král Kamehameha III. zde kolem roku 1830 zřídil trestaneckou kolonii, ale kvůli nedostatku vody a jídla někteří vyhnanci vyhladověli a někteří prý přeplavali přes úžinu na Maui ve snaze získat jídlo. Zákon o vyhnanství byl následně roku 1853 zrušen.\n\nBěhem 2. světové války zde americká vláda zřídila vojenské cvičiště, na kterém trénovali piloti bombardérů a probíhaly pokusné výbuchy. Toto využití pokračovalo i během války v Koreji a v roce 1965 zde proběhla operace Sailor Hat, během které byla pomocí 500 tun TNT odpálena loď USS Atlanta (CL-104).\n"}
{"id": "217292", "url": "https://cs.wikipedia.org/wiki?curid=217292", "title": "Judas O", "text": "Judas O\n\nJudas O je kompilační album B-stran a raritních nahrávek navazující na Pisces Iscariot. Bylo vydáno jako bonusový disk k best-of albu Rotten Apples. Jsou na něm zastoupeny písně od alba Mellon Collie and the Infinite Sadness po Machina II/The Friends & Enemies of Modern Music i z kompilačního alba Aeroplane Flies High, ale hlavně na něm jsou zcela nové raritní nahrávky složené Billy Corgan až po rozpadu kapely.\n\n\n"}
{"id": "217294", "url": "https://cs.wikipedia.org/wiki?curid=217294", "title": "Tux Commander", "text": "Tux Commander\n\nTux Commander je správce souborů pro Linuxové systémy, s podobným stylem ovládaní jako Total Commander či Krusader. Tux Commander je napsán v Pascalu a využívá grafických knihoven GTK+ (gtk2forpascal). Jeho autorem je Čech Tomáš Bžatek. Od roku 2009 je dále nevyvíjený.\n\n"}
{"id": "217298", "url": "https://cs.wikipedia.org/wiki?curid=217298", "title": "Manská libra", "text": "Manská libra\n\nManská libra je platidlem Ostrova Man, který má v rámci Spojeného království status britské korunní závislé území. To znamená, že je ve vlastnictví Britské koruny, ale není formální součástí Spojeného království.Manská libra nemá vlastní ISO 4217 kód, je jen lokální variantou zákonného platidla celého království – libry šterlinků – ta má kód GBP. Manská libra je tedy pevně navázána na britskou libru v poměru 1:1. Jedna setina libry se nazývá \"pence\". Stejné postavení jako manská libra mají i jerseyská libra a guernseyská libra.\n\nOstrov Man vydává vlastní mince i bankovky. Existence odlišných motivů na bankovkách a mincích manské libry dokazuje vysoký stupeň volného svazku mezi ostrovem a královstvím a podporuje národní uvědomění na ostrově. Mince i bankovky jsou směnitelné se všemi ostatním variantami libry šterlinků.\n\nMince manské libry mají hodnoty 1, 2, 5, 10, 20 a 50 pencí, dále 1, 2 a 5 liber. Bankovky jsou tištěny v hodnotách 1, 5, 10, 20, 50 liber.\n\n\n"}
{"id": "217300", "url": "https://cs.wikipedia.org/wiki?curid=217300", "title": "Jerseyská libra", "text": "Jerseyská libra\n\nJerseyská libra je platidlem ostrova Jersey, který má v rámci Spojeného království status britské korunní závislé území. To znamená, že je ve vlastnictví Britské koruny, ale není formální součástí Spojeného království.Jerseyská libra nemá vlastní ISO 4217 kód, je jen lokální variantou zákonného platidla celého království - libry šterlinků - ta má kód GBP. Jerseyská libra je tedy pevně navázána na britskou libru v poměru 1:1. Jedna setina libry se nazývá \"pence\". Stejné postavení jako jerseyská libra mají i manská libra a guernseyská libra. \n\nOstrov Jersey vydává vlastní mince i bankovky. Existence odlišných motivů na bankovkách a mincích jerseyské libry dokazuje vysoký stupeň volného svazku mezi ostrovem a královstvím a podporuje národní uvědomění na ostrově. Mince i bankovky jsou směnitelné se všemi ostatním variantami libry šterlinků.\n\nMince jerseyské libry mají hodnoty 1, 2, 5, 10 a 50 pencí, dále 1 a 2 liber. Bankovky jsou tištěny v hodnotách 1, 5, 10, 20, 50 liber.\n\n"}
{"id": "217301", "url": "https://cs.wikipedia.org/wiki?curid=217301", "title": "Ferdinand IV. Habsburský", "text": "Ferdinand IV. Habsburský\n\nFerdinand IV. (8. září 1633, Vídeň – 9. červenec 1654, Vídeň) byl král římský, král český a uherský. Byl synem Ferdinanda III. a jeho první manželky, španělské princezny Marie Anny. Jeho mladšími sourozenci byli Marie Anna a Leopold I.\n\nJako prvorozený syn císaře byl vychováván jako následník trůnu a připravován na tuto úlohu. Jeho otec ho ještě za svého života nechal korunovat českým (5. srpna 1646) a uherským (16. června 1647) králem.\n\nVrcholným cílem Ferdinanda III. bylo zajistit pro syna nástupnictví i na císařském trůně. To však okolnosti související s úpadkem císařské moci v říši po třicetileté válce a narůstající suverenitou říšských knížat Ferdinandovi dost komplikovaly.\n\nDíky diplomatickým jednáním se Ferdinandovi podařilo získal rozhodující podporu a jeho prvorozenec byl dne 31. května 1653 v Augsburgu zvolen římským králem (jako budoucí císař) a korunován 18. června téhož roku v Řezně.\n\nPlánovala se i Ferdinandova svatba se španělskou princeznou Marií Terezií, starší dcerou krále Filipa IV. K tomuto sňatku, stejně jako k samostatné vládě Ferdinanda IV., však nikdy nedošlo. Zemřel předčasně na pravé neštovice v nedožitých 21 letech, dříve než jeho otec. Pochován byl v rodinné hrobce Habsburků v kapucínské kryptě ve Vídni.\n\nDalší dva synové Ferdinanda III. zemřeli ještě v dětském věku, následníkem trůnu se tak nakonec stal čtvrtý syn Leopold, který se původně připravoval na církevní kariéru. Nejmladší syn (opět Ferdinand) se narodil dva měsíce před otcovou smrtí. Ferdinand III. se tak nedožil jeho předčasného úmrtí o rok později.\n\n"}
{"id": "217305", "url": "https://cs.wikipedia.org/wiki?curid=217305", "title": "Guernseyská libra", "text": "Guernseyská libra\n\nGuernseyská libra je platidlem ostrova Guernsey, který má v rámci Spojeného království status britské korunní závislé území. To znamená, že je ve vlastnictví Britské koruny, ale není formální součástí Spojeného království.Guernseyská libra nemá vlastní ISO 4217 kód, je jen lokální variantou zákonného platidla celého království - libry šterlinků - ta má kód GBP. Guernseyská libra je tedy pevně navázána na britskou libru v poměru 1:1. Jedna setina libry se nazývá \"pence\". Stejné postavení jako guernseyská libra mají i jerseyská libra a manská libra. \n\nOstrov Guernsey vydává vlastní mince i bankovky. Existence odlišných motivů na bankovkách a mincích guernseyské libry dokazuje vysoký stupeň volného svazku mezi ostrovem a královstvím a podporuje národní uvědomění na ostrově. Mince i bankovky jsou směnitelné se všemi ostatním variantami libry šterlinků.\n\nMince guernseyské libry mají hodnoty 1, 2, 5, 10, 20 a 50 pencí, dále 1 a 2 liber. Bankovky jsou tištěny v hodnotách 1, 5, 10, 20, 50 liber.\n\n\n"}
{"id": "217310", "url": "https://cs.wikipedia.org/wiki?curid=217310", "title": "Prefektura Okinawa", "text": "Prefektura Okinawa\n\nPrefektura Okinawa (: 沖縄県, \"Okinawa-ken\") je jednou ze 47 prefektur Japonska. Tvoří ji množství menších ostrovů táhnoucí se v délce 1000 km mezi nejjižnějším z hlavních japonských ostrovů Kjúšú a Tchaj-wanem. Hlavním městem je Naha.\n\nPrefektura má rozlohu 2 271,30 km² a k 1. říjnu 2000 měla 1 318 218 obyvatel.\n\nOstrovy, které dnes tvoří prefekturu Okinawa, nebyly původně součástí Japonska, ale nezávislým státem zvaným Království Rjúkjú.\n\nV roce 1872 anektovalo Japonsko ostrovy jako svou kolonii a od roku 1879 tvoří samostatnou prefekturu.\n\nPo konci druhé světové války a po bitvě o Okinawu byla prefektura po 27 let spravována administrativou Spojených států amerických, které zde vybudovaly několik svých vojenských základen. Zpět Japonsku byla prefektura předána 15. května 1972.\n\nV prefektuře Okinawa je 11 velkých měst (市, ši):\n\n"}
{"id": "217315", "url": "https://cs.wikipedia.org/wiki?curid=217315", "title": "University of Notre Dame", "text": "University of Notre Dame\n\nUniversity of Notre Dame du Lac je prestižní katolická univerzita ve státě Indiana u South Bendu. Založena byla 26. listopadu 1842 sedmi bratry z Kongregace Svatého kříže, v jejichž čele stál Edward Sorin.\n\n\"Notre Dame du Lac\" je do češtiny přeložitelné jako \"Naše Paní na jezeře\". Zatímco \"Naše Paní\" je jednoznačně srozumitelný odkaz na jeden z titulů Panny Marie, \"na jezeře\" je patrně inspirováno některým ze dvou jezer v kampusu univerzity, který v současné době zabírá 1 250 akrů.\n\nV březnu 2009 vedení univerzity rozpoutalo rozsáhlý skandál, když pozvalo jako slavnostního řečníka na slavnostní vyřazování absolventů Baracka Obamu a zároveň oznámilo, že mu univerzita udělí čestný doktorát. To vyvolalo silné pobouření mezi katolíky vzhledem k extrémně propotratovým postojům a rozhodnutím prezidenta Obamy, protestní petice proti jeho pozvání, kterou organizuje \"Cardinal Newman Society\", deklarovala k 8. květnu 2009 více než 354 tisíc podpisů (zatímco její protipetice necelých 35 tisíc), otevřený nesouhlas s pozváním a udělením doktorátu vyjádřilo k 7. květnu 68 amerických biskupů.\n\nKardinál George, arcibiskup Chicaga, výslovně prohlásil, že toto pozvání je ostudné a že \"University of Notre Dame\" zjevně nechápe, co to znamená být katolickou univerzitou, a John Michael D'Arcy, biskup diecéze, v níž univerzita leží, oznámil, že se slavnostního vyřazování absolventů tento rok nezúčastní. Většina biskupů upozornila, že univerzita svým rozhodnutím porušuje rozhodnutí biskupské konference z roku 2004, které zakazuje katolickým institucím poctít osoby, které oponují zásadním morálním stanoviskům katolické církve.\n\nKoncem dubna na protest proti Obamovu pozvání odmítla \"Laetare Medal\" univerzity a odvolala svůj slavnostní projev na \"University of Notre Dame\" profesorka práva na Harvadu a bývalá velvyslankyně USA při Svatém stolci, Mary Ann Glendon.\nJe to první případ odmítnutí \"Laetare Medal\" univerzity od roku 1883, kdy bylo její udělování zavedeno.\n\nSportovní týmy Notre Dame se nazývají Fighting Irish. Jsou členem Národní vysokoškolské atletické asociace (NCAA) divize I. To je nejvyšší úroveň univerzitních programů, co nabízí Americké školství. Jejich kompetentní konference, ve kterých se sportovní program Fighting Irish nachází je Atlantic Coast Conference (ACC). Předtím se sportovní program Fighting Irish řadil do Horizon League (1982-83 až 1985-86). S jednoletou přestávkou se do Horizon League opět vrátil (1987-88 až 1994-95) a poté následovalo zařazení do Big East Conference do konce sezony 2012-13. Mužskou část sportovního programu nabízí univerzita uplatnění v baseballu, basketbalu, veslování, běhu, šermu, americkému fotbalu, golfu, lednímu hokeji, lakrosu, fotbalu, plavání a potápění, tenisu a atletiku. Ženská část programu obsahuje basketbal, běh, šerm, golf, lakros, veslování, fotbal, softball, plavání a potápění, tenis, volejbal a atletiku. Tým amerického fotbalu je od svého vzniku samovolný a je jako jeden z mála Indenpendent. Od roku 2013 má podepsanou dohodu s konferencí ACC, která umožňuje se v sezoně utkat s jejich pěti členy. Šermířská část programu soutěží v Midwest Fencing Conference a hokejisté v Hockey East.\nAmerický fotbal v Notre Dame má dlouholetou tradici, která sahá až do roka 1887. Tehdy se první utkání odehrálo se skupinou, kdy Notre Dame nastoupilo proti Michiganu Wolverines. Dodnes je utkání mezi těmito týmy jedno z nejsledovanější událostí, přestože úplně největším rivalem Fighting Irish je škola z Kalifornie - USC. Fighting Irish doposud vlastní 13 mistrovských titulů (ačkoliv univerzity tvrdí pouze 11). Program Notre Dame má nejvíce členů v College Football Hall of Fame. S Ohio State University soupeří o vítěze v Heisman Trophy (trofej pro nejlepšího hráče amerického fotbalu na univerzitách). A v neposlední řadě je důležité zmínit, že Notre Dame Figting Irish má největší procento vítězství.\n\nV současné době hrají svá domácí utkání na legendárním Notre Dame Stadium. Tento stánek stojí na svém místě od roku 1929 a v letech 2016-2019 by měl být kompletně zmodernizován. Rekonstrukce stadionu by měla stát kolem $400 milionů. Celková kapacita je 80,795 a ta by měla být pouze o pár tisíc zvětšena. V roce 2007 byl vyčíslen roční zisk týmu na $22 milionů a to především díky jeho vlastního fotbalového programu. Forbes jmenoval tým jako nejcennější ze všech univerzit, když vyčíslil hodnotu týmu na $101 milionů.\n\n"}
{"id": "217321", "url": "https://cs.wikipedia.org/wiki?curid=217321", "title": "SK Moravská Slavia Brno", "text": "SK Moravská Slavia Brno\n\nSK Moravská Slavia Brno, fanoušky zvaná Morenda, byl jedním z nejstarších moravských sportovních klubů. Klub byl založen v roce 1904. V roce 1993 došlo k jeho rozdělení na samostatné kluby, vytvořené z bývalých oddílů.\n\nKlub byl založen 25. října 1904 jako český klub, který byl protiváhou německým klubům v Brně. Ustavující valná hromada se sešla v prostorách Českého čtenářského spolku. Moravská Slavia tak nebyla pouze sportovní, ale i národní a společenskou organizací. Prvními sporty, které se pěstovaly v klubu byly šerm (zanikl v roce 1912), o něco později pak bruslení a tenis. Prvním předsedou klubu byl Josef Bertl. 25. dubna 1906 je založen fotbalový odbor Moravské Slavie. Moravskou Slavii kromě fotbalistů proslavili také atleti. Atletický odbor byl založen v roce 1908. První hřiště se podařilo získat až v roce 1908 v Žabovřeskách, na levé straně dnešní ulice Tábor. V roce 1913 dostal klub výpověď. Nové pozemky se podařilo získat v blízkosti starého hřiště. Na novém pozemku byla plánována výstavba pavilonu, který měl obsahovat převlékárny, čítárnu, klubovnu, sprchy a restauraci. Stavba měla být dokončena do sokolského sletu v červenci 1914. Stavba se ale zpožďovala a budování nového zázemí definitivně přerušila 1. světová válka.\nV září 1919 získává klub pozemky v Pisárkách, kde vybuduje jeden z nejkrásnějších fotbalových a atletických stadiónů té doby (dnes je hřiště v majetku státu a je využíváno Univerzitou obrany). Tenisové kurty má Moravská Slavia v Lužánkách. Po okupaci v roce 1939 dostává ze svých sportovišť výpověď. Klub se nevzdává a vede soudní spor s okupační správou, který prohrává. Jako náhradu získává pozemek v královopolské cihelně, kde v krátkém čase vybuduje nové hřiště.\nPo nástupu komunistů k moci a po procesu „sjednocování tělovýchovy“ je klub přejmenován na Sokol Moravská Slavia, který je následně sloučen se Sokolem GZ Královo Pole. Moravská Slavia tak fakticky zaniká. V roce 1965 je z popudu bývalých členů obnovena jako TJ Moravská Slavia Brno. Nová TJ neměla hřiště, z těchto důvodů dochází ke sloučení s TJ Slovan Staré Brno. Postupně se tak začíná budovat areál Moravské Slavie v prostoru mezi ulicemi Vojtova, Polní a Vídeňská, ve kterém sídlí většina nástupnických klubů po „velké“ Moravské Slavii.\n\n\n"}
{"id": "217326", "url": "https://cs.wikipedia.org/wiki?curid=217326", "title": "Pseudocoel", "text": "Pseudocoel\n\nPseudocoel je druhotná nepravá tělní dutina u bezobratlých, nepříliš vyvinutých živočichů, označovaných jako \"Pseudocoelia\". Vzniká rozdělením prostoru mezi ektodermem (vnější zárodečný list) a entodermem (vnitřní zárodečný list) na mezenchym (tvořený nespojitými buňkami) a pseudocoel. Vývojově souvisí s blastocoelem uvnitř blastuly.\n\nMezi živočichy s pseudocoelem patří například kmeny hlísti, hlavatci, vrtejši, vířníci, apod.\n"}
{"id": "217327", "url": "https://cs.wikipedia.org/wiki?curid=217327", "title": "Þjórsá", "text": "Þjórsá\n\nÞjórsá ([\"Thjórsá\"]) je řeka na jihozápadě Islandu. Je 230 km dlouhá a je nejdelší řekou na ostrově. Povodí má rozlohu 7530 km², z čehož tvoří 1200 km² ledovce.\n\nPramení na planině uprostřed ostrova. Mnoho pravých přítoků stéká z okraje ledovce Hofsjökull. Na svém toku vytváří četné vodopády. Na jejím přítoku Fossá se nachází vodopád Háifoss vysoký 122 m, který je 4. nejvyšší na ostrově, hned po vodopádech Morsárfoss, Glymur a Hengifoss. Ústí do Atlantského oceánu.\n\nPrůměrný roční průtok vody činí 390 m³/s. V zimě na horním toku zamrzá.\n\nNa středním toku byla vybudována vodní elektrárna Búrfellsvirkjun.\n"}
{"id": "217329", "url": "https://cs.wikipedia.org/wiki?curid=217329", "title": "2003 v letectví", "text": "2003 v letectví\n\nTento článek obsahuje seznam událostí souvisejících s letectvím, které proběhly roku 2003.\n\n\n\n\n\n\n"}
{"id": "217331", "url": "https://cs.wikipedia.org/wiki?curid=217331", "title": "Mitochondriální matrix", "text": "Mitochondriální matrix\n\nMatrix mitochondrie je koloidní roztok uvnitř vnitřní membrány mitochondrií. Obsahuje enzymatický systém, který podmiňuje funkci Krebsova cyklu.\n\n"}
{"id": "217335", "url": "https://cs.wikipedia.org/wiki?curid=217335", "title": "Bonifác VIII.", "text": "Bonifác VIII.\n\nBonifác VIII. (1235, Anagni – 11. října 1303, Řím), vlastním jménem Benedetto Caëtani byl papež od 24. prosince 1294 až do své smrti 11. října 1303. Byl posledním mocensky silným papežem vrcholného středověku, jehož autorita byla nezávislá na světských panovnících. V jeho době se ale zároveň silně vyostřil právě konflikt moci církevní s mocí světskou.\n\nPocházel z urozeného katalánského rodu, který sídlil původně ve městě Gaeta, ale odtud se přesunul do Anagni. Právě v Anagni se také Benedetto Caettani narodil. Později studoval na právnických fakultách v Lodi a Paříži a byl nositelem titulu doktora obojího práva. Podařilo se mu soustředit ve svých rukou kanonikáty v Anagni, Paříži a Lyonu a papež Inocenc IV. ho jmenoval konsistoriálním advokátem a papežským notářem v Římě. Působil také jako papežův diplomat – první zkušenosti získal roku 1265, když doprovázel do Anglie kardinála Ottoniho, který tu měl vyjednat mír mezi Jindřichem III. a vzbouřenými barony. Papež Martin IV. jmenoval Caettaniho roku 1281 kardinálem jáhnem, čímž se Caettanimu podařilo proniknout do nejužšího vedení církve. O deset let později byl ustanoven kardinálem-knězem od sv. Silvestra. Tehdy mu již bylo téměř šedesát let, takže jeho kariérní vzestup byl poměrně pomalý, zvláště když uvážíme, že měl dva příbuzné mezi samotnými papeži – Řehoře IX. a Alexandra IV.\n\nHned začátek jeho pontifikátu byl typickou ukázkou papežovy nenávistné a tvrdé reakce na jakoukoliv kritiku. Benedetto Caettani byl totiž zvolen jako Bonifác VIII. 24. prosince 1294, pár dní poté, co přesvědčil svého předchůdce, papeže Celestýna V., aby se vzdal svého úřadu. Tento čin však vyvolal velkou kritiku, především u těch, kteří si přáli, aby františkán Celestýn v úřadě zůstal. Caettaniho osoba v čele západní církve dokázala dát dohromady i tak rozdílné osobnosti, jako byl kardinál Colonna a Jacopone da Todi. Těm se nakonec podařilo v roce 1297 sepsat společný manifest (tv. prohlášení z Lunghezzi), v němž byla zneplatněna abdikace Celestýna V. a volba Bonifáce VIII. nelegitimní. Papež odpověděl obléháním Palestriny, hradního sídla rodu Colonna. Následujícího roku byla Palestrina dobyta a obránci v čele s Jacoponem da Todi uvězněni. Zároveň byl zatčen a uvězněn i Celestýn. Nový papež si dal za úkol dosáhnout všeobecného usmíření křesťanstva pod svou papežskou autoritou a dosažení věčného míru mezi všemi křesťany. Tento mír měl Evropě především zajistit dostatek sil pro boj proti muslimům.\n\nBonifác VIII. se ale v osobním i veřejném životě choval často velmi povýšeně a panovačně, což nejednou vedlo k tomu, že odmítal dělat v jednáních kompromisy – jeho plán na sjednocení křesťanstva tak ztroskotal právě na jeho panovačných snahách. Jeho představy o nedotknutelné autoritě papeže a o jeho moci nad všemi křesťanskými panovníky se nesetkaly s příliš velkým pochopením na mnoha královských dvorech. Hned první spor měl již roku 1295 s dánským králem Erikem VII., který dal uvěznit arcibiskupa Jana Granta, podezřelého ze zavraždění předchozího krále. Papež požadoval arcibiskupovo okamžité propuštění, král však vytrvale odmítal, čímž se tento spor táhl až do roku 1302.\n\nDalší konflikt, tentokrát s Habsburky, se rozhořel v polovině roku 1298. Tehdy propukl spor mezi římským králem Adolfem Nasavským a jeho konkurentem Albrechtem Habsburským, který skončil Albrechtovým vítězstvím: kurfiřti prohlásili Adolfa za zbaveného královské hodnosti a novým králem zvolili Albrechta. Papež byl rozhořčen nejen způsobem, jakým proběhla změna na trůně, ale především tím, že kurfiřti papeže nepožádali o formální potvrzení (tzv. aprobaci). A tak když poselstvo, vyslané kurfiřty k papeži s listem oznamujícím Albrechtovo zvolení, dorazilo na sklonku podzimu na papežský dvůr v Rieti, setkalo se tam s velmi nepřívětivým přijetím. Papež (jako ostatně téměř vždy, když věci nešly podle jeho přání) zareagoval velmi podrážděně, neboť podle něj byl postup kurfiřtů proti králi Adolfovi „jasná velezrada“ a nová volba bez papežského svolení tedy neplatná. Když se vyslanci pokusili jednání krále Albrechta a kurfiřtů ospravedlnit, připravil jim prý papež efektní ukázku svého cholerického temperamentu - s císařským diadémem na hlavě, opásán mečem se na ně obořil zvoláním:\n\nSpor se táhl až do začátku 14. století, kdy se Bonifác začal plně soustřeďovat na svůj spor s Francií. Bonifác však zasahoval i do vnitropolitické situace v Uhrách (v roce 1301 odmítl právo uherské šlechty zvolit si vlastního panovníka a sám prohlásil za uherského krále Karla Roberta, čímž také vážně poškozoval zájmy českých Přemyslovců), ve Skotsku a v dalších zemích. Skutečně osudový konflikt měl ale teprve vypuknout.\n\nV období pontifikátu Bonifáce VIII. byla Francie na vrcholu moci a sebevědomí kapetovského rodu stále sílilo. Filip IV. Sličný se v té době rozhodl získat pod svou vládu i ta území, která tehdy na francouzské pevnině držela Anglie (Gaskoňsko, Guyenne a přístav Bordeaux). Evropě tak hrozil poměrně rozsáhlý válečný střet. V roce 1295 se rozhodl do sporu vstoupit Bonifác VIII. Král Filip IV. ale odmítl jednat nejen s anglickým králem Eduardem I., ale také s papežem. Bonifác VIII. se ocitl v nepříjemné situaci, v Itálii jej tehdy mocensky ohrožovala mocná rodina Collonnů a většina kardinálů byla Francouzských – v této nejisté a napjaté době se nehodilo mít ve francouzském králi nepřítele. Míru mezi Francií a Anglií bylo nakonec dosaženo 13. srpna 1296.\n\nSpory papeže s Filipem ale stejně pokračovaly dál – tím nejvážnějším problémem se staly stížnosti na vysoké daňové požadavky francouzského krále vůči domácím církevním institucím a osobám, které stále častěji přicházely do Říma. Papež vydal bulu Clericis laicos, v níž prohlásil, že vybírání plateb panovníkem od kléru musí být vždy schváleno papežem. Sporným bodem této buly byla především výhrůžka exkomunikací, která za porušení hrozila. Filip IV. pohotově zareagoval a vydal zákaz vývozu zbraní, kovů a koní z Francie, což silně poškodilo právě papeže, který se chystal na válečné tažení proti Colonnům a tímto přišel o důležité prostředky k vedení války. Na přelomu let 1296 – 1297 papež svá opatření zmírnil a Filip IV. rovněž odvolal svá rozhodnutí. Ke zlepšení vztahů přispěla i kanonizace Ludvíka IX. 11. srpna 1297. Další pozitivní událostí bylo první milostivé léto v roce 1300, kdy poutníci z celé křesťanské Evropy zaplavili Řím.\n\nPřestože byla politická aktivita Bonifáce VIII. opravdu široká, největší stopy zanechala jeho politika v Itálii. Nekompromisně (opět) zasáhl i do sporu mezi dvěma frakcemi Menších bratří - sporu mezi spirituály a konventuály. Po Bonifácově podpoře konventuálů se spirituálové zradikalizovali a v čele s již výše zmíněným kardinálem Colonnou vydali tzv. prohlášení z Lunghezzy, v němž byl Bonifác VIII. sesazen. Papež odpověděl obléháním Palestriny, hradu mocného šlechtického rodu Colonna, který bránili i mnozí spirituálové, mezi nimi i slavný básník Jacopone da Todi. Po pádu Palestriny byl Jacopone zajat, exkomunikován a odsouzen k doživotnímu žaláři v kobkách kláštera sv. Fortuna v Todi.\n\nDruhá fáze sporu mezi Francií a Římem začala roku 1301, kdy papežův legát biskup Bernard Saisset netakticky vyčetl francouzskému králi, že zadržuje církevní příjmy z francouzského území a tím brání provedení křížové výpravy. Filip IV. nechal Saisseta obvinit z velezrady a uvěznit. Saissetův případ poukazoval na tehdy zásadní střet mezi mocí světských panovníků a papeže a nastolil otázku, zda osoby duchovního stavu jsou v první řadě podřízeny světské moci nebo papeži. Bonifác tehdy tvrdil, že \"v našich rukou je duchovní i světská moc!\" a popoháněl Filip IV. bulou Ausculta fili před papežský soud.\n\nBonifác VIII. na celou situaci zareagoval tím, že začal francouzskému králi vyhrožovat sesazením z trůnu. Francie odpověděla dopisem, v němž byly jasně odmítnuty jakékoliv papežovy nároky v oblasti světské moci. Filip IV. si přizval na pomoc veřejné mínění a počítal s tím že zasažená národní hrdost se obrátí proti papeži. 10. dubna 1302 také svolal historicky první jednání generálních stavů do Paříže – dle předpokladů se města a páni postavili za krále, ale duchovní poprosili o delší čas na rozmyšlenou. Přestože měl v danou chvíli Filip výhodnější pozici než jeho protivník Bonifác, situace se nečekaně zkomplikovala v momentě, kdy bylo 11. července královo vojsko poraženo ve Flandrech. Bonifác VIII. využil Filipových problémů na severu Francie a dne 18. listopadu 1302 vydal svou nejznámější bulu Unam Sanctam, jež byla shrnujícím právnickým vysvětlením poměru duchovní a světské moci a mimo jakoukoli pochybnost byla adresována právě Filipovi. Výměna dopisů mezi Francií a Římem pokračovala i poté, co byl Saisset propuštěn a vyhoštěn z Francie.\n\nSpor se ale dále vyostřoval a v roce 1303 byl podán Filipem IV. návrh na svolání koncilu a sesazení papeže Bonifáce VIII. Papež pohotově sepsal bulu Super Petri solio, v níž se chystal vyhlásit nad francouzským králem klatbu a nad francouzským královstvím interdikt. Bula však nikdy nevyšla, neboť francouzská strana pohotově zareagovala.\n\nRáno 7. září 1303 přepadla francouzská vojska spolu se Sciarrem Colonnou město Anagni, kde tehdy Bonifác VIII. odpočíval na svém rodovém sídle. Do večera ovládli město a vstoupili i do papežova opevněného sídla. Francouzští vojáci poté papeže slovně uráželi a dokonce jej i fyzicky napadli. Dva dny byl vězněn bez jídla a pití. Toto hrubé zacházení s hlavou církve rozezlilo měšťany v Anagni a hrozila jejich vzpoura. Francouzská vojska spolu s vojskem Colonnů nakonec město raději opustila. Bonifác VIII. byl zachráněn, ale ze svého vítězství se dlouho neradoval. Již 11. října 1303 zemřel v Římě na horečnaté onemocnění. Nástupci Bonifáce VIII. se pak stále více stávali loutkami v rukou francouzského krále, což nakonec vedlo až k avignonskému zajetí.\n\nK papežovým největším kritikům patřil již zmíněný spirituál a básník Jacopone da Todi, který papeže za příkoří, které mu způsobil, upřímně nenáviděl. Jeho politické laudy jsou nejčastěji namířeny právě proti Bonifácovi. Také Dante neměl panovačného papeže nijak v lásce, což dokládá skutečnost, že se s papežem setkává v Pekle své Božské komedie (konkrétně v XIX. zpěvu Pekla). Jedním z posledních italských básníků, využívající bonifácovskou tradici v italské kultuře, je nositel Nobelovy ceny Dario Fo ve svém \"Komickém mystériu\" (1969)\n\n"}
{"id": "217340", "url": "https://cs.wikipedia.org/wiki?curid=217340", "title": "Prefixová notace", "text": "Prefixová notace\n\nPrefixová notace (známá též jako polská notace) je způsob zápisu logických, aritmetických a algebraických výrazů. Její charakteristikou je především zápis operátorů vlevo před operandy. Protože je pořadí operátorů fixní, syntaxe nepotřebuje žádné závorky a zápis je tedy jednoznačný. Polský logik Jan Łukasiewicz vymyslel tuto notaci okolo roku 1920, proto je tato notace známá jako polská notace.\n\nTento způsob není v logice příliš používán, zato byl znovuobjeven v informatice.\n\nVýraz pro sčítání čísel jedna a dvě je v prefixové notaci zapsán jako „+ 1 2“. Ve složitějších výrazech operátory předcházejí svým operandům, ale operandy se mohou v netriviálních výrazech vkládat do sebe. Například, výraz v tradiční infixové notaci\nmůže být zapsán v prefixové notaci jako\nnebo jednoduše\n\nProtože jsou všechny jednoduché operátory v aritmetice binární (alespoň v aritmetickém kontextu), jakýkoliv prefixový zápis je jednoznačný a používání závorek je zbytečné. V předchozím příkladě, protože jsou závorky v infixové notaci požadované, jejich posun\nnebo jejich odstranění\nmůže podstatně změnit význam a výsledek celého výrazu. Nicméně příslušný zápis v prefixové notaci bude zapsán\n\nProces sčítání je odložen dokud oba operandy odčítání nejsou zpracovány. Jako v jakékoliv notaci, nejvnitřnější výrazy jsou zpracovány jako první, ale v prefixové notaci mohou být „nejvnitřnější“ výrazy zadány prostým pořadím operandů.\n\nNa rozdíl od podobné postfixové notace (známé jako reverzní polská notace), prefixová notace nebyla příliš užívána v komerčně vyráběných kalkulátorech.\nPrefixová notace je často vyučována jako první koncepční krok při výuce programovacích jazyků, které ji užívají.\n\nPrefixová notace má široké uplatnění v jazyce Lisp, kde jsou závorky požadovány v případě pohyblivých operandů. Související postfixová notace (neboli \"reverzní\" polská notace) je používána ve spoustě zásobníkových programovacích jazyků a je ovládací princip některých kalkulátorů firmy Hewlett-Packard.\n\nPořadí operací je definováno přímo ve struktuře prefixované notace a může být jednoduše odvozena. Jediná věc, kterou musíme mít na paměti je, že operace je aplikována prvním operandem na druhý operand. To není problém u operací, kde můžeme provést záměnu operandů, ale pro ostatní jako je dělení a odčítání je tento fakt velmi důležitý. Například následující výraz\n\nse čte jako „Vyděl číslo 10 číslem 5“. Tudíž řešením je číslo 2 a nikoliv ½ v případě špatné analýzy příkladu.\n\nPrefixová notace je zvláště populární v operacích se zásobníkem skrze schopnost lehce rozeznat pořadí operací bez nutnosti jejich závorkování. K určení pořadí operací není potřeba pamatovat si jejich hierarchii jako u běžné infixové notace. Místo toho stačí jeden pohled přímo na zápis ke zjištění, který operátor vyřešit první. Čtením výrazu zleva doprava zjistíme první operátor a vyřešíme jím první dva operandy. Jestliže je před těmito operandy nalezen další operátor, starý operátor je umístěn stranou dokud není vyřešen nový operátor. Tento proces se opakuje, dokud nejsou vyřešeny všechny operátory. V celém výrazu musí být o jeden operand více než je operátorů.\n\nKdyž máme vyřešeno, operátor a dva operandy jsou nahrazeny novým operandem (výsledkem řešení). Protože byl jeden operátor a dva operandy odstraněny a přidali jsme nový operand, znamená to, že stále máme o jeden operand víc než operátorů, umožňuje nám to pokračovat ve výpočtu. To je hlavní teorie užívání zásobníků v programovacích jazycích k řešení příkladů v prefixové notaci, třebaže máme k dispozici různé algoritmy k řešení procesu. Další příklad ilustruje komplexní řešení výrazu v prefixové notaci.\n\nNásledující tabulka ukazuje zápis logických výrazů. „Tradiční“ zápis se začal používat v letech 1970 a 1980.\n\n"}
{"id": "217341", "url": "https://cs.wikipedia.org/wiki?curid=217341", "title": "Boje v Indickém oceánu za druhé světové války", "text": "Boje v Indickém oceánu za druhé světové války\n\nBoje v Indickém oceánu za druhé světové války představovaly sérii vojenských operací ve vodách Indického oceánu, v přilehlých mořích a na pobřežích kontinentů Afriky, Asie, Austrálie a mnohých ostrovů, které trvaly od počátku až do konce druhé světové války. Indický oceán představoval pro Spojence důležitou komunikační trasu pro spojení Austrálie s Britskou Indií a pro spojení Britské Indie a Austrálie s bojišti v Evropě a severní Africe. Proti této přepravě mocnosti Osy nasadily ponorky, pomocné křižníky i těžké hladinové jednotky, které podnikaly nájezdy do Indického oceánu. Další bojové operace probíhaly v souvislosti s pozemními boji a obojživelnými operacemi. Od léta 1940 do konce roku 1941 probíhaly na severozápadě Indického oceánu boje během východoafrické kampaně. Od prosince 1941 probíhaly další pozemní boje na východě během japonského postupu v Britské Malajsii, Holandské východní Indii a do Britské Barmy. V květnu 1942 zahájili Spojenci invazi na Madagaskar, který byl v držení Vichistické Francie. V pozdější fázi války pak naopak Britové zahájili postup z Indie do Barmy.\n\nV rámci zajištění západního křídla obrany Japonska bylo třeba obsadit ostrovy Andamany a Nikobary v Indickém oceánu. Z těchto ostrovů navíc britské letectvo mohlo ohrožovat japonské jednotky v Barmě. V druhé polovině března 1942 byly Andamany a Nikobary obsazeny japonskými silami.\n\nBritové užívali Cejlon jako leteckou a námořní základnu, která byla jedním z kotvišť britského Východního loďstva. Nejvýznamnější byly přístavy Kolombo na západním pobřeží ostrova a přístav Tirinkumalí na východním pobřeží Cejlonu. Úkolem napadnout Cejlon byl pověřen 1. úderný svaz pěti letadlových lodí admirála Čúičiho Naguma. Vedle Nagumova svazu a jeho doprovodu se výpadu do Indického oceánu zúčastnil i Malajský svaz admirála Džisaburo Ozawy s jednou lehkou letadlovou lodí a několika křižníky. Jeho úkolem bylo napadat a ničit spojenecké obchodní lodě u východního pobřeží Indie v Bengálském zálivu a napadat indické přístavy.\n\nDo února 1942 byla obrana Cejlonu zajišťovaná pouze britským Východním loďstvem a postupně přicházely letecké posily. Velitelem britského Východního loďstva byl nejprve viceadmirál Layton, který se ale v březnu 1942 stal velitelem britských sil na Cejlonu a velitelem Východního loďstva se tak nakonec 26. března 1942 stal viceadmirál sir James Somerville. Somerville měl k dispozici tři letadlové lodě, ale ty se s japonskými nemohly co do úderné síly měřit. Vedle letadlových lodí Východní loďstvo disponovalo pěti starými bitevními loděmi, které doplňovalo několik lehčích jednotek Royal Navy a dalších Spojenců. Britové měli navíc základnu na atolu Addu v souostroví Maledivy, o které ovšem Japonci nevěděli.\n\nSomervill byl o chystaném japonském útoku varován zpravodajskou službou a plánoval se mu postavit v nočním střetnutí, ke kterému ale nakonec nedošlo. V neděli 5. dubna letouny z Nagumových letadlových lodí zaútočily na Kolombo. Japonci se poučili z chyb u Pearl Harboru a hlavní nápor náletu směřovali na přístavní zařízení, dílny, železniční uzel a letiště. V přístavu potopili pouze pomocný křižník HMS \"Hector\" a torpédoborec HMS \"Tenedos\". Téhož dne ještě japonské bombardéry potopily křižníky HMS \"Dorsetshire\" a HMS \"Cornwall\".\n\nOzawův Malajský svaz mezitím nerušeně útočil na lodní dopravu v Bengálském zálivu. Od 5. do 9. dubna zde Ozawa potopil na 23 dopravních lodí s tonáží 112 312 BRT. Ve stejné době operovalo několik japonských ponorek u západního pobřeží Indie. Ponorky I-3, I-5, I-6 a I-7 potopily celkem 5 lodí se 32 404 BRT.\n\nDne 9. dubna podnikly Nagumovy letouny útok na přístav Tirinkumalí a letiště China Bay, který způsobil velké škody na přístavních zařízeních. Navíc byla objevena a následně potopena letadlová loď HMS \"Hermes\" a další plavidla. Naopak britský pokus o napadení Nagumových lodí letouny z pozemních základen neuspěl.\n\nChurchill žádal amerického prezidenta Roosevelta o pomoc a odpovědí bylo posílení letecké síly spojenců v Indii. Poškozené přístavy Kolombo a Tirinkumalí byly sice brzy opraveny a ztracené letouny a piloti byli brzy nahrazeni, britské velení však ale poznalo, že Cejlon je příliš vysunutou a těžko udržitelnou základnou. Bylo proto rozhodnuto stáhnout Východní loďstvo k pobřeží Afriky a pro Japonce již nebylo hrozbou.\n\nDne 20. dubna Japonci poslali pomocné křižníky Aikoku Maru a Hokoku Maru a ponorku I-30, aby se pokusily vypátrat britské Východní loďstvo, které by potom napadly ponorky 8. eskadry.\n\nKe konci května Japonci zjistili přítomnost britského loďstva u Madagaskaru. Zde britský svaz F podporoval výsadek v Diego Suarez (Madagaskar byl spravován francouzskými vichistickými vojsky, takže se Britové obávali, že by Japonci tento ostrov obsadili stejně jako Francouzskou Indočínu).\n\n30. května pronikly dvě japonské miniponorky do zálivu Diego Suarez. Podařilo se jim poškodit bitevní loď Ramillies a potopit tanker s tonáží 7 000 brt. Ani jedna miniponorka se však zpátky domů nedostala. Jedna zmizela, druhá ztroskotala a posádka byla zastřelena, když se nechtěla vzdát Britům.\n\nPomocné křižníky Aikoku Maru a Hokoku Maru potom operovaly ve střední části Indického oceánu a potopily nebo zajaly 3 lodě s tonáží 21 051 brt. Ponorky 8. eskadry napadaly spojeneckou dopravu u pobřeží Afriky. Jelikož zde nebyl ještě zaveden konvojový systém a protiponorková obrana ještě nebyla plně účinná, japonské ponorky dosáhly značných úspěchů, potopily 22 lodí s celkovou tonáží 99 068 brt.\n\nPomocné křižníky Hokoku Maru a Aikoku Maru po své první plavbě odpluly do Penangu, aby doplnily palivo, a pak se vydaly zpět na Indický oceán.\n\nKonec řádění křižníku Hokoku Maru nastal 11. listopadu 1942. Toho dne vyplula z Austrálie holandská cisternová loď Ondina (kapitán Willem Horsman) v doprovodu indické minolovky Bengal (kapitán William Wilson) na základnu Diego Garcia v Čagoském souostroví (Indický oceán, jižně od Indie). Někdy v půli cesty narazily spojenecké lodě na japonské pomocné křižníky Aikoku Maru a Hokoku Maru a za chvíli vypukla nerovná bitva.\n\nBengal s dělem ráže 76 mm a Ondina se zastaralým dělem ráže 102 mm na jedné straně, na straně druhé japonské pomocné křižníky s několika děly ráže 140 a 152 mm. Po chvíli boje byl Hokoku Maru zasažen (zřejmě granátem z Bengalu) a náhle začala vybuchovat munice. Křižník za chvíli začal hořet a brzy se potopil. Druhý křižník Aikoku Maru potom poškodil Bengal a Ondinu a potom odplul.\n\nOndina a Bengal byly sice poškozeny a byly velké ztráty na životech, nakonec se však dokázaly dostat do bezpečí.\n\nJaponci se už o Indický oceán příliš nestarali, bylo to pro ně vedlejší bojiště a stále více se zabývali Tichým oceánem, kde bylo třeba zastavit postup Američanů a jejich spojenců. Navíc se v Indickém oceánu v říjnu objevily německé ponorky, které Indický oceán „převzaly“.\n\n"}
{"id": "217350", "url": "https://cs.wikipedia.org/wiki?curid=217350", "title": "Bitva o Singapur", "text": "Bitva o Singapur\n\nBitva o Singapur je pojmenováním válečných událostí druhé světové války, které se odehrály na přelomu let 1941 a 1942 jako součást bojů v jihovýchodní Asii. V této době bylo město Singapur hlavním britským opěrným bodem v jihovýchodní Asii a strategická důležitost toto místa byla zřejmá nejen Spojencům, ale i představitelům Osy. Japonské snahy o získáni tohoto města byly zahájeny již 8. prosince 1941, kdy byl Singapur poprvé bombardován, a byly završeny mezi 8. a 15. únorem 1942, kdy Singapur padl do japonských rukou.\n\nPo vylodění v Malajsii se početně slabší japonské vojsko vydalo na rychlý postup až k Singapuru, kterého dosáhli počátkem února 1942. Útok na město samotné začal 8. února večer. Britští obránci byli takovýmto vývojem zaskočeni, protože nepočítali s možností útoku z týlu. Po několika dnech bojů, Singapur 15. února kapituloval. Do zajetí putovalo na 80 000 australských, britských a indických vojáků, kteří se přidali k dalším 50 000 svých kolegů zajatých Japonci během jejich malajského tažení. Winston Churchill, britský ministerský předseda, označil pád Singapuru za „největší katastrofu“ a „největší kapitulaci“ v dějinách Británie. Zajímavostí je, že obrany Singapuru se zúčastnilo i menší množství československých vojáků.\n\nSingapur patřil mezi jednu z nejvýznamnějších britských základen na celém světě. Tento klenot v koruně Impéria umožňoval Britům ovládat důležité lodní linky vedoucí podél jižního pobřeží Malajsie. A jelikož právě touto oblastí vedly lodní trasy zajišťující obchod na obrovských trzích jihozápadní Asie, bylo japonským představitelům jasné, že pokud chtějí oslabit britský vliv v jihozápadní Asii, je třeba se Singapuru zmocnit.\n\nPo dobytí Malajsie byla situace v Singapuru pro Brity kritická. Na ostrově bylo sice dislokováno okolo 100 000 britských, australských, holandských, indických a malajských vojáků, kteří měli dostatek munice, paliva a potravin. Ve prospěch Japonců však hrála jejich vzdušná převaha. Japonské letectvo vyčleněné pro tuto operaci čítalo na 500 letadel, která mohla útočit z letišť vzdálených pouhých 20 kilometrů od Singapuru. Naproti tomu Britové disponovali pouhými 50 letadly, která navíc byla zastaralejší než stroje dobře vycvičených japonských pilotů. Velitel obrany Singapuru, Arthur Percival, sice letectvo žádal o větší podporu, ale jeho prosby nebyly vyslyšeny, jelikož přednost dostala dodávka 600 letadel sovětské armádě.\n\nJaponci svojí leteckou převahu skvěle uplatnili. Neustále byly vysílány bombardéry, které zasypávaly britské pozice pumami. Bombardování spojeneckých obranných pozic ničilo spojenecké obranné linie a výrazně narušilo morálku spojeneckých vojáků. Za účelem prohloubení devastujících účinků byl Singapur před samotným útokem vystaven rovněž těžké dělostřelecké palbě.\n\nVelitel japonského útoku, Tomojuki Jamašita, naplánoval lest, která měla útočícím vojákům dobytí Singapuru usnadnit. Schválně dal bombardovat východní část města, aby si Percival myslel, že Japonci chtějí útočit od východu. Britové tuto lest neodhalili a přesunem vojsk na východ značně oslabili obranu v ostatních částech města. Svůj omyl si uvědomili až 8. února, kdy se po mohutném bombardování, vylodilo 16 japonských praporů na západní část ostrova, kterou bránily jen 3 australské prapory. Již za rozbřesku drželi Jamašitovi vojáci na ostrově předmostí o síle tisíců mužů. Do odpoledne se již v Singapuru nacházelo na 30 000 japonských vojáků a několik tanků. Obrana v tomto sektoru byla svěřena 22. australské brigádě, která však byla Japonci brzy rozprášena a městu začalo hrozit obklíčení. Japonský nápor se poté zaměřil na výšiny Bukit Timah, kde se nalézaly vodní nádrže a sklady munice a paliva. Rozpoutala se divoká a krvavá řež, která se protáhla na několik dnů. Japonci využili své letecké převahy a ostrov úporně bombardovali. Bombardováním si však sami způsobili velké problémy, protože bomby zapálily nádrže s naftou a hořící nafta začala stékat k moři a cestou spálila všechny japonské vojáky, kteří se v daném úseku nacházeli.\n\nJaponská vláda obdržela od Jamašity slib, že Singapur bude dobyt už 11. února, v Den založení národa. Avšak tohoto dne se Japoncům teprve podařilo dobýt výšiny Bukit Timah a postoupit k Singapuru. 5. a 18. divize postupovaly k městu od Bukit Timahu, zatímco gardová divize postupovala východněji od města Nee Soon. Obklíčení Singapuru se nakonec bez větších potíží povedlo.\n\nRáno 13. února 1942 poslal generál Jamašita generálu Percivalovi výzvu ke kapitulaci, ta však zatím přijata nebyla. V reakci na tuto skutečnost se Jamašita uchýlil ke zvěrstvům a nařídil skupině japonských vojáků, aby napadli britskou nemocnici a povraždil tam pacienty. Zemřelo přes 300 lidí. Několik osob nechali japonští vojáci naživu a poslali je k Britům, aby jim ukázali, jak mají v plánu s obránci pevnosti naložit.\n\nPercival však kapitulovat nehodlal, protože stále věřil, že Japonce dokáže porazit. Byl tak sebevědomý, že si 10. února dokonce zapsal: „Je jisté, že naše oddíly na Singapurském ostrově mají velkou početní převahu nad všemi Japonci, kteří překročili úžinu. V sázce je veškerá naše bojová pověst a čest Britské říše.“ Další boje však byly beznadějné. Britští velitelé poznali, že nejsou schopni porazit skvěle vycvičené japonské vojáky, kteří navíc měli válečné zkušenosti z války v Číně. Disciplína, spolupráce, rozhodnost v boji a vytrvalost zajistila japonským oddílům převahu.\n\nBritům začalo docházet, že jejich boj je marný. Obrana ostrova se postupně rozpadla a Brity začal tížit nedostatek vody a potravin. 15. února 1942 na úpatí výšiny Bukit Timah vztyčil sám generál Percival bílý prapor. Osud Singapuru byl zpečetěn.\nDůsledky japonských akcí v Malajsku a v Singapuru byly pro Spojence katastrofální. 130 000 vojáků bylo zabito nebo padlo do zajetí. Naproti tomu Japonci přišli „jen“ o 9 000 padlých a raněných. Britové navíc ztratili velmi důležitou asijskou základnu a jejich prestiž v Evropě a v Asii byla značně otřesena. Někteří historikové zastávají názor, že se jednalo o katastrofu srovnatelnou s pádem Francie.\n\nHlavní příčina britské porážky spočívá v podcenění japonských vojenských možností a nepřipravenosti na možnost útoku z pevniny, jelikož džungle na Malajském poloostrově byla britským velením považována za neprostupnou. Díky vítězství se Japonsku otevřela cesta k získání Nizozemské východní Indie.\n\nSingapur byl Japonci přejmenován na Šónan (照南 ~ Světlo jihu) a prestiž generála Jamašity stoupla tak, že si vysloužil přezdívku „Malajský tygr“.\n\n\n"}
{"id": "217356", "url": "https://cs.wikipedia.org/wiki?curid=217356", "title": "Konstrukce (geometrie)", "text": "Konstrukce (geometrie)\n\nCílem konstruktivní úlohy je narýsovat zadaný geometrický útvar. Řešení úlohy má tyto části:\n\n"}
{"id": "217357", "url": "https://cs.wikipedia.org/wiki?curid=217357", "title": "Fridrich II. Babenberský", "text": "Fridrich II. Babenberský\n\nFridrich II. Babenberský řečený \"Bojovný\" ( \"Friedrich II der Streitbare\", 15. června 1211, Vídeň – 15. června 1246) byl vévoda rakouský a štýrský, poslední mužský člen babenberské dynastie. Do dějin se zapsal svou bojechtivostí a nesnášenlivostí, počátkem 21. století se stal jednou z postav historického románu spisovatelky Ludmily Vaňkové \"Dítě z Apulie\".\n\nFridrich se narodil zřejmě jako třetí syn vévody Leopolda VI. a Theodory, příbuzné byzantského císaře Izáka II.\nVévoda Leopold zemřel roku 1230 a vlády nad Rakouskem se ujal Fridrich, kterému cestu k vévodskému stolci uvolnila smrt obou starších bratrů. Měl neobyčejný dar se znepřátelit se všemi okolními sousedy, vedl boje především s panovníky Čech a Uher.\n\nVáclav I. roku 1231 za podpory nespokojených Kuenringů vtrhl do Rakous a poplenil sever země. Fridrich následujícího roku využil rozporu mezi Václavem a jeho bratrem, moravským markrabím Přemyslem, a v červenci 1233 vtrhl na Moravu a obsadil hrad Bítov. Tam však onemocněl a odtáhl zpět do své země.\n\nPo roce 1233 opět přestal respektovat mírové smlouvy a znovu se dostal do sousedských sporů. Dopouštěl se mnoha křivd na \"mužích své země\" a byl s nimi ve sporu. Raboval klášterní pokladnice a i svou ovdovělou matku Theodoru údajně ohrožoval na osobní svobodě a zabavil jí vdovský majetek. Byla nucena hledat azyl nejprve v českém království na dvoře krále Václava I. a poté na dvoře císařském. Roku 1234 provdal svou sestru Konstancii za míšeňského markraběte Jindřicha III., kdy údajně vpadl do novomanželské ložnice a hrozbami nutil novopečeného švagra, aby se zřekl slíbeného věna.\n\nRoku 1236 císař Fridrich II. uvrhl Fridricha Bojovného do říšské klatby a nechal ostatní panovníky informovat o Fridrichově nevhodném chování. Nařkl jej z veřejného zostuzení císařského majestátu, z přípravy císařovy úkladné vraždy, z úkladů proti vlastní matce a z prznění nevinných panen. V červnu 1236 byla zpečetěna přísaha říšských knížat, že neuzavřou příměří s nezvedeným mladíkem, který byl prohlášen za psance. Proti Fridrichovi vypuklo povstání. Roku 1237 Vídeň získala statut říšského města a vévodovi zbylo jen Vídeňské Nové Město a Starhemberg. Po říšském sjezdu konaném ve Vídni byl císařem pověřen mohučský arcibiskup, aby za jeho nepřítomnosti jako říšský prokurátor uhladil místní poměry a do čela zemské hotovosti byl stanoven bamberský biskup Ekbert.\n\nDiplomacie říšských knížat, obávajících se toho, že by císař ziskem Rakous příliš posílil svou moc, vedla posléze k usmíření s Fridrichem, který navázal kontakt s císařskou opozicí a získal oporu v římské kurii. Svou sestru Gertrudu provdal za durynského lantkraběte Jindřicha Raspeho a neteř Gertrudu zaslíbil Václavovu synovi Vladislavovi a jako věno odevzdal pod českou správu území Rakous severně od Dunaje.\n\nPo usmíření s opět exkomunikovaným císařem využil Fridrich paniky vyvolané tatarským vpádem a zajal uherského krále Bélu, který v u něj hledal azyl před šikmookými nájezdníky. Propustil jej za tučný úplatek v podobě části královského pokladu a tří příhraničních žup. Zdá se, že také zpronevěřil finance určené na kruciátu proti nájezdníkům a roku 1242 vpadl na Moravu.\n\nPoté nabídl svou již zasnoubenou neteř ovdovělému císaři a sám se jako čerstvě rozvedený muž pokoušel získat ruku dcery Oty II. Bavorského, který byl císařovým věrným straníkem. Plánované povýšení Fridrichova vévodství na království však nečekaně ztroskotalo na nesouhlasu Gertrudy, která se odmítla za již několikrát exkomunikovaného císaře provdat.\n\nFridrich v červnu roku 1246 znovu napadl Uhry a v bitvě na Litavě poblíž Ebenfurtu se v bitevní vřavě dostal doprostřed oddílů Bélova zetě Rostislava Haličského. Tam byl bez povšimnutí svého doprovodu zabit a po bitvě bylo jeho tělo nalezeno na bojišti jeho písařem Jindřichem. Bojovný vévoda byl pohřben společně se svými předky v klášteře Heiligenkreuz.\n\nBabenberkové Fridrichovou smrtí v Rakousku i Štýrsku vymřeli po meči. Dědičné nároky uplatnila vedle Fridrichovy neteře Gertrudy také jeho sestra Markéta jako nejstarší příslušnice rodu.\n\n\n"}
{"id": "217370", "url": "https://cs.wikipedia.org/wiki?curid=217370", "title": "Leopold VI. Babenberský", "text": "Leopold VI. Babenberský\n\nLeopold VI. Babenberský (1175/1176 – 28. červenec 1230 San Germano) byl vévodou štýrským od roku 1194 (po smrti otce), vévodou rakouským od roku 1198 (po smrti bratra). Byl druhorozeným synem Leopolda V. z rodu Babenberků.\n\nV roce 1194 se Leopold na rozdíl od svého otce a staršího bratra Fridricha zúčastnil výpravy císaře Jindřicha do jižní Itálie a Sicílie.\n\nV době Leopolda VI. pokračoval babenberský zájem o oblast Středomoří. Snad z toho důvodu Leopold zrušil zasnoubení s dcerou českého krále Přemysla Otakara I. a v roce 1203 se po vzoru svého děda Jindřicha Jasomirgotta oženil s byzantskou princeznou Theodorou, vnučkou (či snad praneteří?) byzantského císaře Izáka II. Angela.\n\nVe sporech mezi Štaufy a Welfy na přelomu 12. a 13. století stál na štaufské straně a teprve po smrti Filipa Švábského přešel na stranu Oty IV. V létě roku 1211 se přidal spolu s bavorským vévodou Ludvíkem ke vznikajícímu „společenství“ císařových nepřátel v jehož jádru stál český král Přemysl Otakar I. Začátkem září se spolu s ostatními sešel v Norimberku, kde zvolili (či spíše předběžně vyvolili) sicilského krále Fridricha za německého císaře. Poté, co se ale císař Ota urychleně vrátil do Německa, Leopold ale znovu vystoupil na jeho straně.\n\nV roce 1217 se zúčastnil křížové výpravy do Svaté země. Také se podílel na protikatarském tažení do jižní Francie.\n\nPravděpodobně v roce 1219 přijela na Leopoldův dvůr Anežka, dcera českého krále Přemysla Otakara I. Měla si zde „zjemnit dvorské mravy“ před plánovaným sňatkem s Jindřichem, synem císaře Fridricha II. Rakouský vévoda se však těžko smiřoval s myšlenkou, že dcera českého krále se měla stát manželkou budoucího římského císaře. S pomocí Ludvíka Durynského se mu podařilo dosáhnout, že z plánovaného sňatku sešlo a za Jindřicha se v listopadu 1225 v Norimberku provdala Leopoldova dcera Markéta. Zároveň se jeho syn Jindřich oženil s Ludvíkovou sestrou Anežkou Durynskou.\n\nZemřel 28. června 1230 při mírovém jednání v San Germanu. Zatímco měkké tkáně byly pohřbeny v Monte Cassinu, jeho kosti byly převezeny a pohřbeny v cisterciáckém klášteře Lilienfeld, který roku 1202 založil, a kde je pohřbena i jeho dcera Markéta. Počátkem 21. století se stal jednou z postav historického románu spisovatelky Ludmily Vaňkové \"Dítě z Apulie\".\n\n\n"}
{"id": "217376", "url": "https://cs.wikipedia.org/wiki?curid=217376", "title": "Leopold V.", "text": "Leopold V.\n\nLeopold V. je jméno těchto panovníků:\n\n\n"}
{"id": "217380", "url": "https://cs.wikipedia.org/wiki?curid=217380", "title": "Leopold V. Babenberský", "text": "Leopold V. Babenberský\n\nLeopold V. Babenberský (1157 – 31. prosince 1194 Štýrský Hradec) byl v letech 1177 až 1194 vévoda rakouský a v letech 1192 až 1194 vévoda štýrský, pocházející z rodu Babenberků. Rakouským vévodou se stal po smrti svého otce Jindřicha II. Jasomirgotta na počátku roku 1177. Na konci 70. let se aktivně zapojil do bojů o český knížecí trůn. V roce 1186 uzavřel se štýrským vévodou Otakarem Georgenberské úmluvy, na jejichž základě v roce 1192 přešlo Štýrsko pod vládu Babenberků.\n\nBěhem svého života dvakrát putoval do Svaté země. Poprvé v roce 1182 a podruhé v roce 1190 v rámci třetí křížové výpravy. Proslavil se především zajetím anglického krále Richarda Lví srdce při jeho návratu z kruciáty. Za porušení církevního přikázání o nedotknutelnosti křižáka byl papežem Celestýnem III. exkomunikován. Zemřel na konci roku 1194 na následky pádu z koně.\n\nLeopold byl starším synem Jindřicha II. Jasomirgotta a jeho druhé ženy Theodory, dcery Andronika Komnena a neteře byzantského císaře Manuela I. V roce 1174 se oženil s Helenou, dcerou uherského krále Gejzy II., zatímco bratr jeho manželky uherský král Štěpán byl ženatý s Leopoldovou starší sestrou Anežkou.\n\nLeopoldův otec Jindřich Jasomirgott si 29. listopadu 1176 při pádu z koně zlomil nohu. Po úrazu žil ještě šest týdnů než 13. ledna 1177 na následky zranění zemřel. Po jeho smrti se stal rakouským vévodou jako starší syn právě Leopold, který si v únoru nechal od císaře Fridricha nechal udělit své země v léno. Již v následujícím roce pomáhal vybojovat české knížectví svému bratranci Bedřichovi. Spolu s moravským údělníkem Konrádem vpadl v červnu 1178 na Olomoucko a pokusil se dokonce dobýt i Olomoucký hrad. Vzájemné spojenectví bylo potvrzeno i sňatkem Leopoldova mladšího bratra Jindřicha s Bedřichovou nevlastní sestrou Richenzou. Roku 1179 s Bedřichem jako s novým českým knížetem uzavřel na říšském sjezdu v Chebu dohodu, která znamenala rozdělení sporného pomezního hvozdu na Vitorazsku a Leopoldovi se tak podařilo stabilizovat severní hranici svých držav.\n\nRoku 1182 podnikl mladý vévoda pouť do Svaté země. Zvolil nesnadnou cestu přes\nUhry do Byzance. Jestli zde, jako syn jedné z byzantských princezen, získal nějakou podporu, která by usnadnila jeho další cestu, není známo. Každopádně dorazil bez zvláštních obtíží až do Jeruzaléma. Na zpáteční cestu se vydal po moři do Apulie a odtud po jaderském pobřeží domů do Rakouska, kam dorazil na konci roku 1182. Z této cesty si domů přivezl relikvii svatého Kříže, kterou věnoval svému oblíbenému cisterciáckému klášteru v Heiligenkreuz.\n\nV srpnu roku 1186 uzavřel se svým vzdáleným příbuzným štýrským vévodou Otakarem IV. smlouvu, která mu zajišťovala po Otakarově smrti veškeré štýrské dědictví. Jednání trvala několik dnů či dokonce týdnů než dospěla 17. srpna k dohodě jež byla vyjádřena ve dvou dokumentech. Později tuto dohodu pojistil i úpravou postavení štýrských ministeriálů zakotvenou ve smlouvě. Tato ujednání na začátku roku 1187 schválil na říšském sněmu v Řezně i císař (a Leopoldův bratranec) Fridrich I. Barbarossa.\n\nV letech 1188–1189 probíhaly těžké boje mezi Leopoldem a uherským králem Bélou III.\nDůvodem pohraničních sporů byly hrady štýrských šlechticů ležící na uherském území a také plánované převzetí Štýrska Babenberky.\n\nBrzy po katastrofické porážce vojska jeruzalémského království u Hattínu a následujícím obsazení Jeruzaléma Turky, stala se v Evropě znovu aktuální otázka křížové výpravy. Když císař Fridrich Barbarossa vyhlásil třetí křížovou výpravu přislíbil se k ní připojit i vévoda Leopold. Ještě předtím se spolu s vévodou Fridrichem Švábským, synem císaře Fridricha Barbarossy, a würzburským biskupem Gottfriedem zaručil byzantskému poselstvu za mírové úmysly výpravy vůči Byzanci. V důsledku toho pak poselstvo přislíbilo podporu a zásobování výpravy na byzantském území. Leopold se nemohl z důvodu probíhajícího nepřátelství s Uhry připojit k výpravě hned od počátku a na cestu do Svaté země se vydal teprve v srpnu 1190.\n\nKdyž na jaře roku 1191 dospěl Leopold k obleženému Akkonu, stal se zde velitelem zbytku říšských vojsk. Už během předchozího obležení Akkonu se zde především z německy mluvících křižáků ustanovilo špitální bratrstvo, ze kterého se později vyvinul Řád německých rytířů. V dalších letech patřili babenberští vévodové k jeho velkým příznivcům. Poté co k Akkonu dorazila francouzská armáda pod vedením Filipa II. Augusta a anglická armáda vedená Richardem Lví Srdce, Leopoldův význam při obléhání Akkonu výrazně poklesl. Když byl Akkon konečně 12. července 1191 dobyt, došlo k rozepřím, při kterých vojáci Richarda Lví srdce (snad na jeho přímý rozkaz) strhli z hradeb zástavu vévody Leopolda, se zdůvodněním, že pouhý vévoda nemůže vyvěsit svůj praporec vedle korouhve jejich krále. Leopoldův příspěvek k dobytí Akkonu byl totiž pouze symbolický.\n\nZ počátku 14. století pochází legenda o údajném hrdinském boji Leopolda V., který jako první stanul na hradbách Akkonu. Byl přitom tolik potřísněn krví zabitých nepřátel, že jen bílý pruh v místech opasku prozrazoval původní barvu jeho oblečení. Památku jeho hrdinského boje měl budoucím generacím připomínat podle legendy babenberský erb – bílé břevno v červeném poli.\n\nUražený vévoda se po dobytí Akkonu vydal na podzim roku 1191 na cestu zpět a ještě před koncem roku dorazil zpět do vlasti. Když brzy po Leopoldově návratu z křížové výpravy zemřel 8. května 1192 Otakar IV. Štýrský bez potomků, došlo k naplnění dříve sjednané dohody. O málo později Jindřich VI. udělil Leopoldovi a jeho synu Fridrichovi dědictví po Otakarovi v léno a on se mohl bez obtíží ujmout Štýrska.\n\nPo uzavření příměří se Saladinem se Richard Lví srdce rozhodl pro návrat do Anglie. Třetí křížová výprava sice skončila v zásadě neúspěšně, protože se nepodařilo osvobodit Jeruzalém, ale zprávy z domova nutily Richarda k co možná nejrychlejšímu návratu. Důvodem k tak rychlému návratu pak byly především intriky jeho mladšího bratra Jana, který se v době Richardovy nepřítomnosti pokoušel o získání anglické koruny. Také francouzský král Filip II., který se z křížové výpravy vrátil už roku 1191, se snažil systematicky podkopávat Richardovu moc v Normandii. Richard se vydal na cestu ze Svaté země 9. října 1192 v době, která z důvodu blížící se zimy už byla zcela nevhodná pro bezpečnou plavbu. Na začátku listopadu se zastavil na ostrově Korfu, kde pravděpodobně získal aktuální informace o dění v Evropě, a dále pokračoval jen v doprovodu několika věrných. Doprovázeli jej rytíři Balduin z Béthune a Vilém L’Étang, duchovní Filip z Poitou a několik templářů. Po ztroskotání lodi na jadranském pobřeží (někde mezi Aquileiou a Benátkami) pokračovali v další cestě převlečeni za poutníky. Situace byla o to složitější, že cesta vedla přes území Menharta Gorického a Leopolda Babenberského, kteří oba byli s Richardem znepřáteleni. Přes všechny komplikace se Richardovi málem podařilo dosáhnout českých zemí, jejichž tehdejší kníže Přemysl Otakar I. byl zapojen do připravované proticísařské koalice. Krátce před Vánoci 21. prosince byl ale Richard nedaleko Vídně ve vesnici Erdberg zajat vévodou Leopoldem a uvězněn na hradě Dürnstein patřícímu Hadmaru II. z Kuenringu.\n\nO Richardově zajetí informoval Leopold ihned císaře Jindřicha, který obratem zpravil i francouzského krále Filipa II. Ti oba měli na Richardově zajetí největší zájem a patřili pravděpodobně i k jeho hlavním iniciátorům. Jako důvod zajetí uváděl Leopold kromě již zmíněné rozepře u Akkonu i Richardovo zajetí kyperského knížete Izáka, který byl Leopoldovým bratrancem a také podezření, že se Richard nějakým způsobem podílel na zavraždění jeruzalémského krále Konráda z Montferratu.\n\nDne 6. ledna 1193 se v Řezně Leopold spolu se svým vznešeným zajatcem setkal s císařem Jindřichem. Jindřich chtěl Richarda získat do svých rukou, ale Leopold se cenné kořisti nechtěl tak lehce vzdát. Teprve po dlouhém vyjednávání bylo 14. února 1193 dohodnuto, že Richard dá za své propuštění císaři 100 000 hřiven stříbra a polovinu z této částky dostane Leopold Babenberský jako věno Richardovy neteře Eleonory Bretaňské, která se provdá za jeho syna. Sňatek měl proběhnout na svátek sv. Michaela současně s předáním první poloviny výkupného. Pokud by se nevěsta ženichovi nezamlouvala, měl být Richard svého slibu zbaven. Zároveň anglický král slíbil propuštění Izáka Komnéna a jeho dcery. Zárukou splnění podmínek mělo být 200 rukojmí, kteří neměli být propuštění dříve, dokud Leopold nebude zbaven exkomunikace, kterou na něj uvalil papež za porušení nařízení o nedotknutelnosti křižáka.\n\nDo císařských rukou byl Richard Lví Srdce předán Leopoldem ve Špýru 22. března 1193 během velikonočního shromáždění dvora. Při pozdějších jednáních mezi císařem a Richardem Lví srdce bylo výkupné zvýšeno na 150 000 hřiven, ze kterých mělo být co nejdříve předáno 100 000 hřiven. Za zbývajících 50 000 hřiven (z toho 20 000 pro Leopolda) měl císař získat 60 rukojmí a Leopold 7 rukojmí. Po obdržení uvedené částky a předání rukojmí měl být Richard propuštěn. Větší část požadovaného výkupného (pravděpodobně se jednalo o 100 000 hřiven) se podařilo doručit do Říše ještě před Vánoci roku 1193 a Richard měl být propuštěn v polovině ledna 1194. Císař se však snažil Richardovo propuštění protahovat, a tak byl anglický král propuštěn na svobodu až 4. února 1194. Za příslib ročních peněžních důchodů získal Richard spojenectví s mnoha německými knížaty mezi kterými byl i Leopold V. Babenberský.\n\nPeníze, které Leopold z anglického výkupného získal, posloužily k otevření nových stříbrných dolů ve Štýrsku, k reformě mince a k opevnění, případně založení několika měst. Dne 4. února 1194 byl Richard Lví srdce konečně propuštěn ze zajetí.\n\nExkomunikovaný Leopold nehodlal vrátit výkupné obdržené od Richarda, tak jak požadoval papež. Dokonce v září 1194 vyhrožoval popravením rukojmí, pokud Richard okamžitě nepošle slíbenou nevěstu pro jeho syna. V prosinci se tak Eleonora Bretaňská spolu s dcerou Izáka Komnéna vydaly v doprovodu Balduina z Béthune do Rakouska. Vánoční svátky 1194 trávil Leopold ve Štýrském Hradci. Zde 26. prosince 1194 utrpěl při pádu z koně otevřenou zlomeninu holenní kosti.\n\nPřes veškeré lékařské pokusy se nepodařilo ránu zacelit. Noha se zanítila a lékaři doporučili její amputaci. Nikdo však nebyl ochoten amputaci provést. Zoufalý vévoda nakonec sám přiložil na svou nohu sekyru a nařídil svému sluhovi, aby do ní udeřil palicí. Sněť mezitím pokročila a amputace přišla pozdě. V předtuše blížící se smrti a také proto, že stále zůstával v církevní klatbě, která na něho byla uvalena, povolal k sobě salcburského arcibiskupa Vojtěcha, který po Leopoldově pokání a příslibu propuštění rukojmích a vrácení výkupného z něho klatbu sňal. Jen pár dní poté vévoda Leopold zemřel. Vévodova smrt zároveň znamenala konec plánů sňatku jeho syna Fridricha s Eleonorou Bretaňskou, protože když se Balduin z Béthume dověděl o Leopoldově smrti, rozhodl o jejich návratu zpět.\n\nPodle svého přání byl Leopold V. pohřben v rodovém klášteře v Heiligenkreuz, který založil jeho děd. Po jeho smrti přešly Rakousy na jeho staršího syna Fridricha a Štýrsko na mladšího Leopolda. Mezi svými příznivci jej uváděl i německý básník Walter von der Vogelweide.\n\n\n"}
{"id": "217384", "url": "https://cs.wikipedia.org/wiki?curid=217384", "title": "Evangelický kostel (Bystřice)", "text": "Evangelický kostel (Bystřice)\n\nEvangelický kostel v Bystřici nad Olší je jedním z luterských tolerančních kostelů na Těšínsku.\n\nEvangelická modlitebna v Bystřici byla vystavěna v letech 1811–1817 v empírovém stylu. Základní kámen byl položen dne 6. května 1811. Stavbu řídil Florian Ilg. Modlitebna byla posvěcena 21. září 1817. Interiér modlitebny, který byl dokončen až počátkem 30. let 19. století, je inspirován Ježíšovým kostelem v Těšíně; dominuje mu oltář s obrazem Poslední večeře Páně a sochami čtyř evangelistů, který byl posvěcen 29. června 1831 spolu s nově vybudovanou kazatelnou. V letech 1849–1850 byla k modlitebně přistavěna zděná věž (která nahradila provizorní věž dřevěnou), a tím získal kostel svou dnešní podobu. Původní varhany z roku 1824 byly nahrazeny stávajícími v roce 1923. V roce 1924 byly na věži zavěšeny tři zvony, nazvané Víra, Naděje a Láska, které se zachovaly dodnes. V meziválečném období byly dvě galerie z roku 1832 nahrazeny třemi galeriemi a kostel byl elektrifikován. Na přelomu 60. a 70. let 20. století proběhla generální rekonstrukce kostela. Roku 2011 byly renovovány varhany. Roku 2015 byla u vchodu do kostela instalována pamětní tabule, připomínající katechetu Franciszka Gnidu.\n\n\n"}
{"id": "217389", "url": "https://cs.wikipedia.org/wiki?curid=217389", "title": "Boot sektor", "text": "Boot sektor\n\nBoot sector (někdy zvaný Bootblock) je vyhrazený oddíl nebo oblast v pevném disku, diskety nebo jiného podobného zařízení, obsahující krátký a pro běžné uživatele nepřístupný program pro zavedení operačního systému. Zpřístupní se pouze po zavedení do počítače jako bootovací mechanismus a provede se reboot.\n\nNa počítačích kompatibilních s IBM vybere BIOS spouštěcí zařízení, poté z něj zkopíruje první sektor (což může být MBR, VBR nebo jakýkoli spustitelný kód) na adresu 0x7C00.\n\nTermín Bootblock je také používaný pro označení zvláštního druhu malých programů, obvykle spouštěných po zapnutí nebo restartu počítače z energeticky nezávislých pamětí jako je Flash ROM. Po skončení restartu se CPU a hardware dostane do přednastaveného stavu a kód se spustí. Zaváděcí program je obvykle úplně první program, který CPU provádí. Vzhledem k této skutečnosti, Flash ROM (zejména NOR Flash) má často zvláštní sektory speciálně určené pro uchování tohoto typu programů. Tyto sektory se často nazývají Boot sektory, ale tento pojem spíše označuje určitý druh sektorů, které mají lepší hardwarovou ochranu proti náhodnému smazání a přepsání, aby se zamezilo situacím kdy selže zavádění operačního systému na samém začátku zaváděcí sekvence.\n\nTypický Bootblock uložený v Flash ROM má velikost od 1kB do 512kB a obvykle: provede extra hardwarové inicializace, provede minimální test hardwaru a pak zkontroluje zda je dostupný nějaký propracovanější Bootloader, zavaděč OS nebo jestli nelze spustit jiný program, který spustí další zaváděcí program nebo vstoupí do zvláštního režimu určeného pro pomoc při zotavení systému. Například na PC kompatibilních s IBM s BIOSem Award a biosem AMI mají určenou malou oblast, o velikosti asi 8kB, zvanou Bootblock která se spustí první, zkontroluje zdali je přítomná hlavní část BIOSu a jestli je validní, poté spustí hlavní část BIOSu, nebo přepne do zotavovacího režimu, který obnoví hlavní část BIOSu ze zvláštní diskety (nebo z jiného média).\n\nPojem Bootblock obvykle znamená to samé co zavaděč. Rozdíl mezi pojmy Bootblock a zavaděčem není definován. Oba termíny popisují stejný typ programů. Obecně platí že menší a jednodušší programy jsou označovány jako Bootblock, zatímco chytřejším a dokonalejším programům se říká zavaděče. V některých systémech,které používají paměti ROM se stejné programy označují pojmem Boot ROM.\n\nNa pevných discích kompatibilních s IBM PC, disketách a podobných úložných zařízeních se můžeme setkat s několika hlavními druhy bootsektorů:\n\n\nAby byl boot sektor platný, musí být zakončen dvoubajtovým hexadecimálním číslem 0xAA55 (tzv. Boot sektor Signatura). Pokud není nalezeno, BIOS nebo MBR ohlásí chybu a zastaví načítání Operačního systému.\n\n\n\nNa PC kompatibilních s IBM, BIOS nerozlišuje mezi VBR a MBR. Firmware načte a spustí první sektor na úložném zařízení. U disket to je VBR, u pevných disků je to MBR. V MBR je uvedeno rozdělení disku a MBR se postará o načtení a spuštění VBR aktivního oddílu. VBR načte druhořadý bootloader z jiného umístění na disku.\n\nMimoto v prvním sektoru diskety, USB zařízení, pevného disku nebo jiného zařízení nemusí být uložen program zavádějící operační systém. BIOS pouze zkontroluje, zda to co je tam uloženo je zakončeno signaturou bootrecordu (0xAA55) v posledních dvou bytech. Proto lze nahradit obvyklý zaváděcí program propracovanějším zavaděčem, nebo dokonce multifunkčním správcem zavádění (programy uložené někde jinde na disku, které lze spustit bez operačního systému), umožňujícím uživateli spoustu nastavení. Ale s takovou svobodou je tu také možnost zneužití, spouštění virů.\n\nJednou z možností šíření počítačových virů je, že jsou nahrány do boot sektoru a pokud počítač spustí tento boot sektor, tak ho infikují. Toto bylo časté v době před masovým rozšířením internetu. Infikovaná disketa zapomenutá v jednotce byla častým zdrojem nákazy, jelikož kód na ní uložený byl automaticky zaveden po novém startu počítače, čímž tvůrce viru obešel operační systém i případný antivirus.\n\n"}
{"id": "217390", "url": "https://cs.wikipedia.org/wiki?curid=217390", "title": "Šévy", "text": "Šévy\n\nŠévy je přírodní rezervace v lokalitě Mouřínov u Bučovic v okrese Vyškov. Správa AOPK Brno. Leží mezi obcemi Marefy a Mouřínovem. Skládá se ze dvou od sebe oddělených částí. Geologickým podkladem jsou zde Ždánický pískovec, třetihorní štěrky a písky, přikryté vápenitou spraší. Důvodem ochrany je cenná lokalita stepní květeny. Přírodní rezervace Šévy je podle nařízení vlády označena jako Evropsky významná lokalita Natura 2000.\n\n"}
{"id": "217394", "url": "https://cs.wikipedia.org/wiki?curid=217394", "title": "The Black Parade", "text": "The Black Parade\n\nThe Black Parade je třetí album americké pětičlenné kapely My Chemical Romance. Bylo nahráváno od dubna do srpna 2006, vyšlo 24. října téhož roku (v Evropě o den dříve) ve spolupráci Reprise Rocords. Je dlouhé téměř 52 minut a obsahuje celkem 14 skladeb. Obal alba se vyskytuje ve dvou verzích: černobílé a bíločerné. Píseň \"Sleep\" je součástí soundtracku filmu Spiderman 3.\n\nV rámci The Black Parade Tour navštívili My Chemical Romance i Českou republiku.\n\n\n\n"}
{"id": "217398", "url": "https://cs.wikipedia.org/wiki?curid=217398", "title": "Stepní stráň u Komořan", "text": "Stepní stráň u Komořan\n\nStepní stráň u Komořan (též: \"Malé strany nebo Štogrunty\") je přírodní památka v lokalitě Komořany v okrese Vyškov. Nově byla lokalita vyhlášena Nařízením Jihomoravského kraje č. 26/2014, jímž byl snížen stupeň ochrany na přírodní památku.\nDůvodem ochrany jsou evropsky významná stanoviště 6240 Subpanonské stepní trávníky, 6210 Polopřirozené suché trávníky a facie křovin na vápnitých podložích a 8210 Chasmofytická vegetace vápnitých skalnatých svahů s výskytem ohrožených a zvláště chráněných druhů rostlin a živočichů, zejména koniklece velkokvětého (\"Pulsatilla grandis\") a škardy panonské (\"Crepis pannonica\"). Dalším předmětem ochrany je Mechovkový útes.\n\nGeologickým podkladem jsou zde třetihorní sedimenty miocenního moře – jíly, slíny a litavský vápenec, který zde vystupuje z travnatého porostu jako mechovkový útes, v němž převládají kulovité kolonie mořských mechovek. Místy jsou zde překryvy spraší. Součástí přírodní památky je od roku 1990 přírodní památka Mechovkový útes. Celá lokalita je součástí geomorfologického celku Litenčická pahorkatina a podcelku Bučovická pahorkatina. Území leží na svazích mělkého údolí orientovaného ve směru jih – sever. Nadmořská výška se zde pohybuje v rozmezí 280–310m. Důvodem ochrany je cenná lokalita stepní květeny. Která byla zřízena především kvůli ochraně škardy panonské (\"Crepis pannonica\")\nVedle škardy panonské (\"Crepis pannonica\") se v oblasti vyskytuje taktéž ostřice nízká (\"Carex humilis\"), koniklec velkokvětý (\"Pulsatilla grandis\"), koniklec luční (\"Pulsatilla pratensis\"), sasanka lesní (\"Anemone sylvestris\"), oman mečolistý (\"Inula ensifolia\"), hlaváček jarní (\"Adonis vernalis\"), černýš rolní (\"Melampyrum arvense\"), kozinec vičencovitý (\"Astragalus onobrychis\"), modřenec chocholatý (\"Muscari comosum\"), černohlávek velkokvětý (\"Prunella grandiflora\"), zvonek boloňský (\"Campanula bononiensis\"), sápa hlíznatá (\"Phlomis tuberosa\"), plamének přímý (\"Clematis recta\"), divizna brunátná (\"Verbascum phoeniceum\"), len žlutý (\"Linum flavum\") a hvězdnice chlumní (\"Aster amellus\").\n\nVyjma obvyklých druhů živočichů charakteristických pro porosty xerotermní vegetace zde byl doložen výskyt několika druhů čmeláků, ohrožené druhy prskavců a střevlíků, ještěrky obecné (\"Lacerta agilis\"), slepýše křehkého (\"Anguis fragilis\") či rosničky zelené (\"Hyla arborea\").\n\nV rámci péče o přírodní památku se zde provádějí asanační zásahy. Odstraňují se náletové dřeviny javoru z přilehlého lesíku a regulují se porosty trnek a chebdí na horním okraji stráně. Část stepní stráně je každoročně kosena. V lokalitě se negativně projevují splachy živin ze sousedících polí a je tak nutné podporovat hlavně v horních částech údolí rozvoj ochranného křovinného lemu.\n\n"}
{"id": "217401", "url": "https://cs.wikipedia.org/wiki?curid=217401", "title": "Třebovický park", "text": "Třebovický park\n\nTřebovický park se nachází v Ostravě v městském obvodě Třebovice. V roce 2007 byl nově upraven a bývá hostitelem mnoha kulturních akcí (např. festivalu Třebovický koláč). V parku jsou čtyři památné stromy – liliovník tulipánokvětý, jasan ztepilý, platan javorolistý a buk lesní. Jako další lze zmínit například lípu, jinan dvoulaločný či jírovec maďal. Park je vybudován v místě, kde byla v 15. století postavena tvrz. Z té se dochovala pouze hospodářská část budovy, ve které je nyní sochařská dílna. V parku se nachází také restaurace Třebovická role.\n"}
{"id": "217410", "url": "https://cs.wikipedia.org/wiki?curid=217410", "title": "Luděk Pachman", "text": "Luděk Pachman\n\nLuděk Pachman, též po emigraci Ludek Pachman (11. května 1924, Bělá pod Bezdězem – 6. března 2003, Pasov) byl československý a od roku 1972 německý mezinárodní šachový velmistr, šachový teoretik, pedagog, publicista a politický aktivista, bratr mezinárodního velmistra kompozičního šachu Vladimíra Pachmana.\n\nLuděk Pachman se stal roku 1944 mistrem ÚJČS, mezinárodním mistrem roku 1950 a titul velmistra mu byl udělen roku 1954. Hrál v šesti mezipásmových turnajích. Sedmkrát vyhrál mistrovství Československa v šachu (1946, 1953, 1957, 1959, 1961, 1963 a 1966). Zvítězil nebo obsadil čelná místa v řadě dalších silných turnajů (vyhrál například v Bukurešti 1949, v Mar del Plata, Santiagu de Chile a v Sarajevu 1959, v Mariánských Lázních 1960, v Sarajevu 1961 a v Athénách 1968). V období 1952–1966 osmkrát reprezentoval Československo na šachových olympiádách a v letech 1959–1967 působil jako redaktor \"Československého sportu\".\n\nAčkoli byl zprvu sám komunistou, po událostech roku 1968 změnil své přesvědčení a stal se aktivním antikomunistou a členem katolické církve. Byl několikráte zatčen, vězněn a mučen, nakonec roku 1972 donucen emigrovat do Spolkové republiky Německo, kde vedle své šachové činnosti působil i v emigrantských politických kruzích a v CDU-CSU. V roce 1976 mu bylo odebráno československé občanství, a tak reprezentoval SRN na šachové olympiádě a roku 1978 se stal mistrem SRN. V Německu také působil jako šéfredaktor časopisu \"Das Schach-Archiv\", stálý spolupracovník deníku \"Die Welt\" a dalších německých listů.\n\nPo sametové revoluci se vrátil do vlasti a zapojil se do politických kampaní KDU-ČSL. Před rozpadem Československa mluvil o možnosti opětovného připojení Podkarpatské Rusi. Podílel se na založení nakladatelství \"ŠACHinfo\". Žil střídavě v Německu a v Praze, od roku 1998 pouze v Německu.\n\nO svém členství v komunistické straně po změně svého přesvědčení napsal: \"„Patřil jsem k podivnému společenství lidí, pro které jakési budoucí vidiny jsou vším a současné utrpení milionů ničím, kteří nenávist vydávají za vyšší lásku a násilí za vyšší svobodu, nadekretované formule za pravdu a mít vlastní odlišný názor za zločin.“\"\n\n\n\n\n"}
{"id": "217411", "url": "https://cs.wikipedia.org/wiki?curid=217411", "title": "Prefektura Tokio", "text": "Prefektura Tokio\n\nPrefektura Tokio (: 東京都, \"Tókjó-to\") je jednou ze 47 prefektur Japonska. Nachází se v regionu Kantó na ostrově Honšú. Sídlo prefekturální vlády je v Šindžuku.\n\nPrefektura má rozlohu 2 187,05 km² a k 27. říjnu 2005 měla 12 544 205 obyvatel.\n\nAdministrativně je prefektura Tokio rozdělena na 23 speciálních čtvrtí (区, \"ku\"), 26 velkých měst (市, \"ši\"), 1 okres (郡, \"gun\"), 5 malých měst (町, \"čó\"), 8 vesnic (村, \"son\") a 4 ostrovní administrativní jednotky (支庁, \"šičó\").\n\nK prefektuře Tokio patří i ostrovy Izu a ostrovy Ogasawara.\n\nV prefektuře Tokio leží 23 speciálních městských čtvrtí (区, \"ku\"):\nV prefektuře Tokio leží 26 velkých měst (市, \"ši\"):\n"}
{"id": "217413", "url": "https://cs.wikipedia.org/wiki?curid=217413", "title": "Martyn Bennett", "text": "Martyn Bennett\n\nMartyn Bennett (17. února 1971 – 30. ledna 2005) byl skotský hudebník, který se narodil v St. John's v provincie Newfoundland a Labrador v Kanadě. Měl zásadní vliv na vývoj moderní keltské fúze a míšení tradiční keltské hudby s moderní taneční hudbou.\n\nNa dudy začal hrát v 10 letech a již ve 12 vyhrával dudácké juniorské soutěže po celém Skotsku. V 15 pak začal pak hrát také na housle a klavír a skládat vlastní skladby. Studoval nejprve na City of Edinburgh Music School, poté o roku 1990 také na Royal Scottish Academy of Music and Drama.\n\nV roce 1993, těsně před promocí, se dozvěděl, že trpí rakovinou varlat, což mělo vztah k dusivému a stresujícímu prostředí světa klasické hudby, kde „radost z hudby…byla převážena tlakem, který následoval.“ V roce 1994 začal trávit více času tradiční, folkovou, hudbou. Netrvalo dlouho a začal experimentovat s elektronikou. Účinkoval také na světové premiéře filmu Statečné srdce.\n\nV roce 1996 vydal své první po sobě nazvané album na Eclectic Records. V roce 1998 vydal \"Bothy Culture\", své nejúspěšnější album. V roce 2000, jen několik měsíců po vysoce hodnoceném vystoupení na Cambridge Folk Festival se dozvěděl o svém onemocnění leukémií.\n\nJeho poslední album Grit bylo natočeno v průběhu jeho boje s rakovinou a je velkou změnou v jeho tvorbě, protože, jak psal v té době na své webové stránky, byl příliš slabý na to, aby mohl hrát na hudební nástroje, a proto byl zcela odkázán na samply a smyčky, s jejichž pomocí vytvářel hudbu.\n\nZemřel 30. ledna 2005.\n\n\n\n"}
{"id": "217419", "url": "https://cs.wikipedia.org/wiki?curid=217419", "title": "Epigon", "text": "Epigon\n\nEpigon (řec. potomek, syn) označuje osobu, jejíž dílo není originální, nýbrž odvozené, silně inspirované cizími vzory. Na rozdíl od plagiátora ale nepřebírá hotové texty, motivy nebo melodie, nýbrž tvoří sama podle vzorů. Na rozdíl od padělatele nevydává svá díla za díla někoho slavnějšího, nýbrž publikuje pod vlastním jménem. Co jim ovšem chybí, je právě originalita.\n\nEpigoni byli v řecké mytologii potomci a mstitelé neúspěšné výpravy „Sedmi“ proti Thébám. Od starověku až do 19. století se slovo používalo v neutrálním významu potomka, následovníka. Roku 1830 vydal německý spisovatel K. L. Immermann román „Epigon“, kde slovo poprvé použil jako metaforu pro nepůvodního autora, kterému nezbývá než „napodobovat“ své slavné předchůdce. Podle Nietzscheho jsou básníci „vlastně vždy a nutně epigoni“, ve stínu svých velkých předchůdců. Dle jistého mínění jsou všichni filosofové po Platónovi až do současnosti jenom epigonští komentátoři bez originálního přínosu lidskému poznání. Ale už od první čtvrtiny 19. století, souběžně s opouštěním tradice a zdůrazňováním originality (případně geniality), dostává slovo epigon pozvolna negativní význam nepůvodnosti a odvozenosti v umění, litratuře, ve vědě i v technice, a to zejména v německy mluvící oblasti. Ve francouzské a anglické oblasti nehrál tento pojem epigon nikdy příliš významnou roli, což se však od poloviny 20. století zásadně mění.\n\nV dějinách kultury, filosofie i vědy se někdy rozlišují velká tvůrčí období od následujících období epigonství, kdy se převzaté postupy a myšlenky jen rozpracovávají. Tak po klasickém období řeckého umění, filosofie i vědy následovalo epigonské období helénismu, po „zlatém“ období latinské literatury úpadek pozdního císařství, po baroku epigonské rokoko, po německé klasice biedermeier a podobně. V současnosti se tento názor spíše problematizuje.\nPojem je často používán v umění a kultuře pro označení autorů či herců, kteří ve svém díle (a někdy i stylu života) zjevně napodobují slavnější autory. V televizním světě jsou známi herci Paul L. Smith a Antonio Cantafora, kteří v sérii \"Šimon a Matouš\" ve svých rolích dějem, stylem hraní i zjevem věrně napodobují podstatně slavnější dvojici Bud Spencer a Terence Hill. Z epigonství Marilyn Monroe byla během své kariéry osočena popová zpěvačka Madonna. Odpověděla:\n\nV moderní hudbě je vysoké procento marketingově protežovaných \"umělců\", kteří jsou však často jen epigony předchozích autorů. \n\n"}
{"id": "217420", "url": "https://cs.wikipedia.org/wiki?curid=217420", "title": "Vlastimil Hort", "text": "Vlastimil Hort\n\nVlastimil Hort (* 12. ledna 1944 Kladno) je československý a od roku 1985, kdy emigroval z tehdejšího komunistického Československa, německý šachový velmistr a šachový teoretik. Mezinárodním mistrem se stal roku 1962 a titul velmistra mu byl udělen roku 1965.\n\nNejvětšího úspěchu dosáhl Hort v mezipásmovém turnaji mistrovství světa v Manile roku 1976, kde skončil třetí a postoupil do turnaje kandidátů 1977, ve kterém v boji o postup mezi nejlepší čtyři prohrál s Borisem Spasským. V tomto roce byl v žebříčku FIDE na 6. místě, což je zatím nejvyšší pozice dosažená československým či českým hráčem.\n\nHort je šestinásobným mistrem Československa v šachu. Zvítězil v letech 1970, 1971, 1972 a 1975; v turnajích s mezinárodní účastí uspořádaných v letech 1969 a 1977 obsadil shodně třetí místo a umístil se první mezi československými hráči. Zvítězil v mistrovství Spolkové republiky Německo v letech 1987, 1989 a 1991. Úspěšně se účastnil řady dalších turnajů a vyhrál více než šedesát z nich (např. v Hastingsu 1967/68, v Havaně, v Havířově a v Luhačovicích 1971, v Reykjavíku 1972, na Slunečním pobřeží 1974, v Hastingsu 1974/75 a 1975/76, v Banja Luce 1976, v Polanica Zdroji a v Londýně 1977).\n\nV letech 1960–1984 reprezentoval Hort Československo na jedenácti šachových olympiádách a byl společně s Janem Ambrožem, Vlastimilem Jansou, Janem Smejkalem a dnes slovenskými hráči Ľubomírem Ftáčnikem a Jánem Plachetkou členem družstva, které na šachové olympiádě roku 1982 v Lucernu skončilo na druhém místě. Později se stal trenérem německého reprezentačního družstva.\n\nV roce 1995 se Vlastimilu Hortovi podařilo úspěšně spoluorganizovat šachový turnaj POLKA v pražském hotelu ATRIUM, kterého se i sám zúčastnil. Turnaj byl sestaven ze dvou pětičlenných týmů, které spolu odehrály 10 kol. Turnaj měl dosud naprosto nevídané hvězdné obsazení. Na jedné straně slavní veteráni ve složení - Boris Spasskij, Viktor Korčnoj, Vasilij Smyslov, Vlastimil Hort a Lajos Portisch. Na straně druhé nastoupily nejlepší ženy světového šachu - Judit Polgárová, Zsusza Polgárová, Nana Ioselianiová, Pia Cramlingová a Sie Ťün. Turnaj zaznamenal velkou diváckou pozornost a bezesporu patří k těm nejlepším, které v České republice proběhly. \n\nOd roku 2006 každoročně nastupuje v Pražském přeboru družstev za ŠK PORG.\n\nU příležitosti 65. narozenin obdržel Vlastimil Hort Čestnou zlatou plaketu prezidenta republiky.\n\n\n"}
{"id": "217421", "url": "https://cs.wikipedia.org/wiki?curid=217421", "title": "Mitad del Mundo", "text": "Mitad del Mundo\n\nMitad del Mundo (španělský název pro \"střed světa\") se nachází v Ekvádoru, asi 26 km severně od centra Quita. Je to místo, kde rovník protíná důležitou ekvádorskou silnici – Panamericanu.\n\nRovník je zde označen žlutou čárou. Čára vede přesně prostředkem památníku, ve kterém je umístěno etnografické muzeum. Z každé strany památníku je značka s písmenem světové strany na které se zrovna člověk nachází. Nahoře na památníku je umístěna zeměkoule.\n\n"}
{"id": "217422", "url": "https://cs.wikipedia.org/wiki?curid=217422", "title": "Anna Steimarová", "text": "Anna Steimarová\n\nAnna Steimarová, rozená Anna Budilová, (7. července 1889 Plzeň – 15. března 1962 Liberec) byla česká divadelní, operetní a filmová herečka, dcera významného plzeňského herce a divadelního ředitele Vendelína Budila. Byla první manželkou herce Jiřího Steimara a matkou herečky Jiřiny Steimarové.\n\nDne 10. července 1915 se provdala za herce Jiřího Steimara. Za 1. světové války, kdy se jim narodila v roce 1916 dcera Jiřina, žili v pražském Podskalí. Šest let po Jiřině se jim narodil syn Miloš (1922–1949), který byl také nadějným hercem, hrál v Brně, ale v mladém věku se nešťastnou náhodou otrávil oxidem uhelnatým.\n\nPozději si Steimarova rodina koupila dřevěnou chalupu v Černošicích s půlkou ostrova na Berounce, kde pak mnoho let žila. Podnikavý herec Steimar později chalupu přebudoval v moderní penzión, o který se staral jako hoteliér, rád však hostům také uvařil. Steimarovi v Černošicích pěstovali holuby, psy a slepice. Místním občanům pomáhali s ochotnickým divadlem a sami v něm vystupovali. Jiří Steimar však organizoval i divadlo doma a zapojoval do něho celou rodinu i personál. Sjížděli se sem významní hosté – Olga Scheinpflugová, Xena Longenová, Saša Rašilov, Marie Hübnerová, Jan Masaryk, Jan Kubelík a Rudolf Friml.\n\nBrzy po rozvodu se Steimarová pokusila založit vlastní divadlo, ale v podnikání se jí příliš nevedlo. Nějaký čas žila ještě v Černošicích s bývalým manželem a jeho novou ženou Žofií, poté se odstěhovala do Prahy. Řadu let byl jejím přítelem herec Jindřich Láznička, ale Steimarová se už nikdy nevdala. Po úmrtí syna byla v takové depresi, že výrazně zhubla a nakonec dostala TBC žláz, která se pak zvrhla v rakovinu. Umírala deset let.\n\nAnna Steimarová se stala hereckou hvězdou již v dětském věku, kdy ji její otec angažoval jako školačku do inscenace \"Malého lorda\" v rodné Plzni, později si roli vyzkoušela i v Národním divadle v Praze. Později studovala řeč a zpěv. Pěvecký talent svým sopránovým hlasem prokázala již v osmnácti letech, kdy zpívala Olympii v Offenbachových \"Hoffmannových povídkách\".\n\nPřed 1. světovou válkou začínala jako operetní subreta v Německu – v Rostocku a ve Stuttgartu a v Theater an der Wien ve Vídni. Šest let působila v pražském Německém divadle a v této době se seznámila se svým budoucím manželem J. Steimarem.\n\nProšla několika pražskými scénami, hrála v karlínském Varieté, v kabaretu Rokoko, Aréně, Švandově divadle, ve Velké i Malé operetě (Tylovo divadlo v Nuslích), v letech 1928–1930 hrála ve Vinohradském divadle.\n\nPo 2. světové válce se mihla na prknech divadel ve Zlíně a v Liberci, poté krátce působila v Národním divadle v Praze, aby svou kariéru ukončila opět v Severočeském divadle v Liberci. Zde byla v angažmá v letech 1947–1958. Vytvořila např. roli \"Jenny\" (Bertold Brecht, \"Žebrácká opera\"), \"paní Higginsové\" (George Bernard Shaw, \"Pygmalion\") a \"Giudittu\" (Franz Lehár).\n\nVe filmu hrála často, své drobné až epizodní role dokázala zvýraznit propracovaností svého hereckého mistrovství, hloubkou výrazu, jež dávala svým postavám, do nichž se neobyčejně dovedla vžívat. Začínala už v roce 1913 ve dvou němých filmech (\"Pan profesor, nepřítel žen\" a \"České hrady a zámky\"), ale pak se vrátila před kameru až po dvaceti letech.\n\nVe třicátých letech už hrávala postarší nevzhledné ženy, jejichž povahy dovedla mistrně vystihnout především v rolích žen zlých, hrubých, primitivních a hloupých. Sem patří např. role paní domácí ve filmu \"Kariéra matky Lízalky\" (1937), stará panna Apolena v komedii \"Cech panen kutnohorských\" (1938), drbna Rollerová ve \"Filosofské historii\" (1937) a Betty ve filmu \"Čtrnáctý u stolu\" (1944).\n\nHrála i role větší, ale žádná nebyla tak působivá jako role malé. K filmům, kde hrála hlavnější role, patří \"Naše XI.\" (1936), \"Andula vyhrála\" (1938), diváci si ji budou vždy připamatovávat jako tetu Mařenky (Nataša Gollová) ve filmu Kristián (1939) a vlezlá teta Ema Lindová v burianovské verzi \"Barona Prášila\" (1940). Za války však vytvořila drobné role dramatické, které byly výborně psychologicky propracované. Sem patří šantánová zpěvačka v \"Panenství\" (1937), stará kovářka v Čápově \"Babičce\" (1940) a barová madame z \"Nočního motýla\" (1941), jež byla ve své době přijata pozitivně kritikou. V tomto filmu vůbec nepromluví, ale výraz ženy stojící u barového pultu a pomalu překusující zrnka kávy jsou mistrovskou etudou.\n\nPo válce její odchod do Liberce způsobil, že na ni pozapomněl i film. Objevila se v epizodních rolích ve filmech \"Řeka čaruje\" (1945) a \"Pancho se žení\" (1946), poté ještě vytvořila malou roli staré babičky ve filmu \"Páté kolo u vozu\" (1958).\n\n\n\n"}
{"id": "217426", "url": "https://cs.wikipedia.org/wiki?curid=217426", "title": "Miroslav Filip", "text": "Miroslav Filip\n\nMiroslav Filip (* 27. října 1928, Praha – 27. dubna 2009, tamtéž) byl jeden z nejúspěšnějších českých šachových velmistrů, šachový publicista a rozhodčí.\n\nMezinárodním velmistrem se stal v roce 1955. Už v roce 1954 se stal mistrem světa na šampionátu vysokoškolských družstev v Oslo, kde hrál za Československo na první šachovnici.\n\nJe dosud nejúspěšnějším českým šachistou v systému turnajů Mezinárodní šachové federace FIDE o titul mistra světa, když se dvakrát probojoval do turnajů kandidátů. V roce 1955 se dělil o sedmé místo v mezipásmovém turnaji MS v Göteborgu a v turnaji kandidátů v Amsterodamu obsadil osmé místo (8 b. z 18 partií). V mezipásmovém turnaji v roce 1961 ve Stockholmu se dělil o čtvrté místo a znovu postoupil na turnaj kandidátů do Curacaa, kde se dělil o sedmé místo, přestože porazil exmistra světa Tala.\n\nZe svých dvanácti účastí na šachových olympiádách nastoupil třikrát na první šachovnici, celkem dosáhl ve 194 partiích bilance +62 -28 =104. Tým s Filipem ve svých řadách skončil nejlépe čtvrtý v letech 1952, 1954 a 1972. V roce 1957 obsadilo Československo s Filipem na první šachovnici třetí příčku na mistrovství Evropy družstev, Filip dosáhl druhého nejlepšího individuálního výsledku; v roce 1970 byl dokonce individuálně nejlepší na druhé šachovnici (+3 -0 =4), ale tým skončil pátý.\n\nVyhrál nebo dělil první místo na řadě mezinárodních turnajů (Mariánské Lázně 1956 a 1960, Buenos Aires 1961, Bern 1975, Soluň 1983). V roce 1957 porazil v turnajové partii aktuálního mistra světa Vasilije Smyslova. Dvakrát vyhrál mistrovství Československa samostatně (1952 a 1954), dvakrát se o první místo dělil (1950 s Fichtlem a 1953 s Pachmanem).\n\nV roce 1980 ukončil svou profesionální šachovou kariéru, dál ale byl v šachu činný jako funkcionář, rozhodčí nebo publicista a propagátor. V roce 1982, kdy Československo obsadilo na Šachové olympiádě historické druhé místo, byl nehrajícím kapitánem. Rozhodoval několik zápasů o titul mistra světa. Vedl šachovou rubriku deníku Sport, psal do časopisu Československý šach i do zahraničních periodik. Šachy propagoval i v Československém rozhlasu a jako první také v Československé televizi.\n\nJe autorem knih \"Turnaj kandidátů mistrovství světa : Amsterodam 1956\" (1958), \"Sto dní v Baguiu\" (1979), \"Celý svět se od nich učí\" (1980) a dalších.\n\nV anketě veřejnosti ke 100 letům organizovaného šachu v českých zemích byl vyhlášen šestým nejlepším českým šachistou století.\n\n\n"}
{"id": "217431", "url": "https://cs.wikipedia.org/wiki?curid=217431", "title": "Novozélandský dolar", "text": "Novozélandský dolar\n\nNovozélandský dolar je zákonným platidlem ostrovního státu Nový Zéland. Jeho ISO 4217 kód je NZD. Jedna setina dolaru se nazývá cent. V psaném projevu se zapisuje znakem \"$\", nebo \"NZ$\" pro odlišení od jiných národních měn se stejným názvem dolar.\n\nKromě samotného Nového Zélandu je zákonným platidlem i na:\n\nA rovněž na:\n\nNovozélandský dolar byl uvolněn do oběhu v roce 1967, kdy nahradil novozélandskou libru. Směnný kurz byl 1:2 tzn. 1 libra se změnila na 2 dolary.\n\nMince novozélandského dolaru mají hodnoty 10, 20 a 50 centů, dále 1 a 2 dolary.\n\nBankovky jsou vydávány o nominálních hodnotách 5, 10, 20, 50 a 100 dolarů. Dřívější papírové bankovky byly nahrazeny polymerovými bankovkami.\n\n"}
{"id": "217435", "url": "https://cs.wikipedia.org/wiki?curid=217435", "title": "Kostel svatého Mikuláše (Merklín)", "text": "Kostel svatého Mikuláše (Merklín)\n\nKostel svatého Mikuláše je barokní kostel v Merklíně.\n\nKostel byl vystavěn již v období 14. století. Radikálně byl přestavěn na konci 17. století, kdy byl také prodloužen. Během požáru města v únoru 1817 byl kostel značně poškozen, ale již v následujícím roce byl opraven.\n\nObdélně klenutá loď kostela s polygonálním závěrem je v jihozápadním nároží stavby opatřena věží, jejíž fasáda je členěna lesénovým řádem. Kaple přistavěná k presbyteriu je sklenuta eliptickou klenbou.\n\nAreál kostela doplňuje barokní fara vystavěná roku 1712 a sochy sv. Floriána a sv. Notburgy datované vročením do roku 1765. Kamenné skulptury byly zhotoveny spolu s další sochou sv. Gotharda, stojící dnes při silnici na Ptenín, ve druhé polovině 18. století nákladem rodu Morzinů pro výzdobu zámeckého areálu, odkud byly v pozdějších letech přemístěny na současná místa.\n\nJe chráněn jako kulturní památka České republiky.\n\n"}
{"id": "217436", "url": "https://cs.wikipedia.org/wiki?curid=217436", "title": "Seznam hudebních nástrojů", "text": "Seznam hudebních nástrojů\n\nSeznam hudebních nástrojů podle abecedy:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "217439", "url": "https://cs.wikipedia.org/wiki?curid=217439", "title": "Postfixová notace", "text": "Postfixová notace\n\nPostfixová notace (též reverzní polská notace, zkráceně jako RPN) je způsob zápisu matematického výrazu, kde operátor následuje své operandy, přičemž je odstraněna nutnost používat závorky (priorita operátorů se vyjadřuje samotným zápisem výrazu). Vytvořil ji australský filozof a počítačový vědec Charles Hamblin v polovině padesátých let. Oblíbená je při implementaci vyhodnocování výrazů, například při programování překladače nebo interpretu pro různé programovací jazyky.\n\nPostfixová notace je obdobou prefixové notace, která byla představena v roce 1920 polským matematikem Janem Łukasiewiczem. V běžném životě i programování se však používá přirozenější infixová notace, která však vyžaduje používání závorek.\n\nV postfixové notaci (dále jen RPN) operátory následují za operandy; pro představu sčítání čísel tři a čtyři se zapíše jako „3 4 +“. Jestliže provádíme více operací, je operátor umístěn za druhý operand, takže výraz „3 - 4 + 5“ zapsaný ve standardní infixové notaci bude v RPN zapsán jako „3 4 - 5 +“; nejprve odečteme 4 od 3 a posléze přičteme 5. U RPN odpadá nutnost používání závorek používaných v infixové notaci. Výraz může být zapsán „3 - 4 + 5“, což se liší od „(3 - 4) + 5“ nebo od „3 - (4 + 5)“ a pouze závorky odlišují tyto zápisy. V RPN tento výraz bude zapsán jako „3 4 5 + -“.\n\nInterpretry postfixové notace jsou zásobníkového typu; operandy jsou uloženy na zásobník a když je operace provedena, jsou operandy vyzvednuty ze zásobníku a výsledek je uložen zpět na zásobník. Zásobník a potažmo RPN je velmi jednoduché implementovat.\n\n\n\nAlgoritmus pro výpočet postfixového zápisu je příjemně jednoduchý:\n\nInfixový výraz „5 + ((1 + 2) * 4) − 3“ může být přepsán do RPN jako\n\nVýraz je počítán zleva doprava.\n\nKdyž je výpočet hotov, na vrcholu zásobníku je uložen výsledek, v tomto případě 14.\n\n"}
{"id": "217440", "url": "https://cs.wikipedia.org/wiki?curid=217440", "title": "IRIX", "text": "IRIX\n\nIRIX je operační systém vyvinutý Silicon Graphics, Inc. (SGI), který běží nativně na 32bitové a 64bitové MIPS architektuře pro pracovní stanice a servery. Je založen na UNIX system V s BSD rozšířením. Je schopný extrémně dlouhé doby provozu bez vypnutí a jeho souborový systém XFS je považován za jeden z nejpokročilejších žurnálovacích souborových systémů v průmyslu.\nAktuální významnější verze systému IRIX je IRIX 6.5 která byla uvolněna v květnu 1998. Nové méně významné verze jsou vydávány každé čtvrtletí. U verze 6.5.22 byly uvolněny dvě verze: 1) udržovací verze, která původní IRIX 6.5. zpřesňuje a 2) doplňovací verze, která obsahuje různá vylepšení a rozšíření. Aktualizace z 6.5.x na 6.5.22 udržovacího vydání je k dispozici bezplatně ke stažení, zatímco verze 6.5.23 a vyšší požaduje aktivní smlouvu podpory Silicon Graphics pro běh pouze na hardwaru Silicon Graphics.\n\nJméno IRIX bylo poprvé použito v roce 1988 při vydání operačního systému 3.0 série SGI's IRIS 4D pro pracovní stanice a servery. Předchozí vydání byly identifikovány podle čísla verzí předpon \"4D1-\", např. \"4D1 2.2\". Přepona 4D1 byla používána v oficiálních dokumentacích číselných vydání systému IRIX.\n\nIRIX 3.x byl založen na UNIX system V Release 3 s 4.3BSD rozšířením a začleněn do \"4Sight\" Windows systém, založen na NeWS a IRIS GL. Extend file system (EFS) od SGI nahradil souborový systém Unix System V.\n\nIRIX 4.0, vydaný v roce 1991, nahradil 4Sight s X Window system (X11R4), podobně vypadajícím 4Dwm Windows managerem.\n\nIRIX 5.0, vydaný v roce 1993, začleňuje určité rysy UNIX System V Release 4, včetně spustitelného formátu ELF. IRIX 5.3 uvedl XFS žurnálovací systém souborů.\n\nV roce 1994 IRIX 6.0. přidal podporu pro 64bitový MIPS R8000 procesor, ale jinak byl podobný IRIX 5.2. Později vydaní 6.x podporovaly další členy rodiny 64bitových procesorů MIPS. IRIX 6.3 byl uvolněn pouze pro pracovní stanice. IRIX 6.4 zlepšený o multiprocesorovou rozšířitelnost pro systémy Origin 2000 a Onyx2 byl prodáván jak „Cellular IRIX“, ačkoli jsou začleněny jen nějaké rysy z originálního projektu distribuovaného operačního systému Cellular IRIX. IRIX 6.4 měl vážné problémy se spolehlivostí, což omezovalo jeho zavedení. Vývoj IRIXu se stabilizoval s uvolnění IRIX 6.5 v roce 1998. Aktuální verze IRIXu je 6.5.30, která byla uvolněna v srpnu 2006.\n\nIRIX 6 je kompatibilní s UNIX system V Release 4, UNIX 95 a POSIX (včetně 1e/2c konceptu 15 ACL).\n\nIRIX má silnou podporu pro diskové a grafické I/O operace v reálném čase. IRIX byl jeden z prvních verzí Unixu k tomu, které uváděly grafické uživatelské rozhraní hlavně v prostředí desktopu. IRIX byl široce používán v počítačovém animačním průmyslu a pro vědecké vizualizace díky jeho velkému aplikačnímu základu.\n\nIRIX užívá Indigo Magic Desktop, který standardně užívá 4Dwm X window manager s uživatelským pohledem navrženým v Motif widget toolkit.\n\nV tiskové zprávě 6. září 2006, SGI oznámila konec produktové řady založené na MIPS/IRIX. Produkce skončila 29. prosince 2006 a poslední objednávky byly splněny v březnu 2007. Podpora pro tyto produkty skončí v prosinci 2013. Veškeré zbývající SGI produkty řídí Linux.\n\n"}
{"id": "217449", "url": "https://cs.wikipedia.org/wiki?curid=217449", "title": "Brač", "text": "Brač\n\nBrač (italsky \"Brazza\", latinsky \"Bretia\" nebo \"Brattia\") je chorvatský ostrov v Jaderském moři poblíž Splitu.\n\nNa severu a východě dělí ostrov od pevniny Bračský průliv, na jihu jej dělí Hvarský průliv od ostrova Hvar a na západě Splitská úžina od ostrova Šolta. Ostrov měří na délku 40 km, jeho šířka dosahuje 12 km. Délka pobřeží ostrova je 180 km. Svou rozlohou 395 km² je největším ostrovem Dalmácie a třetím největším jadranským ostrovem.\nK severu spadají svahy ostrova k moři poměrně pozvolně, k jihu jsou svahy strmé. Nejvyšší vrchol ostrova Vidova gora (\"Vítova hora\") je svou výškou 778 m nejvyšším na ostrovech Jaderského moře.\n\nNa ostrově žije 14 031 obyvatel. Největším sídlem je Supetar (3016 obyvatel). Další obce: Bobovišća, Bol, Dol, Donji Humac, Dračevica, Gornji Humac, Ložišća, Milna, Mirca, Murvica, Nerežišća, Novo Selo, Postira, Povlja, Pražnica, Pučišća, Selca, Splitska, Sumartin, Sutivan, Škrip.\n\nPodnebí ostrova je středomořské. Léta jsou teplá a suchá s průměrnou teplotou 25 °C, zimy krátké a mírné s průměrnou teplotou 9 °C. Sníh zde padá průměrně dva dny v roce a neudrží se déle než 10 hodin. Úhrnné roční srážky se pohybují od 700 mm (Sutivan) do 1400 mm (Dol). Hodnota průměrné délky slunečního svitu na Brači 2700 hodin ročně patří k nejvyšším na Jadranu. Průměrná teplota moře je v létě 24 °C, v zimě 14 °C. Během chladnějších měsíců se střídají studené severovýchodní větry (bóra) s teplými jihovýchodními (jugo), v letním období převažuje severozápadní vítr (maestral).\n\nOstrov je, jako ostatně vesměs ostrovy jaderského archipelagu, tvořen vápenci, vápencovými brekciemi a mramory. Bračské mramory jsou velmi proslulé, ceněné jednak jako stavební kámen již od dob antiky (byl z něj vybudován například proslulý Diokleciánův palác ve Splitu, z pozdější doby pak je patrně nejznámější budovou Bílý dům ve Washingtonu, D.C), jednak se pro své vlastnosti využívá k výrobě různých drobných předmětů (váziček, svícnů apod.), prodávaných na ostrově jako upomínkové předměty.\n\nJakožto vápencové území představuje ostrov zároveň kras. Zdejší krasové území představuje významnou ukázku tohoto geomorfologického fenoménu. To dokázaly i výzkumy moravského badatele prof. Karla Absolona na počátku 20. století. Přesto se v literatuře podrobnější zmínky o krasu ostrova Brač hledají obtížně. Známy jsou především jeskyně s archeologickým a historickým významem jako je Dračí jeskyně (\"Zmajeva špilja\") u obce Murvica a jeskyně \"Kopačina\" jižně od Supetaru. Významné jsou rovněž tři jeskyně s významem pro potápění - jeskyně Maňajama 1 a Maňajama 2, objevené českými potápěči nedaleko moře a pak již delší dobu známou podmořskou propastí Lučica ve stejnojmenné zátoce. Jinak tvoří krasové jevy na Brači typické tvary jako škrapy, doliny, polje, závrty a propasti. Zdejší propast \"Jama kod Matešić stana\" u obce Hum představuje svými 260 m hloubky 49. nejhlubší propast Chorvatska.\n\nVzhledem ke krasové povaze ostrova Brače není s podivem, že povrch ostrova je suchý. Prameny sladké vody nalezneme jen ojediněle na jižní straně ostrova v okolí Bolu. Veškerá voda, která spadne na povrchu ostrova, mizí do viditelných i neviditelných puklin a podzemím proudí patrně především na zmíněnou jižní stranu ostrova, kde kromě zmíněných pramenů a jeskyní Maňajama vyvěrá v četných pramenech přímo do moře. Vodovodní síť ostrova je tak závislá na dodávkách vody podmořským potrubím z pevniny, konkrétně z řeky Cetiny.\n\nOstrov byl osídlen už v paleolitu, jak dokládají archeologické nálezy z jeskyně \"Kopačina\", nacházející se mezi Supetarem a Dolním Humacem. Z doby bronzové a železné pochází zbytky osídlení ilyrskými kmeny ve vnitrozemí ostrova. O kolonizaci starověkými Řeky nejsou žádné zprávy, i když ostrov navštěvovali a s Ilyry obchodovali. Roku 9 n. l. si Brač podmanili Římané.\n\nPozději byl Brač pod správou Byzantské říše. Roku 925 se ostrov stal součástí středověkého chorvatského státu. Ve 12. století, po spojení Chorvatska s uherským královstvím, získal ostrov na téměř dvě století samostatnost.\n\nOd 1268 do 1357 byl Brač součástí Benátské republiky. Poté se zde střídala nadvláda Uherska, bosenského krále a Benátské republiky při zachování omezené autonomie ostrova. Benátky ostrov ovládaly více než 4 století do roku 1797. Během této doby se na ostrově usazovali uprchlíci z Bosny držené Osmanskou říší.\n\nPo podrobení Benátek Napoleonem se Brač stal krátce administrativní součástí Francie. Roku 1807 ovládla ostrovy Brač a Korčula s pomocí ruského námořnictva Černá Hora. Vídeňský kongres v roce 1814 rozhodl o připojení Brače k Rakousku. Po rozpadu Rakousko-Uherska roku 1918 se stal ostrov součástí Království Srbů, Chorvatů a Slovinců. Počet obyvatel počátkem 20. století dramaticky klesl v důsledku silné emigrace.\n\nV roce 1941 okupovala ostrov Itálie. Po její kapitulaci roku 1943 obsadila ostrov v červnu 1944 německá vojska. Po osvobození byl ostrov součástí Jugoslávie až do získání nezávislosti Chorvatska roku 1991.\n\nNejdůležitějším hospodářským odvětvím je turistický ruch. Významný je rovněž rybolov, zemědělství (pěstování vinné révy a oliv) a těžba mramoru.\n\nSpojení s pevninou zajišťují trajekty (linky Split–Supetar a Makarska–Sumartin) a lodní linka Split–Bol–Jelsa. V roce 1993 zahájilo provoz letiště \"Veško polje\" pro letadla do 100 cestujících, kam směřují charterové lety během letní sezóny. Většinu obcí na ostrově propojuje síť asfaltových silnic vybudovaných v 70. letech.\n\n\n"}
{"id": "217450", "url": "https://cs.wikipedia.org/wiki?curid=217450", "title": "Spiritualita", "text": "Spiritualita\n\nSpiritualita (z lat. \"spiritualis\", duchovní), česky duchovnost, hebrejsky ruchanijut, znamená životní praxi, způsob vnímání a osobního zacházení s tím, co člověka přesahuje: s Bohem, s božským, s transcendencí. Lze ji též definovat jako rozměr života, „v němž si uvědomujeme Boží přítomnost“ . Náboženská spiritualita je vnitřní, osobní stránka zbožnosti a náboženství.\n\nV individualizovaných kulturách se těžiště náboženského života pozvolna přesouvá od kolektivních vnějších projevů, slavností a obřadů, k vnitřnímu duchovnímu životu čili spiritualitě. Individualizované náboženství modlitby a meditace je součástí příslušné kultury a je tudíž poznamenáno jejími charakteristickými znaky. Proto se hovoří o spiritualitě různých dob (např. středověké, barokové, pietistické) a kulturních okruhů (např. spiritualitě východní), ale také o specifické spiritualitě různých církví, řeholních řádů a náboženských společenství.\n\nZ toho lze usoudit, že ani ten nejosobnější duchovní život není zcela soukromý, nýbrž má také svoji společenskou stránku, protože vytváří širší nebo užší společenství, které chce a potřebuje svoji spiritualitu také předávat jako tradici. Vnitřní, duchovní život člověka je podstatnou složkou jeho osoby, a tedy také svrchovaným úkolem každého. Kultury a společnosti, které spiritualitě přikládaly větší význam a dosahovaly v ní také lepší úrovně než moderní společnosti konzumu, dobře věděly, že může snadno sklouznout do neplodných nebo dokonce nebezpečných poloh, jako je fanatismus nebo úzkostnost, vnitřní prázdnota nebo beznaděje. Poskytovaly a nabízely proto různé formy osvědčených zkušeností, osobního vedení, výcviku nebo „cesty“ (tao) a doporučovaly různé praktiky, které mohly jednotlivcům tento obtížný úkol usnadnit.\n\nVýznam spirituality zdůraznila v nedávné době řada psychologických škol. Např. logoterapie Viktora Frankla, knihy M. Scott Pecka, C. S. Lewise, Thomase Mertona nebo Anselma Grüna. Na druhé straně se „spiritualita“ stává často módním artiklem a nabízí jako prostředek k dosažení vnitřní rovnováhy, k načerpání energie nebo dokonce k posílení zdraví. To všechno mohou být vedlejší účinky skutečné spirituality, v níž ale jde o jiné věci, například o hledání smyslu, o vyrovnání se sebou samým, s druhými a se světem. Pravá spiritualita je také svrchovaně osobní úkol a nedá se kupovat a prodávat jako služba.\n\nStudie zaměřená na výzkum spirituální zkušenost realizovaná v České republice poukázala na vyšší spiritualitu mezi ženami a mezi vdovami a vdovci. S věkem také koreluje zvýšený výskyt spirituální zkušenosti. Jako omezení vzorku je ale konstatován nedostatečný počet věřících respondentů, což je důsledek realizace výzkumu na reprezentativním vzorku populace v (českém) sekulárním prostředí.\n\n\n\n"}
{"id": "217452", "url": "https://cs.wikipedia.org/wiki?curid=217452", "title": "Kaple Povýšení svatého Kříže", "text": "Kaple Povýšení svatého Kříže\n\nKaplí zasvěcených Povýšení svatého Kříže je více:\n\n…a mnoho dalších.\n\n"}
{"id": "217455", "url": "https://cs.wikipedia.org/wiki?curid=217455", "title": "Větrníky", "text": "Větrníky\n\nVětrníky je národní přírodní památka v lokalitě Letonice v okrese Vyškov. Oblast spravuje Správa CHKO Pálava. Geologickým podkladem jsou písky a štěrky, které přecházejí do téglu. \n\nDůvodem ochrany jsou travinné ekosystémy suchých trávníků, křovinné ekosystémy nízkých xerofilních křovin a vysokých mezofilních a xerofilních křovin, biotopy vzácných a ohrožených druhů rostlin bezobalky sivé (\"Trinia glauca\"), hadího mordu nachového (\"Scorzonera purpurea\"), hlaváčku jarního (\"Adonis vernalis\"), lněnky Dollinerovy (\"Thesium dollineri\"), sápy hlíznaté (\"Phlomis tuberosa\"), šanty lesostepní pravé (\"Nepeta nuda\" subsp. \"nuda\") a třezalky ozdobné (\"Hypericum elegans\") včetně jejich populací a biotopy vzácných a ohrožených druhů živočichů hnědáska černýšového (\"Melitaea aurelia\"), křepelky polní (\"Coturnix coturnix\"), modráska jetelového (\"Polyommatus bellargus\"), pěnice vlašské (\"Sylvia nisoria\"), stepníka rudého (\"Eresus cinnaberinus\"), vřetenušky třeslicové (\"Zygaena brizae\") a ťuhýka obecného (\"Lanius collurio\"), včetně jejich populací.\n\n"}
{"id": "217462", "url": "https://cs.wikipedia.org/wiki?curid=217462", "title": "2004 v letectví", "text": "2004 v letectví\n\nTento článek obsahuje seznam událostí souvisejících s letectvím, které proběhly roku 2004.\n\n\n\n\n\n\n\n"}
{"id": "217463", "url": "https://cs.wikipedia.org/wiki?curid=217463", "title": "Kaple Povýšení svatého Kříže (Soběkury)", "text": "Kaple Povýšení svatého Kříže (Soběkury)\n\nKaple Povýšení svatého Kříže ve vsi Soběkury v okrese Plzeň-jih je barokní návesní kaple.\n\nStavba orientovaná ke světovým stranám stojí uprostřed křižovatky silnice v severozápadním rohu návsi. Centrální stavba s osmibokým půdorysem je krytá kupolí s osmibokou lucernou na vrcholu nesoucí kříž. K západnímu průčelí je připojena otevřená předsíň, jejíž čtyřbokou střechu se zvoničkou nesou dva polosloupy a dva sloupy s toskánskými hlavicemi. Ve výklenku pod rovným stropem předsíně je umístěna kopie původní dřevěné sošky sv. Jana Nepomuckého. Stěny kaple jsou členěny liseny, ve východní stěně je malé okénko. V interiéru je malý oltář s ukřižovaným Ježíšem Kristem ve výklenku zdi, kazatelna a lavice.\n\nKaple byla postavena v letech 1826–1827.\n\n"}
{"id": "217464", "url": "https://cs.wikipedia.org/wiki?curid=217464", "title": "2001 v letectví", "text": "2001 v letectví\n\nTento článek obsahuje seznam událostí souvisejících s letectvím, které proběhly roku 2001.\n\n\n\n\n"}
{"id": "217465", "url": "https://cs.wikipedia.org/wiki?curid=217465", "title": "Znakový jazyk", "text": "Znakový jazyk\n\nZnakový jazyk je přirozený a plnohodnotný komunikační systém tvořený specifickými vizuálně-pohybovými prostředky, tj. tvary rukou, jejich postavením a pohyby, mimikou, pozicemi hlavy a horní části trupu. Znakové jazyky vznikaly spontánně v komunitách neslyšících, kde se dále vyvíjejí. Členy této komunity mohou být kromě neslyšících a nedoslýchavých také tlumočníci, přátelé a rodinní příslušníci neslyšících. Znakový jazyk také mohou používat lidé s poruchou řeči, jako jsou například některé případy afázie. \n\nUžívají se podobné až těžko rozlišitelné pojmy\n\nZnakový jazyk, např. český znakový jazyk, je nezávislý plnohodnotný dorozumívací systém sice národní (např. český), ale bez přímé návaznosti na mluvený jazyk, jako je čeština. Stejně jako je tomu u mluvených (a psaných) jazyků, tak i znakové jazyky se liší podle oblastí, zpravidla zemí. Přesto, když se setkají uživatelé dvou různých znakových jazyků, je komunikace značně jednodušší, než když se setkají dva lidé hovořící různými mluvenými jazyky. V tomto ohledu znakový jazyk otevírá cestu k mezinárodní komunitě neslyšících. Znakový jazyk však není univerzální a existuje mnoho navzájem bližších nebo vzdálenějších znakových jazyků, které jsou často navzájem nesrozumitelné.\nObecně vzato každý mluvený (a psaný) jazyk má vedle sebe ještě jazyk znakový, pokud v místě, kde se hovoří tímto mluveným jazykem, existuje komunita neslyšících. Znakové jazyky jsou izolovány stejně jako mluvené jazyky geografickými a kulturními hranicemi, které oddělují obyvatelstvo. Přesto nejsou tyto znakové jazyky závislé na jazycích mluvených.\nProto se můžeme setkat s označením \"národní znakový jazyk\", který spíše odpovídá oblasti, kde se daný znakový jazyk používá. Např.\n\nznakovaná čeština, umělý jazykový systém, který má strukturu, skladbu mluvené češtiny, využívá gramatické prostředky češtiny, a který je artikulován současně se znaky českého znakového jazyka. Těmto umělým systémům pro různé národní verze však neslyšící mnohdy nerozumí, protože zpravidla neovládají gramatiku mluveného jazyka. Starší generace jsou zvyklé spíše na znakovanou češtinu.\n\nZnaková řeč je definovaný termín, který označuje oba uvedené systémy dorozumívání neslyšících, tedy český znakový jazyk i znakovanou češtinu.\n\nTermín \"znaková řeč\" se vyskytuje v mnoha textech, a to napříč beletrií, publicistikou i odbornými texty, jedná se však o krajně nevhodné řešení. V překladových textech to lze přičítat i tomu, že je tato varianta uváděna ve slovnících jako (jediná) správná, například slovník na Seznamu chybně uvádí u francouzského \"langage des signes\" překlad \"znaková řeč hluchoněmých\", u německého \"die Zeichensprache\" je uvedeno \"posunková řeč hluchoněmých\", u italského \"lingua dei segni\" je to \"posunková řeč\" a u španělského \"lengua de señas\" je uvedena pouze \"znaková řeč\". Pouze u angličtiny je správně uvedeno \"znakový jazyk\", u italštiny je tento termín uveden jako další varianta. Ve skutečnosti se však při překladech textů rozhodně nejedná o tzv. znakovou řeč, což je, jak je vysvětleno výše, pojem definovaný českým zákonem, zahrnující v sobě několik různých věcí, a jako takový je specifický pouze pro české prostředí. Pokud se jedná o konkrétní znakové jazyky, například \"American Sign Language\" (ASL) nebo \"langue des signes française\" (LSF), jediný vhodný překlad je vždy pouze \"(americký, francouzský...) znakový jazyk\". Stejné chyby jsou i ve slovnících Lingea. Je až s podivem, do jaké míry je špatná varianta v překladech rozšířená, když například v angličtině je sign \"language\", nikoliv \"speech\". Stejně problematické jsou i související termíny \"hluchý\" či \"hluchoněmý\"; pokud se nejedná o vlastnost, ale o označení nějaké osoby, správně je \"N/neslyšící\".\n\n\n"}
{"id": "217466", "url": "https://cs.wikipedia.org/wiki?curid=217466", "title": "Vrchařská soutěž", "text": "Vrchařská soutěž\n\nSoutěž o nejlepšího vrchaře je hodnoceni silničních cyklistů, kteří bodují v horských premiích. Rozdělení bodů je prováděno v závislosti na obtížnosti stoupání, proto jsou horské prémie rozděleny do 4 kategorií podle obtížnosti. Etapa nemusí obsahovat žádnou horskou prémii, pak je označená jako rovinatá, nebo naopak může obsahovat i několik horských prémií a pak je označována jako kopcovitá nebo horská, podle náročnosti. Body do klasifikace vrchařů se mohou udělovat i v časovce, pokud je označena jako horská časovka. Rekordy v jednotlivých závodech drží Gino Bartali, který zvítězil 7x v \"Giro d'Italia\", Richard Virenque 7x na \"Tour de France\" a Jose Luis Laguia 5x \"Vuelta a España\". Zajímavostí je, že všechny rekordy drží cyklisté pořádající země. Zatím žádný cyklista nezískal titul \"Krále vrchařů\" (\"King of the Mountains\"), vítězství ve všech třech závodech Grand Tours v jediném roce. Získat trikoty pro nejlepšího vrchaře ve všech třech závodech, ale v různých letech, se podařilo pouze dvěma cyklistům: Federico Bahamontes a Luis Herrera.\n\nDeseti jezdcům se podařilo získat dva trikoty ve stejném roce, tzv. double:\n\nVítězství \"Tour de France / Giro d'Italia\" v jednom roce:\n\nVítězství \"Giro d'Italia / Vuelta a España\" v jednom roce:\n\nVítězství \"Tour de France / Vuelta a España\" v jednom roce:\n"}
{"id": "217473", "url": "https://cs.wikipedia.org/wiki?curid=217473", "title": "Náves", "text": "Náves\n\nNáves tvoří centrum vesnice. Jedná se o zpravidla pravidelný obdélníkový či oválný veřejný prostor, kolem kterého jsou soustředěny jednotlivé usedlosti. Velikost návsi byla při zakládání vesnice určována podle počtu sedláků. Ke každé usedlosti příslušel díl polí přímo za ní. Na návsi bývají kostely nebo kaple.\n\nNáves je typická pro tzv. \"návesní vesnice\".\n\nTvar a velikost návsi je jedním ze znaků užívaných při hodnocení historického vývoje a stáří sídla, neboť se v průběhu času měnil typický půdorys nově zakládaných vesnic. Stejně výrazně je však ovlivněn i dalšími okolnostmi. Jinou velikost a tvar má náves řemeslnického městečka s právem trhu a jinou čistě zemědělská vesnice. Odlišný charakter zástavby má i horská či podhorská obec. Důležité je to, zdali byla vesnice jednotně vysazená a vyměřená lokátorem či postupně rostlá. Takové vesnice mívají výrazně nepravidelný, jakoby chaotický půdorys s nepravidelnou a nepřesně vymezitelnou návsí.\n\nTento charakter však mívají někdy i vesnice pravidelně vysazené, neboť kvůli, až do konce 18. respektive první poloviny 19. století zcela dominantnímu užití dřevěné zástavby v Českých zemích, docházelo při obnovách staveb po zničujících požárech často k deformacím původního tvaru parcel.\n\n\n"}
{"id": "217475", "url": "https://cs.wikipedia.org/wiki?curid=217475", "title": "Milník", "text": "Milník\n\nMilník je patník nebo sloup, který stojí u cesty, silnice, trati nebo splavného vodního toku a označuje vzdálenost od výchozího místa (nebo staničení) v mílích. Milníky byly budovány již ve starověku. \n\nV zemích s metrickou soustavou se v podobné funkci používá kilometrovník (nebo hektometrovník).\n\nV češtině se výraz používá i pro označení dílčího cíle.\n\nDélka římské silniční sítě se odhaduje až na 300 000 km. Úseky silnic byly dobře rozměřeny. Tisíc dvojkroků (lat. \"mille passuum\") byla jedna míle, čili 1,609 km. V těchto vzdálenostech byly osazeny kamenné milníky. Většinou byly zhotoveny z materiálu z místních zdrojů, ale ty významné byly kamenicky zpracované, leckdy z dovezených, vzácnějších surovin. Zlatý milník, zřízený císařem Augustem v místě pupku světa na Forum Romanum v Římě byl z pozlaceného bronzu, zakončený zlatou koulí a své zlaté milníky měly i jednotlivé provincie. Na konci Via Apia v přístavním městě Brindisi ještě dnes stojí 15 m vysoký sloup – kdysi zde byly dva. Na milnících pořadově číslovaných byly uváděny vzdálenosti od výchozího místa silnice, případně jména budovatelů či rok výstavby nebo rekonstrukce. U některých milníků vyrostly zájezdní hostince, často podle jejich čísla pojmenovávané.\n\n\n"}
{"id": "217481", "url": "https://cs.wikipedia.org/wiki?curid=217481", "title": "Zákožkovití", "text": "Zákožkovití\n\nČeleď zákožkovití (Sarcoptidae Trouessart, 1892) zahrnuje roztoče parazitující v kůži zvířat a člověka. Jedná se o nejmenší zákožky.\nTělo zákožkovitých je okrouhlého tvaru (velikost od 150 do 500 µm) a je pokryto pevným chitinovým krunýřem. Hlavohruď splývá se zadečkem v jediný nečlánkovaný útvar. Na ventrální straně těla jsou 4 páry (u larev 3 páry) krátkých kuželovitých končetin, zcela skrytých pod tělem. Přísavné terčíky jsou u samic na 1. a 2. páru končetin, u samců na 1., 2., a 4. páru končetin. Povrch zákožek je hojně porostlý trny a štětinami. Ústní ústrojí je tvořeno podkovovitým chobotkem složeným z nůžkovitých chelicer, hypostomu, a tříčlánkovými palpami. Oči, soustava oběhu tělních tekutin a vylučovací ústrojí zcela chybí. Střevo je úplné a řitní otvor je lokalizován vždy na konci těla (typický znak pro rod \"Sarcoptes\"). Stigmata chybí, dýchací soustava vyúsťuje porézními políčky na různých místech celého povrchu těla. Samci jsou vždy menších rozměrů než samice.\n\nProbíhá od vajíček přes protonymfy, dutonymfy a teleonymfy k imagu. Samičky kopulují většinou již ve stádiu teleonymfy a později, samci vždy až ve stadiu imaga. Celý vývoj trvá 10 - 14 dnů, může se však prodloužit dle podmínek prostředí až na 1 měsíc. Zákožky tráví celý život na hostiteli, mimo tělo vydrží infekceschopné maximálně 18 dní. Jsou vysoce citlivé na vysoké teploty, sluneční záření a kožní reakci (pH).\nHostitelská specifita „sarkoptových“ zákožek není dosud zcela objasněna.\n\n\nDruh \"S. scabiei\" (zákožka svrabová) způsobuje u lidí svědivé onemocnění zvané svrab.\nNa člověka je přenosný i druh \"S. canis\" a \"N. cati\". Uvádí se, že 60 % osob, které jsou v přímém kontaktu s nemocnými psy nebo liškami může být přechodně napadeno zákožkami \"S. canis\" . Onemocnění u lidí se nazývá pseudosvrab, projevuje se pouze svědivými papulózními změnami na rukou, příp. na trupu. Přesto, že se zákožky zavrtávají do kůže, vyvíjí se pouze 1-2 generace a příznaky spontánně vymizí během asi 4 týdnů, pokud nedojde k opakovaným kontaktům.\n\nZákožky čeledi Sarcoptidae jsou rozšířeny celosvětově. Nejrozšířenější a ekonomicky nejvýznamnější je svrab u prasat. V ČR se odhaduje promořenost prasat zákožkou \"S. suis\" kolem 55 % . U psů má svrab význam zejména ve velkých chovech a nehygienických podmínkách. Z volně žijících zvířat má zcela největší význam svrab u kamzíků a v posledních letech i u lišek .\n\n"}
{"id": "217484", "url": "https://cs.wikipedia.org/wiki?curid=217484", "title": "Port Sudan", "text": "Port Sudan\n\nPort Sudan, česky Port Súdán (arabsky: بورتسودان - \"Būr Sūdān\") je nejvýznamnějším súdánským přístavem, který se nachází se na severovýchodě země, na pobřeží Rudého moře. Město je správním střediskem spolkového státu Rudé moře a žije zde asi 475 000 obyvatel.\n\nPort Sudan založili v roce 1905 Britové jako přístav z něhož byla vedena železnice do zemědělských oblastí v povodí súdánského Nilu. Po této železnici byla do přístavu a dále na světový trh dopravována bavlna, sezam nebo čirok.\nDíky hloubce vyhovoval tento nový přístav mnohem lépe pro větší lodě proplouvající Suezským průplavem, nežli do té doby využívaný Suakin (cca 30 km jižněji).\n\nPůvodní architektura města je tvořena jednopatrovými budovami se širokými balkony a terasami, které měly za úkol co nejvíce chránit obyvatele proti vysokým teplotám a vlhkosti, jež jsou zde běžné.\n\nSúdánské pobřeží má délku 853 km podél Rudého moře. Pobřežní vody jsou bohaté na podmořský život s četnými korálovými útesy. Jacques-Yves Cousteau zde dokonce uskutečnil v roce 1963 na útesu Ša´ab Rumí experiment s podmořskou základnou a výzkumem možného života člověka pod vodou.\n\nPort Súdán má denní letecké spojení s Chartúmem. Několik autobusových společností zajišťuje přepravu do Chartůmu trvající cca 12 hodin ze Sůqu Aš-ša´bí, další destinace obsluhované z této stanice jsou Atbara, Kassala aj. Železniční spojení do vnitrozemí znamená v současné době (rok 2008) jeden spoj týdně ve středu. Cesta do Atbary trvá 24 hod, vlak poté pokračuje do Chartúmu.\n\nJe horké, tropické, a připomíná klima jižních letovisek v Egyptě, přičemž se pyšní především teplejšími zimami, kdy ani v tomto období teplota neklesá pod 20 °C, a v průměru dosahuje hodnot Italských lét (23-27 °C den i noc).\n\nLéta, resp. období od dubna do listopadu jsou velmi horká, s extrémním UV slunečním faktorem, a průměrnými teplotami nad 30 °C (den i noc). V období od června do října teploty pak prakticky neklesají ani v noci pod 30 °C, a v denních maximech často překračují 40 °C, přesto nejsou tak extrémní, jako pouštní oblasti.\n\nSrážky se zde vyskytují velmi sporadicky, přesto o něco více, než např v Marsá Alam, v severně položeném Egyptském letovisku.\n"}
{"id": "217489", "url": "https://cs.wikipedia.org/wiki?curid=217489", "title": "Happy end", "text": "Happy end\n\nHappy end(ing) je termín z angličtiny označující takové zakončení fiktivního děje, které je ve všem podstatném šťastné pro hlavní hrdiny - přeloženo do češtiny znamená \"šťastný konec\" (šťastné zakončení) děje. Velmi často se objevuje zejména ve filmových amerických dílech. Vzhledem k předchozímu průběhu je nerealistický happy end běžně označován za americkou specialitu.\n\nV angličtině je správný výraz pouze \"happy ending\".\n"}
{"id": "217493", "url": "https://cs.wikipedia.org/wiki?curid=217493", "title": "Chichester", "text": "Chichester\n\nChichester je město s 23 000 obyvatel v hrabství West Sussex na jihu Anglie 70 km jihozápadně od Londýna. Je administrativním centrem distriktu Chichester, převážně venkovské oblasti s více než 100 000 obyvateli, hlavním městem \"hrabství\" West Sussex a bývalým sídelním městem historického království Sussex.\n\nV době vlády Římanů se centrum města nacházelo tam kde původně bylo \"Noviomagus Regensium\", centrum \"Civitas Reginorum\" a poblíž Fishbournova paláce. Podle Anglosaské kroniky bylo dobyto Alelem ze Sussexu na konci 5. století a bylo pojmenováno po jeho synovi \"Cissovi\". Stalo se hlavním městem království Sussex. Cesta vybudovaná Římany (současná \"Stane Street\") spojovala Fishbournův palác s Londýnem a vedla přes centrum města. Pravoúhlý systém ulic ve městě, který zavedli již Římané, s centrem ve středověkém tržišti byl dále rozvíjen. Větší část původních městských hradeb se zachovala až do současnosti.\n\nChichester je dosažitelný z ostatních částí země především dálnicemi \"A259\" a \"A27\". Železniční stanice v Chichesteru se nachází na \"West Coastway Line\" a vlaková spojení z Chichesteru směřují do Brightonu, Londýna, na Letiště Gatwick do Portsmouthu, Southamptonu a Basingstoke.\n\nChichester je pozoruhodný z architektonického hlediska. Podél hlavních i vedlejších ulic se nachází mnoho Georgiánských budov. Jeho katedrála je jedna z nejpozoruhodnějších v zemi. Patronem města je svatý Richard z Chichesteru. Hlavní kulturní událostí ve městě je každoroční \"Chichester Festivities\", kulturní, umělecký a hudební festival trvající tři týdny pořádaný v červenci.\n\nChichesterská katedrála je zasvěcena svaté trojici a obsahuje hrobku z ostatky svatého Richarda z Chichesteru. Tato hrobka vybudovaná z křehkého místního kamene se nenadále zhroutila a v 19. století byla znovu postavena. V chrámové lodi jsou patrné zbytky mozaikové podlahy z dob Římanů. Neobvyklost katedrály v rámci Velké Británie je v tom, že zvonice je zvláštní věž několik metrů od budovy chrámu .\nVe městě se nachází světoznámé Chichesterské festivalové divadlo, jehož představení v letní sezóně přitahují největší hvězdy mezi herci, scenáristy i režiséry z celého světa a jsou považována za jednu z nejdůležitějších divadelních akcí Velké Británie.\n\nNejznámější galerií v Chichesteru je Pallant House Gallery obsahující velkou sbírku uměleckých děl a od roku 2006 i sbírku profesora \"Colina St John Wilsona\".\n\nChichesterský symfonický orchestr, založený již roku 1881, hraje důležitou úlohu v kulturním životě města a udržuje tradici provozování klasické hudby ve městě.\n\nHlavní událostí hudebního života ve městě je \"Chichester RAJF\", čtyřdenní hudební festival pořádaný každoročně v červenci v stanech v \"Priory Parku\" poblíž cechovního domu z 13. století. Festival byl založen roku 1981 z prostředků věnovaných členy Chichesterského hokejového klubu. Původně byl zaměřen na pouze na jazzovou hudbu ale postupně rozšířil svůj záběr i na blues, R&B a některé jiné směry populární hudby. V poslední době se ho účastná asi 2 000 účinkujících mezi jinými například i James Brown, Status Quo, Blondie, Boney M, Hot Chocolate, Howard Jones, Go West, Pretenders nebo Simple Minds.\n\nV Chichesteru sídlí mnoho základních a středních škol mezi jinými \"Bishop Luffa School\", \"Central Church of England Junior School\", \"Chichester High School for Girls\", \"Chichester High School for Boys\", \"Lancastrian Infant School\", \"Prebendal School\" (založená roku 1497), \"Rumboldswhyke Church of England Infant School\" a \"St Richards Roman Catholic Primary School\".\n\nChichesterská univerzita (původně \"Bishop Otter College\", později \"University College Chichester\") obdržela nedávno status samostatné univerzity. Tato škola se více zaměřuje na akademické vzdělání.\n\nChichester College (původně \" Chichester College of Arts, Science and Technology\") poskytuje vzdělání jak základního směru tak i kursy k dosažení akademické hodnosti zaměřené na kvalifikaci pro průmyslové obory.\n\n"}
{"id": "217500", "url": "https://cs.wikipedia.org/wiki?curid=217500", "title": "Vyvěračka", "text": "Vyvěračka\n\nVyvěračka je místo, kde podzemní vodní tok ústí (vyvěrá) na povrch. Vyvěračka se obvykle nachází v krasových oblastech. Naopak místo, kde se povrchový tok zanořuje do podzemí, se nazývá ponor.\n"}
{"id": "217501", "url": "https://cs.wikipedia.org/wiki?curid=217501", "title": "Derivační článek", "text": "Derivační článek\n\nDerivační článek (derivátor) je elektronický obvod, který realizuje matematickou operaci derivace – napětí na výstupu je derivací napětí na vstupu podle času. Ideální derivační článek tak realizuje funkci: formula_1,\nkde formula_2 je konstanta derivátoru.\n\nDerivační článek má frekvenční charakteristiku hornopropustného filtru – se zvyšující se frekvencí vstupního napětí výstupní napětí roste. U ideálního derivátoru odpovídá desetinásobnému zvýšení frekvence desetinásobný vzrůst amplitudy, sklon jeho logaritmické amplitudové frekvenční charakteristiky tedy je +20 dB/dek.\n\nPřenos derivačního článku je formula_3.\n\nDerivační konstanta pasivního derivačního článku s rezistorem a kondenzátorem je \"K\"  = \"RC\", s rezistorem a cívkou \"K\"  = \"L/R\".\n\nLogaritmická amplitudová frekvenční charakteristika (LAFCH) derivačního článku s rezistorem a kondenzátorem je:\nformula_4\n\nPrvní člen LAFCH tvoří přímku stoupající se strmostí 20 dB/dek, která protíná osu X v bodě formula_5 (na obrázku vyznačena černě), u druhého členu lze diskutovat tři případy:\n1) je-li formula_6, pak i druhý člen je roven nule a přenos je až do zlomové úhlové frekvence formula_7 roven nule\n2) je-li formula_8, je formula_9 kde formula_7 je úhlová frekvence zlomu\n3) je-li formula_11, můžeme jedničku v odmocnině zanedbat a dostáváme tak přímku s počátkem ve zlomové úhlové frekvenci formula_7 která klesá se strmostí -20 dB/dek.\nSoučtem obou průběhů dostáváme výslednou charakteristiku, ta až do bodu formula_7 stoupá se strmostí +20 dB/dek k ose X, a od tohoto bodu sleduje osu X (na obrázku vyznačeno modře).\n\nLogaritmická amplitudová frekvenční charakteristika (LAFCH) derivačního článku s rezistorem a cívkou je:\nformula_14\n\nPrvní člen LAFCH tvoří přímku stoupající se strmostí 20 dB/dek, která protíná osu X v bodě formula_15 (na obrázku vyznačena černě), u druhého členu lze diskutovat tři případy:\n1) je-li formula_16, pak i druhý člen je roven nule a přenos je až do zlomové úhlové frekvence formula_7 roven nule\n2) je-li formula_18, je formula_19 kde formula_7 je úhlová frekvence zlomu\n3) je-li formula_21, můžeme jedničku v odmocnině zanedbat a dostáváme tak přímku s počátkem v úhlové zlomové frekvenci formula_7 která klesá se strmostí -20 dB/dek.\n\nSoučtem obou průběhů dostáváme výslednou charakteristiku, ta až do bodu formula_7 stoupá se strmostí +20 dB/dek k ose X, a od tohoto budu sleduje osu X (na obrázku vyznačeno modře).\n\nLAFCH je pouze aproximací skutečné charakteristiky, největší chyba nastává v bodě formula_7 (3 dB).\n\nDerivační článek obsahuje nejméně jednu frekvenčně závislou součástku (kondenzátor, cívka). Nejjednodušším zapojením je pasivní zapojení využívající jeden kondenzátor či cívku. Aktivní elektronický derivátor obsahuje operační zesilovač s rezistorem a kondenzátorem. Derivátor lze také koncipovat jako digitální součástku, např. složením převodníku napětí-frekvence s čítačem impulsů.\n\n\n"}
{"id": "217502", "url": "https://cs.wikipedia.org/wiki?curid=217502", "title": "Plovatkovití", "text": "Plovatkovití\n\nPlovatkovití (Lymnaeidae Rafinesque, 1845) jsou velmi významnou čeledí měkkýšů. Jedná se o celosvětově rozšířenou skupinu vodních plicnatých plžů. Některé druhy této čeledě patří k vůbec nejběžnějším sladkovodním plžům v ČR. Jejich význam tkví i v tom, že většina plovatkovitých plžů slouží jako mezihostitelé velkého spektra helmintů. Proto se jejich studiem zabývají kromě malakologů, též parazitologové. Nejčastěji slouží plovatkovití jako první mezihostitel motolic (Trematoda), v menší míře jako mezihostitelé některých hlístic (Nematoda). Uvádí se, že plovatkovití se podílí na vývojovém cyklu přinejmenším 71 druhů motolic.\n\nTypový rod je \"Lymnaea\" Lamarck, 1799.\n\n"}
{"id": "217505", "url": "https://cs.wikipedia.org/wiki?curid=217505", "title": "Balintovská skupina", "text": "Balintovská skupina\n\nBalintovská skupina (často psáno též bálintovská skupina) je skupinová metoda řešení problému, která se hojně užívá v psychoterapii. Balintovské skupiny byly od roku 1961 zaváděny na londýnské klinice psychoanalytikem maďarského původu Michaelem Balintem (původním jménem Bálint Mihály) a jsou využívané zejména při supervizi a výcviku psychoterapeutů.\n\nBalintovské skupiny jsou určené psychoterapeutům s cílem kvalitnější supervize a zvýšení účinnosti jimi prováděné psychoterapie. Jednotliví účastníci přinášejí do balintovské skupiny své vlastní problémové příklady z praxe, které jsou podrobeny skupinovému posouzení. Na rozdíl od běžných kazuistických seminářů nebo diskuzí o klinických případech není tomuto zkoumání podroben samotný pacientův problém, ale spíše vzájemný vztah mezi klientem a psychoterapeutem, motivace psychoterapeuta a její emoční složka včetně různých psychoanalyticky pojmenovaných procesů, jako například mechanismy přenosu, protipřenosu či projekce, které mohou mít vliv na léčbu. Terapeut díky balintovské skupině může lépe porozumět svému klientovi, a efektivněji cílit vlastní terapii.\n\nBěžná balintovská skupina se skládá ze 7–9 účastníků a jednoho či dvou vedoucích. Občas se využívá ještě širší kruh obecenstva, který sedí okolo diskutujících a bez zásahů přihlíží – svůj názor vyjádří až na samotný závěr diskuze. Balintovské skupiny se často scházejí opakovaně, například každý týden, a to i po dobu několika let.\n\nPři běžném průběhu je z přinesených témat vybráno několik, která jsou postupně uváděna. Hlavní řečník je prezentuje asi okolo pěti minut a dále má celá skupina přibližně 15 minut na to, aby kladla otázky a doplnila si informace. Ideální je, aby skupina byla nezávislá, neměla velké předchozí znalosti o problému. Dále nastává krátká doba (cca 5 minut) pro vyjádření asociací k problému. Nakonec se během deseti minut řeší samotný problém na základě předchozího a hlavní řečník celou diskusi shrne.\n\nPři přednášení problému může hlavní řečník mluvit také „sám za sebe“ – představí se jako svůj vlastní klient (samozřejmě se zamlčením jeho totožnosti) a popisuje jeho problémy, jako by byly jeho vlastní. To umožní terapeutovi lépe se vcítit do situace svého klienta. V tomto případě může také psychoterapeut sedět uprostřed kruhu a kolem něj jsou ostatní účastníci skupiny. Ti pak vyjadřují své vlastní fantazie, komentáře či dojmy, které jsou samozřejmě ovlivněny jejich vlastní zkušeností. Celé spektrum možných úhlů pohledu se tak rozšiřuje a prohlubuje.\n\nRole vedoucího pak tkví v tom, že celou diskuzi směřuje právě do vztahu psychoterapeuta a klienta – při běžném semináři by naopak vedoucí od této \"emocionální\" roviny odváděl pozornost směrem k řešení problému.\n\n\n\n\n"}
{"id": "217510", "url": "https://cs.wikipedia.org/wiki?curid=217510", "title": "Karel Hudec", "text": "Karel Hudec\n\nKarel Hudec (18. listopadu 1927 Brno – 10. listopadu 2017 Brno) byl český zoolog a ekolog se specializací na ekologickou ornitologii.\n\nByl absolventem Přírodovědecké fakulty Masarykovy university v Brně, kde v roce 1951 získal titul RNDr. V letech 1950 až 1954 pracoval jako učitel v Bohumíně (na měšťanské škole v Pudlově), od roku 1955 až do roku 1990 působil v Ústavu pro výzkum obratlovců a v Ústavu systematické a ekologické biologie ČSAV v Brně. V roce 1991 se stal docentem Masarykovy univerzity v Brně. V roce 1996 byl prvním vedoucím Ornitologické laboratoře v Olomouci.\n\nByl hlavním autorem několikadílného publikačního projektu Ptáci z ediční řady Fauna ČR a SR a spoluautorem unikátního Atlasu hnízdního rozšíření ptáků v České republice, podílel se také na kompendiu Handbuch der Vögel Mitteleuropas, Soupisu mokřadů ČR, Moravské vlastivědě aj. V letech 1944 až 1998 se stal autorem 298 odborných publikací, zabývajícími se rozšířením a bionomií ptáků, zejména vodních (husa velká), ochranou mokřadních společenstev, názvoslovím a botulismem.\n\nPůsobil v brněnské Nadaci Veronica, která podporuje projekty rozvíjející šetrný vztah k přírodě, zejména na jižní Moravě, a v ZO ČSOP Veronica, jejíž byl zakládajícím členem. Byl členem Čestné rady Českého svazu ochránců přírody.\n\nV červnu 2007 se stal laureátem Ceny ministra životního prostředí za významný přínos české ornitologii a Ceny Josefa Vavrouška udělované každoročně za významnou práci v oblasti ekologie a životního prostředí Nadací Charty 77. Byl čestným členem řady ornitologických společností (české, moravské slovenské, maďarské), v letech 1964 až 1988 byl delegátem ČSSR v International Waterfowl & Wetlands Research Bureau (IWRB).\n\nV roce 2017 vydal knihu \"Ptáci v českém životě a kultuře\".\n\n"}
{"id": "217518", "url": "https://cs.wikipedia.org/wiki?curid=217518", "title": "Mazuření", "text": "Mazuření\n\nMazuření je zejména v polštině vyslovování sykavek \"š, ž, č, dž\" jako \"s, z, c, dz\". Taková výslovnost se vyskytuje hlavně na Mazurách, v Malopolsku a na severu Slezska, podobný jev lze ale pozorovat, byť v omezeném rozsahu, také v dolnolužičtině nebo některých ruských nářečích.\n\nVývoj probíhal zřejmě podle řetězce \"š > s' > s\". Mazuření se rozšířilo pod vlivem staropruštiny, ve které je konsekventně \"s\" místo \"š\", \"z\" místo \"ž\" apod. (např. \"prusiskai\" prusky, por. lit. \"prusiškai\").\n\nMazuření je výsledkem tendence ke zjednodušení tří sykavkových řad staropolštiny. V jiných polských nářečích se tato tendence projevila splynutím řad \"š, ž, č, dž\" a \"ś, ź, ć, dź\", jehož výsledkem jsou sykavky poloměkké (např. na Jablunkovsku) nebo měkké (část Čadecka). V kašubštině došlo naopak k depalatalizaci \"ś, ź, ć, dź\" (s výsledkem podobným jako v češtině).\n"}
{"id": "217525", "url": "https://cs.wikipedia.org/wiki?curid=217525", "title": "Euroskepticismus", "text": "Euroskepticismus\n\nEuroskepticismus, jenž bývá někdy svými příznivci nazýván eurorealismus, je negativní postoj vůči evropské integraci. Může mít řadu různých odstínů od odmítání federalismu (trvání na tom, že Evropská unie by měla zůstat společenstvím národních a nezávislých států a nikoli směřovat k federativnímu či centralistickému uspořádání) až po odmítnutí evropské integrace jako takové. Podle definice politologa Paula Taggarta euroskepticismus jsou \"„myšlenky nahodilé nebo kvalifikované opozice, stejně tak jako přímé a nekvalifikované opozice vůči procesu evropské integrace.“\" \n\nJinými slovy pod tímto pojmem můžeme rozumět pestrou paletu názorů, jejichž společným jmenovatelem je nedůvěra vůči procesu sjednocování Evropy. Může označovat jednak kritický přístup k centralizačním a etatistickým trendům při současném uznávání přínosů integrace (tzv. měkký euroskepticismus), ale i snahy o vystoupení konkrétní země z EU či o rozpuštění EU (tzv. tvrdý euroskepticismus).\n\nEuroskeptické postoje se mohou mít řadu podob. Už zmíněný politolog Paul Taggart rozpracoval společně s Aleksem Szczezerbiakem svoji teorii euroskepticismu, když jej rozdělil na dvě základní skupiny:\n\n1. Měkký euroskepticismus: Jedná se o „nahodilou nebo kvalifikovanou“ opozici vůči evropské integraci. Zastánci tohoto typu euroskepticismu se nestaví proti členství v EU či evropské integraci, nicméně zastávají „kvalifikovanou opozici“ vůči jedné nebo více evropským politikám. Jako příklad takové opozice lze uvést např. odmítnutí společné evropské měny.\n\nStrany vyznávající měkký euroskepticismus jsou na pravé straně politického spektra v Evropském parlamentu zastoupeny zejména ve frakci Evropští konzervativci a reformisté. Naproti tomu strany zastávající měkké euroskeptické postoje na levici jsou sdruženy ve frakci Evropská sjednocená levice a Severská zelená levice\n\n2. Tvrdý euroskepticismus: Představuje striktní odmítnutí celého projektu evropské ekonomické a politické integrace. Strany vyznávající tvrdý euroskepticismus odmítají vstup či setrvání vlastní země v Evropské unii. Jedná se buďto o principiální odmítnutí projektu EU jako takového, případně jeho odmítnutí ve stávající podobě.\n\nV Evropském parlamentu zastávají takovéto postoje zejména poslanci sdružení ve frakcích Evropa svobody a přímé demokracie či Evropa národů a svobody. V obou případech jde o frakce, jejímiž členy jsou především politická uskupení ležící na pravém okraji politického spektra. \n\nVýznamné osobnostmi tohoto myšlenkového proudu mezi světovými politiky jsou Margaret Thatcherová či Iain Duncan Smith. Oba zmínění politici jsou příkladem tzv. měkkých euroskeptiků. Naproti tomu Marine Le Penová či Nigel Farage mohou být kvůli jejich požadavku na vystoupení vlastních zemí z EU považovat za „tvrdé“ euroskeptiky.\n\nV Česku se pak mezi přední euroskeptiky řadí konzervativci, nacionalisté i populisté. Přední čeští euroskeptici jsou blízcí Občanské demokratické straně, která sice vyjednávala členství v EU, ale ovlivnila ji blízkost britské Konzervativní strany. Současnými představiteli je bývalý předseda ODS a bývalý prezident Václav Klaus či europoslanec za ODS Jan Zahradil či současný předseda ODS Petr Fiala. Strana, jejímž hlavní ideologií je euroskepticismus je Strana svobodných občanů a reprezentantem je předseda a bývalý europoslanec Petr Mach. Tvrdý euroskepticismus prosazuje také Svoboda a přímá demokracie. Dalšími euroskeptiky jsou nacionalistické, populistické až extremistické strany jako Dělnická strana sociální spravedlnosti či Národní demokracie a jejich představitelé Tomáš Vandas, či Jana Bobošíková. Jedinou euroskeptickou levicovou stranou je pak Komunistická strana Čech a Moravy.\n\n\n"}
{"id": "217528", "url": "https://cs.wikipedia.org/wiki?curid=217528", "title": "Jean Effel", "text": "Jean Effel\n\nJean Effel, vlastním jménem François Lejeune (12. února 1908 Paříž – 10. října 1982 Paříž) byl francouzský kreslíř, karikaturista, ilustrátor, novinář, člen komunistické strany Francie (PCF). Sám se cítil být ponejvíc právě novinářem a politickým komentátorem. Jeho pseudonym je vytvořen z jeho iniciál F. L.\n\nVystudoval umění, hudbu a filosofii. Přes všechny snahy a přání svého otce, aby po něm převzal kupecké řemeslo, se rozhodl pro kariéru profesionálního umělce. Často kreslil pro francouzské komunistické noviny \"l'Humanité\" a je také autorem ilustrací \"\" bajkaře Jean de La Fontaina.\n\nJako jeho největší dílo však bývá označován cyklus kreseb \"Stvoření světa\" (zfilmováno v roce 1957 režisérem Eduardem Hoffmanem, premiéra v dubnu 1958). Celý cyklus je tvořem pěti knihami \"Le Ciel et la Terre\" (\"Nebe a země\"), \"Les Plantes et Animaux\" (\"Rostliny a zvířata\"), \"L'Homme\" (\"Muž\"), \"La Femme\" (\"Žena\") and \"Le Roman d'Adam et Eve\" (\"Příběh Adama a Evy\"). Mezi jeho další významné práce můžeme řadit také kolekci protifašistických karikatur z roku 1935 a knihu kreslených vtipů \"When Animals Still Talked\" (v českém vydání \"Mezi námi zvířaty\") z roku 1953.\n\nJeho kresby jsou lehce čitelné, svěží, humoristické a neotřelé, vždy doplněné typickým kudrlinkovým podpisem a občas také malou sedmikráskou, jež ukazuje autorův laskavý pohled na svět.\n\nMěl blízký vztah k Československu a byl dlouholetým předsedou \"Společnosti francouzsko-československého přátelství\".\n\n\n"}
{"id": "217530", "url": "https://cs.wikipedia.org/wiki?curid=217530", "title": "Vimperk II", "text": "Vimperk II\n\nVimperk II je největší místní částí města Vimperk. Je zde evidováno 581 adres. V roce 2011 zde trvale žilo 5 929 obyvatel.\n\nSídlí zde Městská knihovna, autobusové nádraží, supermarkety Penny a Lidl, Mateřská škola I., Měks, Arboretum, ISŠL (zrušená dnes v Písku, budova školy majetkem Nemocnice Vimperk o. p. s. a sídlí zde v.v.i. Tychon, hřbitov, urnový háj, fotbalový a zimní stadion, koupaliště. Jedná se o nejzajímavější část města kolem centra.\nV ulici Sklářská je do současnosti fungující sklárna. Do 2. světové války majetkem rodu von Meyerswald. Pojmenovaná po princi Adolfu \"Adolf\", někdy \"Adolfov\".\n"}
{"id": "217531", "url": "https://cs.wikipedia.org/wiki?curid=217531", "title": "Markéta Habsburská (1651–1673)", "text": "Markéta Habsburská (1651–1673)\n\nMarkéta Marie Terezie Habsburská (španělsky: \"Margarita Teresa de España\", německy: \"Margarita Teresa von Spanien\") (12. července 1651, Madrid – 12. březen 1673, Vídeň, Rakousko) byla španělskou a římskou princeznou a první manželkou římského císaře, českého a uherského krále Leopolda I.\n\nJejími rodiči byli španělský král Filip IV. a jeho druhá žena Marie Anna Habsburská. Jejími prarodiči z matčiny strany byli římský císař Ferdinand III. a Marie Anna Španělská. Markéta měla mladšího bratra, posledního španělského krále z rodu Habsburků Karla II.\n\nPřes blízké příbuzenství obou jejích rodičů a v té době naprosto běžným sňatkům blízkých příbuzných v rámci habsburského rodu byla Markéta půvabná dívka s milou a laskavou povahou. Byla oblíbeným potomkem svého otce, Filipa IV., který ji ve svých osobních dopisech oslovoval „můj poklade“.\n\nZ politických důvodů byla Markéta již v dětském věku zasnoubena s Leopoldem Habsburským, který byl zároveň jejím strýcem i bratrancem.\n\nV závěti jejího otce bylo uvedeno, že by se mohla stát španělskou královnou a království dále předat svým potomkům, s čímž Leopold I. nadšeně souhlasil.\n\nV létě roku 1666 patnáctiletá španělská princezna s několika členy svého španělského služebnictva odjela do Rakouska, kde byla slavnostně uvítána svým budoucím manželem Leopoldem. 5. prosince 1666 vstoupila s Leopoldem do Vídně, kde se 12. prosince 1666 konala svatba.\n\nI přes značný věkový rozdíl a Leopoldův málo atraktivní vzhled byl pár velmi šťastný, především po tom, co začali sdílet své společné záliby v divadle a hudbě.\n\nJeden z nejvýznačnějších počinů jejich společné vlády bylo sepsání opery \"Il pomo d'oro\" („Zlaté jablko“) italským skladatelem Marcem Antoniem Cestim, na žádost Markéty k jejím sedmnáctým narozeninám v červenci roku 1668. Velkolepé uvedení díla je mnohdy považováno za vyvrcholení barokní opery ve Vídni během 17. století.\n\nMarkéta zemřela při porodu roku 1673 ve věku jednadvaceti let, zanechavši na tomto světě žalem zdrceného Leopolda.\n\nMarkéta porodila svému manželovi čtyři děti, z nichž se však dospělosti dožila pouze dcera Marie Antonie.\n\nMarkéta je jako krásná plavovlasá princezna ztvárněna španělským malířem Diegem Velázquezem kromě jiného na obraze \"Las Meninas\" z roku 1656, kde je obklopena svými služebnými a dalšími dvořany; malíř portrétoval malou princeznu od nejútlejšího věku (poprvé v jejích dvou letech) až do své smrti v roce 1660. V galerii je tak řada obrazů, zachycující různá období princeznina dětství. Princezna je na nich oděna ve velkolepých barokních šatech, které jsou typické pro madridský dvůr během Zlatého španělského století. Většinu z těchto obrazů odeslal Filip IV. Habsburský Leopoldovi do Vídně, aby se tak mohl podívat na svou budoucí nevěstu a seznat, jak se díky výchově ve Španělsku liší od středoevropské kultury.\n\nJe možné, že když Maurice Ravel psal \"Pavane pour une infante défunte\" (\"Pavana pro mrtvou princeznu\"), myslel tím Markétu Habsburkou. Irský spisovatel Oscar Wilde se nechal inspirovat obrazem \"Las Meninas\" při psaní svého díla \"Princezniny narozeniny\".\n\nObrazy princezny Markéty\n\n"}
{"id": "217533", "url": "https://cs.wikipedia.org/wiki?curid=217533", "title": "Boubská", "text": "Boubská\n\nVesnice Boubská () se nachází v Jihočeském kraji, okresu Prachatice, 2 km severovýchodně od Vimperka. Oficiálně je součástí města Vimperk. V roce 2011 zde trvale žilo 137 obyvatel. Nachází se zde cca 100 domů, kaplička, hasičská zbrojnice, a mezi Boubskou a Bořanovicemi škola, která je dnes opuštěná ve vlastnictví zemědělského družstva. Většina obyvatel dojíždí za prací do města. Autobusová doprava jezdí dvakrát denně.\n\nVe vesnici se nachází zemědělská budova – kravín, z části kravína je sklad paliv s dřevoprodejem. Dále se zde nachází výrobním závod nábytku, mj. postele a matrace.\n\nPrvní písemná zmínka o vesnici pochází z roku 1359.\n\n"}
{"id": "217534", "url": "https://cs.wikipedia.org/wiki?curid=217534", "title": "Řetězový most", "text": "Řetězový most\n\nŘetězový most je visutý most zavěšený na řetězech. Na prohnutém řetězu, který má geometrický tvar řetězovky, jsou v pravidelných intervalech na táhlech zavěšeny trámy, které tvoří základ nosné konstrukce mostovky. Typický empírový řetězový most měl řetězy zavěšeny na kamenných věžích s průjezdy (pylonech), které svým tvarem připomínaly vítězný oblouk. Pozdější visuté mosty mají pracné a nákladné řetězy nahrazeny kabely ze splétaných ocelových lan.\n\n"}
{"id": "217540", "url": "https://cs.wikipedia.org/wiki?curid=217540", "title": "1986 v letectví", "text": "1986 v letectví\n\nTento článek obsahuje seznam událostí souvisejících s letectvím, které proběhly roku 1986.\n\n\n\n\n\n\n"}
{"id": "217542", "url": "https://cs.wikipedia.org/wiki?curid=217542", "title": "Paul Allen", "text": "Paul Allen\n\nPaul Gardner Allen (21. ledna 1953 – 15. října 2018) byl americký podnikatel, který založil Microsoft spolu s Billem Gatesem. Pravidelně se umísťoval na seznamu nejbohatších lidí světa. Naposledy (2007) byl časopisem \"Forbes\" označen za pátého nejbohatšího Američana, hodnota jeho majetku je odhadována na 18 miliard amerických dolarů. Byl předsedou Charter Communications, vlastnil i podíl v DreamWorks Animation.\n\nAllen vlastnil dva profesionální sportovní týmy: Seattle Seahawks v NFL a Portland Trail Blazers v NBA.\n\nV roce 2007 byl Allen na listině 100 nejvlivnějších lidí na světě časopisu Time Magazine.\n\nŽil v Mercer Islandu ve Washingtonu.\n\n5. března 2018 oznámil, že jím vedený průzkumný tým nalezl ca 800 km od východního pobřeží Austrálie vrak americké letadlové lodi USS Lexington.\n\nZemřel na komplikace při léčbě non-Hodkingova lymfomu 15. října 2018 ve věku 65 let.\n\n\n"}
{"id": "217547", "url": "https://cs.wikipedia.org/wiki?curid=217547", "title": "Um er-Rbia", "text": "Um er-Rbia\n\nUm er-Rbia ( , [Um al-rbiyaa] oficiální přepis [Oum er Rbia]) je řeka na západě Maroka. Je 556 km dlouhá.\n\nPramení v pohoří Střední Atlas nedaleko od Azrou a teče převážně západním směrem. V horách má prudký tok a na rovině se mění v klidnou řeku. Největší přítoky jsou El-Abid a Tesaut. Ústí do Atlantského oceánu.\n\nV zimě (po deštích) a na jaře (při tání sněhu) dochází k prudkým povodním. Průměrný průtok v tomto období dosahuje přibližně 200 m³/s. V období sucha v létě se stává velmi mělkou.\n\nVyužívá se hojně na zavlažování. Na řece a na jejím přítoku El-Abid byly vybudovány vodní elektrárny.\n"}
{"id": "217549", "url": "https://cs.wikipedia.org/wiki?curid=217549", "title": "Tensift", "text": "Tensift\n\nTensift je řeka na severozápadě Afriky v Maroku. Je 270 km dlouhá.\n\nPramení na svazích hřbetu Vysoký Atlas. Ústí do Atlantského oceánu.\n\nNa konci léta má nejnižší úroveň hladiny. V zimě a na jaře dochází ke krátkým, ale prudkým povodním.\n\nVyužívá se k zavlažování.\n"}
{"id": "217552", "url": "https://cs.wikipedia.org/wiki?curid=217552", "title": "Brněnský půlmaraton", "text": "Brněnský půlmaraton\n\nBrněnský půlmaraton je půlmaratonský závod pořádaný od roku 1999 (s přestávkami v letech 2003, 2005 a 2006) v jarních měsících v Brně. Do roku 2004 se tento závod konal v areálu Brněnského výstaviště, v roce 2007 se uskutečnil poprvé v ulicích města Brna.\nOd roku 2013 je organizátorem Brněnského půlmaratonu skupina běžeckých nadšenců ze seskupení BehejBrno.com.\n\nNásledující tabulka ukazuje vítěze (muži a ženy) půlmaratonského běhu:\n\n"}
{"id": "217556", "url": "https://cs.wikipedia.org/wiki?curid=217556", "title": "Muzeologie", "text": "Muzeologie\n\nMuzeologie je věda, která zkoumá specifický vztah člověka k realitě, kterou tvoří sběratelství, ochrana a dokumentace předmětů, které tuto realitu vystihují.\n\n\n\n\n\n\nZádady muzeologie byly formulovány na univerzitě ve Vídni 90.letech 19.století za vedení prof. Aloise Riegla. Lektoři muzejnictví v Československu od roku 1921 přednášeli na univerzitách v Praze, v Brně a v Bratislavě. Roku 1953 ministerstvo kultury rozhodlo zřídit Ústřední muzeologický kabinet, v jehož čele v letech 1955-1980 stál Václav Pubal, jeho řízení- stejně jako vyučování muzeologie na filozofické fakultě Univerzity Karlovy vedené Jiřím Špětem, bylo silně ideologicky ovlivněné. Mezi přednášejícími muzeologie pro historiky a historiky umění patřil k významným odborníkům Vladimír Denkstein, jeho přednášky však nikdy nebyly publikovány. Moderní souhrnná příručka o dějinách muzejnictví tak dodnes chybí a vyučuje se většinou podle nevyhovující knihy Špétovy.\n\nMetodickým orgánem pro česká muzea se stal Muzeologický kabinet Národního muzea pod vedením Mgr. Vladimíra Martince a RNDr. Jiřího Žalmana s pracovištěm v Praze 1 - Cihelné ulici 2. Po roce 1990 byly kabinety zrušeny a ke studijnímu oboru muzeologie se přidružila nově vzniklá kulturologie.\n\nV současné době je obor muzeologie vyučován na několika vysokých školách. Jako jednooborové prezenční i kombinované studium je možné jej absolvovat na Filozofické fakultě Masarykovy univerzity v Brně (Ústav archeologie a muzeologie) , jako dvouoborové studium na Filozoficko-přírodovědecké fakultě Slezské univerzity v Opavě .\n\nV roce 1921 byl zřízen lektorát muzejnictví díky řediteli tehdejšího Moravského zemského muzea Jaroslavu Helfertovi na vzniklé Masarykově univerzitě. V roce 1922 se začalo s výukou. Jednalo se o systém ročních kurzů. V rámci výuky pořádal Jaroslav Helfert exkurze do Moravského zemského muzea, aby tak studentům přiblížil muzejní praxi. Odchodem Jaroslava Helferta lektorát muzejnictví zanikl. Až v roce 1963 opět díky Janu Jelínkovi, řediteli Moravského zemského muzea vzniká tzn. externí katedra muzeologie. Byla první svého druhu u nás a jednou z mála ve světě. Katedra organizovala postgraduální tříleté studium muzeologie pro pracovníky muzeí a galerií, které trvá dodnes.\nKatedra muzeologie se po roce 1968 stala součástí katedry archeologie. Samostatnou katedrou se stala v roce 1991. První ročník denního studia byl otevřen a výuka zahájena v roce 1993. V roce 1996 došlo v rámci reorganizace fakulty k sloučení katedry muzeologie a archeologie - Ústav archeologie a muzeologie. V roce 2000 byl otevřen první ročník kombinovaného studia.\n\n\n"}
{"id": "217559", "url": "https://cs.wikipedia.org/wiki?curid=217559", "title": "Markéta I. Dánská", "text": "Markéta I. Dánská\n\nMarkéta I. nebo Markéta dcera Valdemara (: \"Margaret Valdemarsdatter\", : \"Margrete Valdemarsdotter\") (1353, hrad Vordingborg – 28. října 1412) byla norskou královnou (1388–1412) a regentkou ve Švédsku (1389–1412) a Dánsku (1388–1412). Iniciovala vznik Kalmarské unie, která spojila skandinávské země v personální unii. V dějinách severských zemí sehrála rozhodující roli a je považována za jednu z největších žen světové historie.\n\nJe označována jako Markéta I., aby se odlišila od současné dánské královny Markéty II., avšak ona sama se královnou nenazývala (kromě krátkého období v roce 1375). Když mluvila o své vládě nad Dánskem, raději se nazývala \"Markéta, z vůle boží, dcera dánského krále Valdemara\" nebo \"právoplatná dědička Dánska\". Ostatní jí říkali jednoduše „\"Paní královna\"“.\n\nI v Norsku byla známa jako Královna (Královna choť, později Královna vdova) a regentka. A jako vládkyně Švédska, byla Královnou vdovou a zplnomocněnou vládkyní. Když si roku 1363 vzala norského krále Haakona VI. (syna Magnuse VII.), byl už spolukrálem Švédska (a Markéta se tedy stala švédskou královnou); i když byl Håkon později sesazen, nikdy se nevzdal svých nároků a titulu (de facto ovládal nejzápadnější provincie Švédska až do své smrti). Když tedy roku 1389 Švédové vyhnali Albrechta I., Markéta z právního hlediska jen obnovila své původní postavení.\n\nNarodila se na hradě Vordingborg jako mladší dcera Valdemara IV. a Helvigy ze Sønderjyllandu, dcery šlesvického vévody Erika II. V dubnu 1363 byla v Kodani provdána za norského krále Haakona VI. (přestože norská šlechta si přála jinou nevěstu – \"Alžbětu Holštýnskou\", ta však byla zadržena v dánských vodách, dokud se svatba Haakona a Markéty neuskutečnila). Markéta byla poslána do Norska ve věku 12 let, o její další výchovu se zde starala Märta Ulfsdotter, dcera svaté Birgitty.\n\nPrvní věcí, kterou Markéta učinila po smrti svého otce (1375), bylo zajištění zvolení jejího nedospělého syna Olafa (*1370) za dánského krále, i přes nároky Albrechta IV. Meklenburského, syna její starší, již zemřelé sestry Ingeborg. Olaf zdědil roku 1380 i norský trůn a po svém otci i nároky na trůn švédský, zemřel však předčasně jako sedmnáctiletý již v roce 1387. Následující rok začala Markéta vládnout jako regentka Dánska a Norska. Markéta již prokázala své státnické schopnosti, když získala vládu nad Šlesvickem místo hrabat z Holštýnska; tím také neustále rebelující jutská šlechta ztratila šlesvicko-holštýnskou podporu. Markéta, která se tak nemusela bát domácích nepokojů, mohla věnovat svou pozornost Švédsku, kde se šlechta začala bouřit proti králi Albrechtu Meklenburskému (ten byl švagrem její sestry Ingeborg).\n\nNa konferenci na hradě Dalaborg v březnu 1388 přijali švédští magnáti veškeré Markétiny požadavky a zvolili ji „svrchovanou vládkyní“ s tím, že přijmou jakéhokoli následníka, kterého ona určí. 24. února 1389 byla žoldnéřská armáda krále Albrechta, který se vrátil z Meklenburska, v bitvě u Falköping poražena a Albrecht zajat. Markéta tak získala úplnou vládu nad všemi třemi zeměmi.\n\nStockholm, tou dobou prakticky německé město, však Markéta stále nezískala. Navíc proti Spojeným královstvím začalo Meklenbursko ve spojení se severoněmeckými hanzovními městy vést pirátskou válku. Baltské a Severní moře rychle zaplnily lodě „Zásobovacího bratrstva“ neboli vitaliánů, kteří byli původně najati, aby zásobovali obležený Stockholm potravinami. Vitalijní bratři ale záhy začali přepadávat dánské, norské i švédské lodě; později i města na pobřeží Finska a Švédska a nakonec dobyli a obsadili i ostrovy Bornholm a Gotland. Markéta musela ustoupit a na základě dohody z Lindholmu (1395) byl Albrecht propuštěn se závazkem do tří roku zaplatit výkupné 60 000 marek; Stockholm byl dán hanze do zástavy. Albrecht peníze nevyplatil a tak hanza – výměnou za obchodní privilegia – předala Stockholm v září 1398 královně.\n\nPředpokládalo se, že Markéta při první příležitosti dá královstvím krále, příbuzného všem třem dynastiím, i když v Norsku bylo stanoveno, že bude nadále vládnout po boku tohoto krále. V roce 1389 prohlásila svého tehdy sedmiletého synovce Erika Pomořanského norským králem. V roce 1396 mu byl vzdán hold v Dánsku a Švédsku, ale i tady si Markéta uchovala úřad regentky do doby Erikovy dospělosti. Aby spojila tři království ještě těsněji, svolala Markéta v červnu 1397 Riksråd (říšskou radu) tří království do města Kalmar a na Svátek nejsvětější trojice (17. června) zde byl Erik slavnostně korunován králem Dánska, Švédska a Norska. Dokument zaručoval státům zachování jejich původních území, zvyklostí a hodnostářů, což Markéta nepodporovala, neboť podle ní to bránilo úplnému sjednocení Skandinávie.\n\nErik záhy dosáhl plnoletosti, ale za svého života byla faktickým vládcem tří zemí Markéta.\n\nDokud nebyla unie zajištěna, tolerovala Markéta přítomnost „dobrých mužů“ všech tří království u trůnu, ale přitom jim nikdy nepředala významnější pravomoci. Nadřazenou zůstávala v každém ohledu moc královská. Moc šlechty byla značně omezena, zejména ve Švédsku, které bylo méně loajální vůči unii (a méně na Dánsku závislé) než Norsko.\n\nMarkéta plánovitě získávala pro korunu zpět statky, které dával Valdemar IV. svým stoupencům. Toto získávání statků bylo prováděno přísně a mnoho statků připadlo koruně.\n\nMarkéta také reformovala dánskou měnu, zavedla stříbrné mince místo starých a bezcenných měděných. Stále měla dostatek prostředků, z nichž část byla věnována na dobročinnost.\n\nZahraniční politika byla oproti smělé politice jejího otce prozíravá a rozvážná. Nejlákavější nabídky spojenectví ji nikdy nepřiměly ustoupit od jejího systému neutrality. Na druhou stranu získala velmi snadno ztracená dánská území. Koupila od Albrechta Meklenburského a Řádu Livonských rytířů ostrov Gotland a také velkou část Šlesvicka.\n\nRoku 1402 začala jednat s králem Anglie Jindřichem IV. o manželském spojení Anglie a severské unie. Návrh zahrnoval dvě svatby: král Erik se měl oženit s Jindřichovou dcerou Filipou a syn krále Jindřicha, toho času Princ z Walesu (později král Jindřich V.), s Erikovou sestrou Kateřinou. Anglická strana ale chtěla spolu se sňatky získat spojenectví s unií v anglických válkách, což by znamenalo účast ve stoleté válce proti Francii. Markéta vedla ale neměnnou politiku a nehodlala nechat vtáhnout své země do cizích konfliktů, Jindřichův návrh tudíž odmítla. Celý projekt ale nepadl, protože Erik se oženil s Filipou 26. října 1406 v Lundu. Spolu se svatbou byla uzavřena čistě obranná aliance mezi Anglií a Kalmarskou unií. Erikova sestra Kateřina se provdala za hornofalckého kurfiřta \"Jana Wittelsbacha\", čímž zajistila Unii spojence na jihu Německa; její syn Kryštof byl po Erikově sesazení s trůnu v roce 1439 zvolen jeho nástupcem.\n\nMarkéta zemřela náhle na palubě své lodi v flensburském přístavu 28. října 1412. Její sarkofág, zhotovený lübeckým sochařem Johanessem Jungem, je vystaven v katedrále v Roskilde blízko Kodaně. Královna zanechala katedrále velké jmění pod podmínkou, že budou za její duši slouženy pravidelně mše, avšak tato tradice v době reformace ustala. Královninu památku dnes připomíná alespoň vyzvánění zvláštním zvonem dvakrát denně.\n\n\n"}
{"id": "217568", "url": "https://cs.wikipedia.org/wiki?curid=217568", "title": "SK Moravská Slavia Brno – fotbal", "text": "SK Moravská Slavia Brno – fotbal\n\nSK Moravská Slavia Brno (celým názvem: Sportovní klub Moravská Slavia Brno) je jedním z nejstarších českých fotbalových klubů, který sídlí v brněnských Štýřicích. Klub byl založen v roce 25. dubna 1906 jako fotbalový odbor Sportovního klubu Moravská Slavia Brno.\n\nJedná se o historicky 2. brněnského účastníka nejvyšší soutěže (po SK Židenice – 1933/34 a před ZSJ MEZ Židenice – 1952, Rudou hvězdou Brno – 1957/58 a Spartakem KPS Brno – 1961/62). V nejvyšší soutěži odehrála \"Morenda\" dva ročníky (1935/36 a 1936/37).\n\nAč byla ve svých počátcích hegemonem jak brněnského, tak moravského fotbalu, v průběhu 30. let se dostala do stínu SK Židenice a prohrála s nimi i všechna čtyři brněnská prvoligová derby. V roce 1993 došlo k osamostatnění oddílů a vzniku samostatných klubů s právní subjektivitou. Fotbalový oddíl se zaregistroval jako občanské sdružení pod názvem \"SK Moravská Slavia Brno – fotbal\". Klubovými barvami jsou červená, bílá a modrá. Stadion klubu se nachází ve Vojtově ulici v Brně-Štýřicích, tréninkové – škvárové hřiště ve Vinohradské ulici. Od sezony 2014/15 hraje Přebor Jihomoravského kraje (5. nejvyšší soutěž), do kterého se probojoval po 21 letech.\n\nJediným fotbalistou, který reprezentoval v A-mužstvu Československa jako hráč Moravské Slavie Brno, byl brankář František Řitička (13.12.1936). Za Bulharsko nastoupili dva hráči Moravské Slavie Brno, a sice Asen Pešev a Michail Lozanov.\n\nNejvíce prvoligových startů v dresu Moravské Slavie Brno si připsal záložník Jaroslav Vršecký (48 – jako jediný odehrál všechna utkání), nejlepším prvoligovým střelcem tohoto klubu byl útočník Ludvík Koubek (10).\n\nFotbalový odbor Moravské Slavie byl založen 25. dubna 1906. První hřiště se podařilo získat až v roce 1908 v Žabovřeskách, po levé straně dnešní ulice Tábor. V letech 1912, 1913 a 1929 Moravská Slavia vyhrála Mistrovství Moravy. V roce 1913 postoupila až do finále Mistrovství Českého svazu footbalového, kde prohrála se Slavií Praha 2:0. Ve stejném roce dostal klub výpověď ze svého prvního hřiště. Nové hřiště se podařilo získat v blízkosti toho starého. Na novém pozemku byla plánována výstavba pavilonu, který měl obsahovat převlékárny, čítárnu, klubovnu, sprchy a restauraci. Stavba měla být dokončena do sokolského sletu v červenci 1914. Stavba se ale zpožďovala a budování nového zázemí definitivně přerušila 1. světová válka.\nV září 1919 získal klub pozemky v Pisárkách, kde vybudoval fotbalový a atletický stadión (dnes je hřiště v majetku státu a je využíváno Univerzitou obrany).V sezóně 1934/35 vyhrála Moravskoslezskou divizi, v následujícím kvalifikačním turnaji o postup do 1. ligy skončila na třetím místě, a zajistila si tak prvoligovou účast pro další rok. V první lize působila Moravská Slavia v ročnících 1935/36 a 1936/37. Po okupaci v roce 1939 dostal klub ze svých sportovišť výpověď, vedl soudní spor s okupační správou, který ovšem prohrál. Jako náhradu získal pozemek v královopolské cihelně, kde v krátkém čase vybudoval nové hřiště.\nPo nástupu komunistů k moci a po procesu „sjednocování tělovýchovy“ byl klub přejmenován na Sokol Moravská Slavia, který byl následně sloučen se Sokolem GZ Královo Pole. Moravská Slavia tak fakticky zanikla. 9. prosince 1965 byl z popudu bývalých členů klub obnoven jako \"TJ Moravská Slavia Brno\". Nová TJ neměla hřiště, z těchto důvodů došlo ke sloučení s \"TJ Slovan Staré Brno\". Postupně se tak začal budovat stadion ve Vojtově ulici, který se tak stal pátým působištěm Moravské Slavie v Brně.\n\n\nFrantišek Řitička (26/0/3) –\nFranz Cisar (26/5),\nAntonín Horák (15/5),\nEmil Chott (11/2),\nŠtefan Chynoradský (13/0),\n... Kalina (5/3),\nRudolf Kosmák (9/3),\nLudvík Koubek (16/5),\nKarel Kříž (21/4),\nRudolf Kubesch (26/6),\nJenő Roth (24/4),\nJan Smolka (2/0),\nJiří Stejskal (8/0),\nStanislav Stejskal (12/2),\nEmil Šlapák (4/1),\nJosef Tichý (2/0),\nKarel Valoušek (4/0),\nKarel Volavka (11/0),\nKarel Votruba (10/0),\nJaroslav Vršecký (26/0),\nJaroslav Zezula (15/0) + 2 vlastní (Bernášek, Mudra) –\ntrenér ...\n... Kučírek (1/0/0),\nOldřich Kuklínek (3/0/0),\nFrantišek Řitička (15/0/0),\nJosef Vašíček (3/0/0) –\nOldřich Bárek (6/0),\nAntonín Horák (13/1),\nEmil Chott (4/0),\nŠtefan Chynoradský (5/0),\n... Jelínek (2/0),\n... Kalina (2/0),\nRudolf Kosmák (16/2),\nLudvík Koubek (13/5),\nKarel Kříž (15/5),\nRudolf Kubesch (10/0),\nJaroslav Lédl (6/0),\nLeopold Malaník (12/2),\nAsen Pešev (4/0),\nTomáš Porubský (12/1),\nJenő Roth (14/3),\nBedřich Slezák (1/0),\nJosef Sobola (1/0),\nJiří Stejskal (15/0),\n... Strnisko (4/0),\nEmil Šlapák (7/0),\nKarel Valoušek (8/0),\nKarel Volavka (13/0),\nJaroslav Vršecký (22/0),\nJaroslav Zezula (15/0) –\ntrenéři Rudolf Křenek, ... Toms a Leopold Hlaváček\n\n\nZdroj: \n\n\n\nZdroj: \n\nPoznámky:\n\nSK Moravská Slavia Brno „B“ je rezervním týmem Morendy, který ukončil činnost roku 2010, aby ji v roce 2018 obnovil.\n\n\nZdroj: \n\n\n\nZdroj: \n\nPoznámky:\n\nTJ Moravská Slavia Brno „C“ byl druhým rezervním týmem Morendy, který naposled startoval v sezoně 1992/93.\n\n\nZdroj: \n\n\n\nZdroj: \n\n\n"}
{"id": "217575", "url": "https://cs.wikipedia.org/wiki?curid=217575", "title": "Zásada (rozcestník)", "text": "Zásada (rozcestník)\n\nNázev Zásada může znamenat:\n\n\n"}
{"id": "217578", "url": "https://cs.wikipedia.org/wiki?curid=217578", "title": "Breath of the Heart", "text": "Breath of the Heart\n\nBreath of the Heart je koncertní album Davida Hykese a Harmonic Choir. Bylo nahráno v roce 1996 v Kodani v sále muzea Glyptoteket a původně se mělo jednat o živé provedení skladeb z posledního alba Earth to the unknown Power. Koncert byl však obsazen jinými muzikanty než toto studiové album a z velké části byl založen na improvisaci. Výsledkem tak je podle Hykese svébytné dílo, relativně nezávislé na své albové předloze.\n\n\n"}
{"id": "217583", "url": "https://cs.wikipedia.org/wiki?curid=217583", "title": "Andrej Markov", "text": "Andrej Markov\n\nAndrej Andrejevič Markov (rusky Андрей Андреевич Марков; 14. června 1856, Rjazaň – 20. července 1922, Petrohrad) byl ruský matematik. Je znám pro své teorie stochastických (náhodných) procesů. Jeho objevy byly později nazvány Markovovými řetězci.\n\nJe po něm pojmenován měsíční kráter Markov.\n"}
{"id": "217585", "url": "https://cs.wikipedia.org/wiki?curid=217585", "title": "George Boole", "text": "George Boole\n\nGeorge Boole (2. listopadu 1815 Lincoln, Lincolnshire, Anglie – 8. prosince 1864 Ballintemple u Corku, Irsko) byl britský matematik a filosof, známý jako objevitel základů moderní aritmetiky, nazvané později Booleovou algebrou. Je díky tomu považován za zakladatele informatiky, ačkoli v jeho době nebylo o počítačích ani uvažováno.\n\nNarodil se v rodině obuvníka. V šestnácti letech se stal učitelem v Doncasteru. Zajímala ho ale věda, a tak navštěvoval tamní ústav mechaniky, kde ho zvláště Edward Bromhead doučil v matematice. Jako devatenáctiletý založil v Lincolnu školu. Posléze převzal vedení Hallovy akademie ve Waddingtonu, aby se v roce 1840 vrátil do Lincolnu. V roce 1849 byl jmenován profesorem matematiky na Queen's College v irském Corku (dnes University College Cork). \n\nJeho nejdůležitější práce vyšla roku 1854: \"The Laws of Thought.\"\n\nZemřel na zápal plic nedlouho po narození dcery Ethel.\n"}
{"id": "217589", "url": "https://cs.wikipedia.org/wiki?curid=217589", "title": "Pavel Josef Vejvanovský", "text": "Pavel Josef Vejvanovský\n\nPavel Josef Vejvanovský (1639 nebo 1640, patrně Hlučín – 24. července 1693 Kroměříž) byl moravský hudební skladatel středního období baroka. Spolu s Adamem Michnou z Otradovic jsou považováni za nejvýznamnější hudebníky českých zemí 17. století.\n\nPřesné datum skladatelova narození není známo, pouze nepřímo (díky záznamu soudního sporu, kde Vejvanovský uvedl svůj věk) je odvozován rok 1639. Jeho rodiče žili postupně v Hlučíně, Moravské Ostravě a Hukvaldech, jejich bydliště je doloženo však jen ve třetím ze sídel, a navíc až v roce 1644, kdy zde otec Pavla Josefa působil jako kaprál hradní stráže. V letech 1656–1660 studoval Pavel Josef Vejvanovský na jezuitském gymnáziu v Opavě, kde se seznámil se skladateli Heinrichem Ignazem Franzem Biberem a Philippem Rittlerem, kteří na jeho hudební vývoj měli prokazatelný vliv.\n\nPo skončení studií vstoupil Vejvanovský do služeb olomouckého biskupa Karla Lichtensteina jako člen orchestru, působícího v Kroměříži. Po odchodu skladatele Heinricha Ignaze Franze Bibera do Salzburgu byl v roce 1664 Vejvanovský jmenován jeho nástupcem jako dvorní trumpetista kroměřížského zámku a dómský kapelník chrámu svatého Mořice v Olomouci. V té době začíná jeho skladatelská dráha – první dochovaná kompozice pochází právě z tohoto roku.\nV roce 1666 se Vejvanovský oženil. Z manželství s Annou Terezou, dcerou kroměřížského purkmistra Filipa Minikatora, jejíž rodina pocházela ze švýcarského města Lugano, se narodilo osm dětí. Roku 1670 převzal Vejvanovský též roli představeného biskupské kapely a stal se jedním z nejlépe placených dvorních zaměstnanců. Vlastnil řadu nemovitostí a byl váženým městským občanem i umělcem. Po roce 1690 spolupracoval též na hudebním programu olomoucké katedrály sv. Václava. Vejvanovský zemřel 24. července 1693. V záznamu o pohřbu je uveden věk 60 let.\n\nV roce 1949 byla v Kroměříži založena „Konzervatoř Pavla Josefa Vejvanovského“, poskytující střední a vyšší hudební vzdělání. (viz Konzervatoř P. J. Vejvanovského Kroměříž)\n\nPavel Josef Vejvanovský své partitury podepisoval jako „polní trubač“. Vytvořil obsáhlé, převážně orchestrální dílo, nejčastěji s bohatým obsazením dechových nástrojů. Skládal jak světskou (sonáty, serenády, balety), tak chrámovou hudbu (sonáty, mše, žalmy, litanie, atd.). Celkový počet Vejvanovského děl se odhaduje přibližně na 120 opusů. Skladatel současně vlastnil rozsáhlou sbírku hudební literatury, v níž mnohé skladby nejsou signovány a přes výzkumy odborníků zůstává celá řada z nich stále předmětem sporů o autorství. Za skladatelova života nebyly jeho práce příliš rozšířeny, z dobových hudebních inventářů se objevuje pouze na několika místech (Slaný, Kremsmünster, Pruské na Slovensku a Tovačov). V současné době je celé dílo Pavla Josefa Vejvanovského uchováno v kroměřížském hudebním archivu.\nHarmonicky vychází Vejvanovský ze starších modálních principů, v raných skladbách zaslechneme i ozvěny renesance. Kompozičně sice částečně následuje své vídeňské současníky, ale jeho hudební mluva, jakkoli jednodušší, vyniká osobitým kouzlem, tvořeným především zvukem žesťových nástrojů a melodickou invencí, jejíž kořeny v moravské lidové hudbě jsou zjevné. Vejvanovský se též zajímal o číselnou symboliku v hudbě, což dokládá jeho \"Sonata tribus quadrantibus\". Mezi jeho oblíbenými skladbami pro trubku, které dokumentují všechny výdobytky soudobé techniky, vyniká zvláště \"Sonata a 4 Be mollis\".\n\n\n\n\n"}
{"id": "217593", "url": "https://cs.wikipedia.org/wiki?curid=217593", "title": "Reinkarnační terapie", "text": "Reinkarnační terapie\n\nReinkarnační terapie je formou regresní terapie, tj. vyhledává staré zasuté vzpomínky\ns cílem objevit příčiny stávajících duševních poruch, tj. neuróz a psychóz, někdy i tělesných potíží. Pacient si má uvědomit spojitost mezi aktuálními poruchami a minulými traumatickými událostmi a tím poruchy zneutralizovat. Na rozdíl od běžné psychoanalýzy předpokládá reinkarnační terapie, že člověk prožívá více tělesných existencí (vtělení, inkarnací). Ty se podle ní promítají do stávající inkarnace. \n\nReinkarnační terapie není lékařsky a vědecky uznávanou metodou a je označována za nebezpečnou.\n\nReinkarnační terapie se zakládá na práci s podvědomím. Pacient a terapeut při tom prozkoumají příčiny krizí, problémů a omezení a pokoušejí se tímto způsobem přivodit osvobození od starých a překážejících problémů. \n\nReinkarnační terapie vychází z toho, že problémy spočívají v zkušenostech jak v stávajícím, tak v minulých tělesných životech. Základním bodem je, že se člověk skládá jak z hmotného těla, tak z nehmotné části, které se říkává „duše“. Dalším východiskem reinkarnační terapie je, že ta nehmotná složka, neboli duše, přežije tělesnou smrt a přechází do jiných hmotných těl (viz reinkarnace), aby se touto cestou vyvíjela dále. Veškeré zkušenosti se ukládají do pamětí a promítají se do pozdějších tělesných existencí, což podle zkušeností reinkarnačních terapeutů vysvětluje, proč nás například pronásledují určité obavy či zábrany, aniž bychom viděli nějaký důvod, anebo proč se v určitých situacích cítíme ohrožení, i když nám fakticky žádné nebezpečí nehrozí. \n\nPodle názoru reinkarnační terapie je člověk ve velké míře ovlivněn traumatickými, tj. duši ranícími, zkušenostmi, k němž došlo v minulosti (buďto ve stávajícím anebo dřívějších životech). Projevují se ve stávající tělesné existenci neurózami a psychózami, kteréžto pojmy zahrnují v podstatě všechno, co nám život ztěžuje a omezuje, a velice často ani netušíme, kde to má svoje kořeny, např. strachy, nutkavé návyky apod. \n\nPrvním sloupem reinkarnační terapie je \"vyhledat\" dané případy, tj. zpřístupnit vzpomínky na ony traumatické události, a objasnit, za jakých okolností a z jakého důvodu k traumatu došlo. \n\nZde se uplatní druhá složka této terapie, tj. karma. Podle toho se trauma rozumí jako následek nějakého našeho činu, který byl někomu jinému na škodu a má tím zároveň dopad na nás samé. \n\nTřetím sloupem reinkarnační terapie je přivést pacienta k tomu, aby si uvědomil, že nese sám část zodpovědnosti za to, co se mu kdysi přihodilo a způsobilo mu danou potíž. Podle zkušeností reinkarnační terapie trauma a jeho následky přestanou působit, jakmile pacient dojde poznání o spojitosti mezi událostí, neboli traumatem, a jeho vlastním přičiněním. \n\nRegresí (z latiny \"regredi\" ‚vrátit se‘) se rozumí vyhledání starých vzpomínek a odkrytí událostí přivodivších dané trauma. Tento terapeutický postup je používán i v klasické psychoterapii, např. psychoanalýze. Aby se ty vzpomínky zpřístupnily, nabízejí se různé postupy, např.: \n\n\nMnoho terapeutů zahájí regresi tím, že nejprve procházejí mládí pacienta, aby se zjistilo, jestli se nenachází tam příčina daného problému, a vstoupí až potom do minulých inkarnací. Jedno sezení trvává několik hodin.\n\nCarol Bowmanová - Zabývala se i spontánními vzpomínkami u dětí. Podle jejích slov ji k tomu dostal její vlastní syn, který začal po traumatu z ohňostroje vyprávět o tom, jak zahynul v Americké Občanské válce (a poskytl i historicky přesné detaily). \n\nMichael Newton - Kromě minulých životů jeho pacienti popisovali (velmi konzistentně) i posmrtný život, byť ho označovali spíš jako \"domov\". Zakladatel Newtonova institutu pro hypnoterapii života mezi životy, který mimo jiné školí další hypnoterapeuty podle Newtonových metod. Jeho verze je neobvyklá především absencí karmy, kterou nahrazuje dobrovolná volba inkarnací na základě předchozích zkušeností a činů, což má vést k duševnímu rozvoji. \n\nHelen Wambachová - Prováděla výzkum spočívající v ověřování přesnosti detailních informací, které její subjekty sdělovaly a jejich porovnávání s historickými statistikami (například rozložení pohlaví, společenské postavení apod.). Podle jejích zjištění byly informace prakticky vždy přesné a na úrovni znalců historie daného období (nad rámec běžných populárně naučných knih či televizních pořadů). \n\nBrian L. Weiss - Známý svou knihou \"Mnoho Životů, Mnoho Mistrů\", ve které pojednává o terapii ženy jménem Catherine. Údajně ho přesvědčila o tom, že její vzpomínky jsou skutečné, když mu v hypnóze správně sdělila několik soukromých detailů z jeho vlastního života, například že jeho dcera je pojmenovaná po jeho otci, nebo že jeho syn zemřel na vrozenou srdeční vadu. \n\nPro mnohé je tato forma terapie kontroverzní, jelikož obsahuje ideologii či východní náboženské představy a její tvrzení a hypotézy nelze dokázat. Jediné důkazy o existenci reinkarnace pochází z výzkumů spontánních \"vzpomínek\" od malých dětí, prováděné například Ianem Stevensonem či Jimem B. Tuckerem a většina vědecké komunity je příliš neuznává, především kvůli tomu, že jich velká část (především od Stevensona) pochází ze zemí, kde je rozšířená víra v reinkarnaci, a mohou být tedy produktem konfabulace, kryptoamnézie či podvodnou snahou rodičů dostat z \"předchozí\" rodiny peníze (alternativním vysvětlením může být větší ochota brát tyto \"vzpomínky\" vážně, neboť většina monoteistů či ateistů, kteří jsou dominantní na západě, by je pravděpodobně zavrhla jako dětskou představivost. Byť existují i případy ze západního světa, které jsou velmi dobře zdokumentované a přesné, například James Leininger (James Hudson jr.) či Ryan (Marty Martyn), tyto případy se dostaly i do mainstreamových médií. Podle Jima Tuckera se situace na západě zlepšila a rodiče jej nyní sami kontaktují, pokud jejich dítě začne dávat najevo nezvyklé vzpomínky. Rovněž většinou nelze dokázat, zdali vzpomínky, které se při terapii vynoří, jsou autentické, anebo nikoliv. Též se často stává, že lidé tvrdí, že byli stejnou osobou, obvykle důležitou, či byli přítomni nějaké významné události (často se uvádí potopení Titanicu). Samotní terapisté tento jev vysvětlují tak, že lidé si mají sklony propojit vzpomínky s existujícími znalostmi, a tak si myslí, že jsou na Titanicu, přestože \"ve skutečnosti\" byli na jiné lodi, stejně tak si mohou myslet, že byli někým důležitým, jen proto, že se vidí v konkrétní době a místě. Sami výzkumníci minulých životů většinou na regresní terapii nespoléhají a preferují spontánně se objevující vzpomínky. \n\nDle průzkumu, který mezi 101 náhodně vybranými odborníky APA provedl John Norcross, jde o zcela zdiskreditovanou metodu léčby.\n\nIan Stevenson, otec výzkumu reinkarnace, považoval tento druh regresní terapie za velmi nepřesný, náchylný k sugesci či autosugesci (projev podvědomých tendencí) a potenciálně nebezpečný.\n\n\n"}
{"id": "217596", "url": "https://cs.wikipedia.org/wiki?curid=217596", "title": "Karma v hinduismu", "text": "Karma v hinduismu\n\nKarma (v dévanágarí कर्म) je odvozeno od sanskrtského slovního kořenu \"kr\" a znamená činit, dělat, udělat, konat, uskutečnit, dosáhnout, provést, připravit, podniknout apod. Ve védách je \"karma\" označena jako zákon příčiny a následku činů. Zákon \"karmy\" je neoddělitelnou součástí indické filosofie, a to nejen hinduismu, ale i džinismu, sikhismu a buddhismu. První zmínky o karmických zákonech pocházejí z období 800 - 200 př. n. l. a rozšířily se hlavně v období klasického hinduismu od 200 př. n. l. do 1100 n. l.\n\nKarma je hinduistický filosofický koncept, podle kterého je lidský život pouze článkem v řetězci životů a štěstí v životě závisí na skutcích vykonaných v životě předešlém (reinkarnace) a současném (kauzalita). Každý čin, slovo a myšlenka – pozitivní či negativní – zanechává otisky v mysli (\"samskára\"). Protože způsob prožívání světa je určován obsahem naší mysli, negativní otisky nevyhnutelně vedou k budoucímu utrpení a pozitivní otisky vedou ke štěstí a spokojenosti. Karma není víra, protože každý člověk má svobodnou vůli a tím je strůjcem svého vlastního osudu.\n\nPodle hinduistického pohledu se nesmrtelné „to“ (átma) nerodí ani nikdy neumírá, nikdy nevzniklo ani nikdy nezanikne a po smrti těla vstupuje do těla nového zrovna tak jak člověk odhazuje zchátralé šaty a bere si šaty nové. Karma vychází z dharmického zákona, podle kterého souhrn všech následků činů určuje budoucí opětovné zrození na základě zákona příčiny a následku. Tento cyklus zrození, úmrtí těla a převtělení (samsára) pokračuje až do definitivního osvobození (mókša). Každý jedinec je sám odpovědný za své osvobození, které je závislé na duchovním zrání. Cílem hinduistů je překonání tohoto věčného koloběhu zrodu, úmrtí a znovuzrození.\n\nHinduistické spisy rozdělují \"karmu\" na tři typy:\n\nPodle tohoto rozdělení není pro džívu (individuální podstata bytí, átma) možné dosáhnout osvobození (mókša) dokud nejsou nahromaděné karmy (\"sančita-karma\") úplně vyřešeny.\n\nČlověku je dána svobodná vůle, která mu umožňuje volit mezi do­brem a zlem. Když se chováme v souladu s dharmou, mají pozitivní síly převahu a výsledkem jsou pocity štěstí v srdci a uspokojení mysli (\"átmanas tuštir\"). Převažují-li v životě negativní síly, pak vznikají pocity bolesti a utrpení. Jsou-li negativní a pozitivní síly v rovno­váze, jsou naše život­ní pocity neutrální. Takto se snažil chovat Earl ze seriálu Jmenuju se Earl. Růst negativních sil má za následek utrpení; růst pozitivních sil štěstí. V Bhagavadgítě je podrobení si karmy vysvětleno následovně: \n\n\n\n"}
{"id": "217604", "url": "https://cs.wikipedia.org/wiki?curid=217604", "title": "Pokání", "text": "Pokání\n\nPokání je v běžné řeči i v náboženském významu symbolická činnost, kterou člověk dává najevo, že pochybil, a snaží se své viny zbavit. V křesťanském pojetí znamená výraz lítosti, vnitřního obrácení k Bohu a proměny dosavadního života.\n\nČeské slovo pokání se odvozuje od slovesa „káti se“ (srv. „kajícník“) a souvisí se staročeským „(ne)kajalý“ (odtud moderní „nekalý“), s praslovanským „kajati“ (trestat) a „kajati sě“. To souvisí se staroindickým „čayaté“ (odplácet, trestat), s řeckým „tinó“ (platit, splácet) a tak i se staroslověnským „cěna“ (cena). Původní význam tedy zřejmě pokrýval představu trestu, pokuty a vyrovnání dluhu, jak o nich hovoří slavný Anaximandrův zlomek: „Z čeho jsoucí věci vznikají, do toho také zanikají jak se patří (\"kata to chreon\"), neboť si navzájem udílejí právo a pokutu (\"timé\") podle řádu času“.\n\nS problémem zločinu, zejména pokud se nedá napravit, jako vražda, zápasili lidé odjakživa. Představu nějakého poskvrnění a viny znají i ty nejstarší společnosti. Tak u jihoamerických Karawetariů musí válečník, který někoho zabil, nosit na rukou dřevěné hůlky, u indiánů Guayakí musí vraha umýt vdova po zabitém. Nicméně toto očištění je vnější rituál, který od pachatele samého nic dalšího neočekává. Představa, že trest, vědomě uložené nebo přijaté utrpení či újma, pachatele očišťuje, je prastará, všeobecně rozšířená a patří mezi základní koncepty práva. Podle indického Zákoníku Manuova zatímco potrestaný zločin padá plně na pachatele (8.19), \n„čtvrtina (nepotrestané) ničemnosti padá na toho, kdo ji způsobil, čtvrtina na svědky, čtvrtina na soudce, čtvrtina na krále“ (\"paado 'adharmasya kartaaraM paadaH saakSiNam Rcchati paadaH sabhaasadaH sarvaan paado raajaanam Rcchati\"). Georg Bühler uvádí '(nespravedlivého) rozsudku', '(falešné) svědky'.\n\nS postupnou individualizací člověka, jak ji lze sledovat okolo tzv. osové doby v 1. tisíciletí př. n. l., se začíná prosazovat představa vnitřní viny, vlastního soudu nad sebou a svědomí, která pak převládne v monoteistických náboženstvích. Rozhodující už není „pověst“, to, co o člověku soudí druzí, nýbrž to, co o něm soudí Bůh – anebo on sám. Ani odčinění poskvrny a hříchu pak už nemůže být vnější, nýbrž osobní a vnitřní, i když se často projevuje ve vnějším jednání. Bible mluví o lidech, kteří se postí, přinášejí „smírčí oběti“, posypávají se popelem a chodí v hrubé pytlovině, ale ne proto, že by toto jednání samo očišťovalo, ale protože chtějí dát svoji „změnu smýšlení“ veřejně najevo.\n\nSouvislost mezi vnitřním obrácením a vnějšími projevy se odráží i v současném jazykovém úzu: angličtina užívá jednak slovo repentance (lítost), jednak penance (zpověď, svátost smíření); francouzština slova repentir (litovat) a pénitence (pokání, zpověď). Všechna se odvozují z latinského \"poena\", trest, a \"penitentia\", pokání. Naproti tomu německé Buße, které nejlépe odpovídá českému pokání, původně znamenalo nápravu, polepšení.\n\nVe slavném příběhu o Davidově zločinu proti Urijášovi musí Davidovi jeho vinu odhalit třetí osoba, prorok Nátan. David ji ale nakonec nahlédne: \"„Zhřešil jsem proti Hospodinu,“\" a týden se postí, protože chce zachránit nemocného chlapce. Když na něj trest přece jen dopadne, jeho pokání tím končí, nicméně podle Bible nakonec dosáhne odpuštění. Skutečně se pak stane jedním z největších mužů izraelské historie, ačkoliv je o něm obecně známo, jaké ničemnosti se dopustil.\n\nHebrejské slovo pro pokání, \"tšuva\" (תְּשׁוּבָה, doslova „navrácení, návrat; odpověď“, utvořeno z hebrejského slovesného kořen שׁוב), nepřekládají řečtí překladatelé obvyklým termínem \"timé\" (τιμη, „pokuta, cena“), nýbrž slovem \"metanoia\" (μετανοια), jež bylo v řeckém světě používáno ve smyslu „změna smýšlení“. Tím vyjadřují zmíněný posun od vnějšího rituálního jednání k vnitřní proměně, i když i ta se často navenek nějakým jednáním projeví: \"„Proto odvolávám a lituji všeho v prachu a popelu.“\"\n\nPředstava tohoto vnitřního pokání jako proměny smýšlení, řecké „metanoia“, a následného odpuštění je jedním z hlavních témat Ježíšova kázání. Vyskytuje se už v kázání jeho předchůdce Jana Křtitele: „Čiňte pokání a dejte se pokřtít na odpuštění hříchů“ (Lk 3,3). V Ježíšově kázání se však paradox pokání, lítosti, odpuštění a nového života z milosti Boží ještě prohlubuje. V podobenství o ztracené ovci (Lk 15,1-7) Ježíš nakonec říká, že „bude v nebi větší radost nad jedním hříšníkem, který činí pokání, než nad devadesáti devíti spravedlivými, kteří pokání nepotřebují“. Navazující podobenství o ztraceném synu (Lk 15,11-32) to pak ještě dál rozvádí a prohlubuje.\n\nJežíš tím nezpochybňuje význam morálky, „spravedlivého života“, vyzvedá však ještě víc vnitřní proměnu, pokání, to jest lítost nad spáchaným a změnu života jako to vůbec nejcennější, co se člověku může přihodit. Patrně proto, že právě v této vnitřní proměně se člověk teprve pravdivě podívá sám na sebe a zjistí svoji nedostatečnost. Jinak by totiž sotva mohl přijmout jeho poselství o odpuštění a vykoupení.\n\nPrvotní křesťanská církev znala a udržovala zvyk veřejných trestů, například za zapření víry během pronásledování, zejména dočasného nebo i trvalého vyloučení z bohoslužeb. Podmínkou pro odpuštění byla upřímná lítost kajícníka, rozhodnutí změnit svůj život a více méně symbolické „zadostiučinění“ jako veřejný výraz této změny. Veřejní kajícníci se běžně vyskytovali až do konce středověku, výjimečně i později.\n\nPro individualizovaného městského člověka pozdního středověku, který chtěl svoji náboženskou víru plně žít, závisela na pokání a odpuštění jeho spása, naděje na posmrtný život, a středověká církev zavedla množství různých prostředků, jak tomu napomoci a jak se o tom ujistit: svátostnou individuální zpověď, svátost smíření, různé zbožné skutky (almužny, modlitby, posty, pouti) a odpustky, původně chápané jako zkrácení veřejného pokání.\n\nProti tomu se postavila reformace, která zdůraznila, že i odpuštění a „ospravedlnění“ nemůže být výsledkem lidského úsilí, ale svobodným Božím darem. Proto všechny vnější projevy pokání silně omezila a kladla naopak důraz na lidskou upřímnost, poctivost a vnitřní pravdivost. První z 95 Lutherových tezí zní: „Náš Pán a učitel Ježíš Kristus řekl „Čiňte pokání“, a tedy chtěl, aby celý život věřícího byl pokáním.“ V konečném důsledku se tím však i pokání stalo čistě vnitřní a soukromou záležitostí, o níž se méně a méně hovoří, až se téměř vytratilo i z povědomí křesťanů. Naopak východní (pravoslavné) církve obřadné prvky pokání (posty apod.) zachovaly a zdůraznily, což ovšem může činit pokání pro současného člověka méně věrohodným.\n\nV judaismu platí měsíc elul za měsíc pokání. Navazující období Vysokých svátků, charakterizované obrácením (\"tšuva\") od zlého k Bohu, začíná svátkem \"Roš ha-šana\" (novým rokem) a trvá deset dní až do svátku \"Jom kipur\". V tento největší svátek židovského roku, zaměřený na lítost a smíření, se zbožní židé postí, nenosí kožené věci a zdržují se pohlavního styku i kouření. Podle halachického názoru je pokání neboli návrat (\"tšuva\") k Bohu tvořivou činností ‒ sebeutvářením, při němž se člověk zbavuje předchozí psychické identity a svého „já“ a zároveň vytváří nové „já“ s novým vědomím, novým duchem a srdcem, jinými cíli a usilováním, odlišnými touhami a žádostmi.\n\nPodle židovské tradice má proces úplného pokání, jež vede k odpuštění hříchu, tři stádia:\n\n\nV islámu je pokání považováno za jeden z nejlepších druhů uctívání, kterým se může věřící přiblížit k Bohu. Pokání je povinností každého člověka. Alláh říká (ve významu): „A obraťte se všichni kajícně k Alláhu, věřící, snad budete úspěšní!“ (24:31). Věřící, který se vždy po hříchu opět kajícně vrátí ke svému Pánu, Alláh si ho zamiluje. Alláh říká (ve významu): „Alláh má vskutku rád ty, kteří často činí pokání a kteří se očišťují.“ (2:222).Pokání má své podmínky, které musí být splněny, aby pokání bylo přijato. Tyto podmínky jsou:\n\nPředstava pokání je pro moderního člověka nejen nezvyklá, ale i těžko přijatelná. Postup „lítost – obrácení – odpuštění“ se totiž nemůže stát obecným právním pravidlem a myšlenka, že obrácený hříšník je cennější než spravedlivý člověk, je v důsledku téměř anarchická. Nicméně je také zřejmé, že jen upřímným přiznáním a odpuštěním se dá spáchané zlo definitivně odstranit. Žádné lidské spolužití se tak bez odpuštění a smíření nemůže trvale obejít a dokonce i právo nutně potřebuje různé karikatury odpuštění, jako je promlčení zločinu nebo prezidentská milost. Přes všechnu paradoxnost si tak staré pojmy pokání a odpuštění zachovávají i svůj lidský a společenský význam, který nelze ničím nahradit.\n\n\n\n"}
{"id": "217608", "url": "https://cs.wikipedia.org/wiki?curid=217608", "title": "Ger", "text": "Ger\n\nSlovo Ger má více významů:\n\n"}
{"id": "217614", "url": "https://cs.wikipedia.org/wiki?curid=217614", "title": "Tiberius Sempronius Gracchus", "text": "Tiberius Sempronius Gracchus\n\nTiberius Sempronius Gracchus (163 př. n. l. - 133 př. n. l.) byl římským politikem a tribunem lidu s politickou příslušností k populares. Otcem byl plebej stejného jména z rodu Semproniů z větve Gracchů, matkou byla Cornelia z rodu Scipiů, dcera Scipia Africana, římského vojevůdce a vítěze nad Hannibalem.\n\nTiberius byl jeden ze dvanácti sourozenců, ze kterých však přežili pouze tři. Krátce po dosažení dospělosti sloužil v Africe pod Scipiem Africanem mladším ve třetí punské válce. V roce 137 byl zvolen kvestorem a byl povolán do služby pod Gaiem Mancinem při jeho tažení proti Numanťanům, kde se vyznamenal pomocí při vyjednání míru a záchraně dvaceti tisíc římských životů.\n\nPo návratu z Hispánie byl Tiberius roku 133 př. n. l. byl zvolen tribunem lidu a v této funkci sepsal svou pozemkovou reformu. Vycházel při její tvorbě z Liciniova zákona, který vyšel roku 366 př. n. l., který občanům zakazoval vlastnictví větší výměry půdy než 500 juger půdy (tehdejší ekvivalent 310 akrů) (rodiny byly omezeny 1000 jugery), ke kterému přidal dodatek, že synové majitele půdy mohou vlastnit ještě polovinu z této rozlohy. Zbylé polnosti měli rozdělit nemajetným tři voleni úředníci, měnící se po roce. Zákon nepředložil pod svým jménem, ale pod jménem svých vlivnějších spojenců, bratří Scaevolových.\n\nDůvody k takovému vyvlastnění půdy jak za Licinia, ale hlavně za Tiberia Graccha bylo několik. V první řadě tu byla snaha odměnit vysloužilé vojáky. Ti se po skončení tažení zpravidla potulovali bez jakékoliv možnosti uplatnění a působili problémy. Ve druhé řadě tu byla potřeba vytvořit budoucí základ pro další odvedence, neboť jen vlastníci půdy a patriciové mohli tehdy sloužit v armádě.\n\nV neposlední řadě za vyvlastněním stála snaha omezit moc politických konkurentů, optimátů, zpravidla bohatých patricijů, kteří byli nezřídka také vlastníky půdy.\n\nA oponenti se také rozhodli proti vyvlastnění vystoupit. Druhým tribunem lidu byl v té době Marcus Octavius, rovněž bohatý patricij a vlastník půdy. Marcus využil Intercese, neboli práva veto a donutil Tiberia zákon o pozemkové reformě stáhnout. Tiberius pod tlakem okolností sáhl k bezprecedentnímu kroku a nechal lid hlasovat o platnosti úřadu tribuna lidu Marca Octavia. Lid v hlasování Marca odvolal, což nemělo v římském právu oporu. Dalším, kdo takto omezil úřad tribuna lidu a jeho právo veta, byl diktátor Lucius Cornelius Sulla.\n\nPo odvolání Marca Octavia obešel Tiberius senát a nechal lid schválit svůj pozemkový zákon, tentokrát však již bez kompenzací za vyvlastnění půdy. Lid zákon schválil a do tříčlenné komise jmenoval Tiberia s jeho bratrem Gaiem, spolu se senátorem Appiem Claudiem, který reformu podporoval. Po tomto kroku byla Tiberiova obliba u senátorů velmi nízká a objevily se první výhrůžky smrtí.\n\nV Tiberiově době existovaly velké lány půdy, které byly svými majiteli opuštěné. Důvodem byl levný import z kolonií, který zaplavil římský trh a srazil ceny. Místní rolníci těmto cenám nemohli konkurovat, proto svou půdu opouštěli a stěhovali se do města, kde zvětšovali masu bezprizorního proletariátu. Uvolněnou půdu pak skupovali za nízkou cenu velkostatkáři. To Tiberius viděl jako další důvod pro svou pozemkovou reformu, ale později si uvědomil, že samotná reforma svůj účel nemůže splnit, neboť z výše uvedených důvodů chyběl zájem o půdu. Rozhodl se tedy zvýšit počty zájemců finančními pobídkami.\n\nTéhož roku zemřel pergamský král Attalus III a ustanovil Řím svým dědicem. Tiberius opět překročil své pravomoci a připravil bez vědomí senátu zákon, který měl Attalovy peníze rozdělit mezi nové vlastníky půdy pro potřeby kultivace půdy a zvelebení farem a určit, co bude s původními Attalovými poddanými, žijícími v Pergamu. Tím uzmul senátu i pravomoc rozhodovat ve věcech zahraniční politiky a diplomacie a velice tím senátory rozezlil. Tiberius musel využít všechen svůj řečnický um, aby přesvědčil alespoň své podporovatele.\n\nProtože výhrůžky se stupňovaly a Tiberius věděl, že po skončení tribunátu skončí i jeho politická imunita, daná mu úřadem, rozhodl se usilovat o znovuzvolení, což byl další bezprecedentní krok, kterého se dopustil. Nic takového nemělo v římské historii obdoby a ani to nemělo oporu v římském právu. Proto Tiberius zvolil strategii, která mu měla zajistit znovuzvolení i za takovéto situace. V několika proslovech slíbil, že omezí požadovaný věk pro odvod do armády, který v té době byl ustanoven mezi 17 a 46 rokem života. Dále přislíbil změny soudního systému, kde by v porotě mohl zasedat i lid. Veškeré jeho snahy mířily k omezení moci senátu, čímž boural po staletí zažitá pravidla.\n\nVe volbách měli zpočátku navrch optimáti, protože 31 z 35 volebních obvodů (tribes) leželo v zemědělských oblastech a volby se konaly v době sklizně, tudíž mnoho Tiberiových podporovatelů nemělo čas dostavit se k volbám. Jeho podporovatelé v senátu zablokovali další jednání do dalšího dne, aby mu koupili víc času. Tiberius pronesl ještě poslední projev, kde vyzýval své stoupence, aby ho podpořili a umlčeli protivníky. To nakonec rozhodlo v jeho prospěch. Druhý den ho při cestě ke Kapitolu vítali jeho příznivci. V Kapitolu se mezitím roznesla zpráva, že se Tiberius chce stát králem, což přimělo většinu senátorů, aby se ozbrojili vším, co bylo po ruce, a pod vedením Publia Nascia vyrazili proti Tiberiovi a jeho podporovatelům. V následné bitce zemřel nejen Tiberius Gracchus, ale i víc než stovka jeho podporovatelů i odpůrců.\n\nPo smrti bylo Tiberiovo tělo spolu s těly svých mrtvých podporovatelů vhozeno do řeky Tibery, a to napříč všem žádostem jeho bratra Gaia, který ho chtěl pohřbít podle římských zvyklostí.\n\nVzhledem k faktu, že pozemková reforma sama o sobě nebyla v rozporu s právem, ponechal senát pozemkovou reformu v platnosti a agrární komise zůstala v úřadě. Půda se dále rozdělovala a byly vytyčeny pozemky. Tato půda zpravidla původně patřila Italikům, což vedlo k povstání vůči Římu. Scipio Aemilianus se pokusil zjemnit dopady reformy a prosadil usnesení, jímž byla agrární komisi odňata právní svrchovanost a navrácena senátu.\n\nO deset let později, roku 123 př. n. l. se stal tribunem lidu Tiberiův bratr Gaius Sempronius Gracchus, který ideově na svého bratra navázal.\n\n\"I divoká zvířata žijící v Itálii mají svá doupata a pelechy, ale lidé, bojující a umírající za Itálii, nemají kromě vzduchu a světla nic. Jsou bez přístřeší a zbaveni stálého bydliště, potulují se i s ženami a dětmi. Vojevůdcové klamou své vojáky, když je přemlouvají, aby bojovali za hroby předků a za chrámy, zatímco mnoho Římanů nemá ani oltáře ani pohřebiště předků. Nazývají je vládci, ale oni nevládnou ani kousku vlastní půdy.\"\n"}
{"id": "217618", "url": "https://cs.wikipedia.org/wiki?curid=217618", "title": "Brewsterův úhel", "text": "Brewsterův úhel\n\nBrewsterův úhel (též polarizační úhel) je úhel dopadu světla na rozhraní dvou opticky různých nevodivých prostředí, při kterém dochází k úplnému průchodu polarizovaného světla do druhého prostředí bez jakéhokoli odrazu. Pro nepolarizované světlo to znamená, že odražená složka bude dokonale polarizována.\n\nPolarizací světla odrazem se zabýval již Etienne-Louis Malus (viz Malusův pokus) v roce 1808. Vzhledem k nedostatečné kvalitě používaných materiálů (skel) však nebyl schopen nalézt vztah mezi polarizačním úhlem a indexem lomu. V roce 1815 použil David Brewster kvalitnější materiály a výsledkem jeho experimentů byl Brewsterův zákon.\n\nPokud světlo dopadá na rozhraní dvou prostředí, pak se část dopadajícího světla odráží zpět do prvního prostředí a část se láme do prostředí druhého.\n\nPodle teorie elektromagnetického pole budou v odraženém světle převládat kmity v rovině kolmé k rovině dopadu, zatímco v lomeném světle budou převládat kmity ležící v rovině dopadu. Pro určitý speciální úhel formula_1 lze odražené světlo považovat za zcela polarizované (čehož lze dosáhnout zcela jen pro neabsorpční prostředí). Úhel formula_1 se nazývá Brewsterův úhel a platí pro něj vztah\nkde formula_4 je relativní a formula_5 jsou absolutní indexy lomu.\n\nUvedený vztah je označován jako Brewsterův zákon.\n\nJe-li úhel dopadu roven polarizačnímu úhlu, jsou odražený a lomený paprsek vzájemně kolmé.\n\nZ teorie elektromagnetického pole lze dokázat, že při polarizaci lomem je lomený paprsek polarizován pouze částečně. V lomeném paprsku převládají kmity ležící v rovině dopadu.\n\n"}
{"id": "217622", "url": "https://cs.wikipedia.org/wiki?curid=217622", "title": "Vysoké Taury", "text": "Vysoké Taury\n\nVysoké Taury () jsou nejdelší a nejmohutnější horský systém rakouské části Východních Alp. Tvoří tak jakousi páteř Rakouských Alp. Hřeben s celkovou délkou 200 km nemá v celých Východních Alpách konkurenci. Celá oblast je bohatě zaledněna. Největším ledovcem je Pasterze. S plochou 18,5 km² je jedním z nejmohutnějších ledovců ve Východních Alpách. V roce 1981 bylo území o celkové rozloze 1834 km² vyhlášeno za Národní park Hohe Tauern (největší Alpský vůbec). Území parku zasahuje do několika masivů. Chráněno je tak celkem 120 vysokých vrcholů a 169 ledovců. V podskupině Hafner Gruppe, která je součástí skupiny Ankogel Gruppe, se nachází nejvýchodnější třítisícovka celých Alp. Je jí Mittlerer Sonnblick s výškou rovných 3000 m. Celková rozloha pohoří Vysoké Taury je 4950 km².\n\nCelou severní hranici pohoří tvoří tok řeky Salzach. Východní ohraničení probíhá po ose údolí Grossarltal, Murwinkel a Katschtal. Na jihu jsou to údolí Möltall, Iseltal a Tauerntal. Na západě uzlovým sedlem Birnlücke přecházejí Vysoké Taury do Zillertálských Alp. Základním stavebním prvkem celého pohoří jsou krystalické břidlice a žula.\n\n\nVysoké Taury bývají obvykle děleny do devíti skupin:\n\nAnkogelgruppe se rozkládá na území spolkových zemí Salcbursko a Korutany na ploše 1 350 km² a přímo navazuje na Nízké Taury. Nejvyšší vrcholem je mohutně zaledněný Hochalmspitze (3 360 m), který tvoří se sousedním Ankogelem (3 256 m) srdce masivu. Celá část Ankogel gruppe je dobře dostupná jak silnicemi (vysokohorská silnice Maltatalstrasse) tak železnicí (tunel mezi Böcksteinem a Mallnitz).\n\nGoldberggruppe navazuje na předchozí celek dále na západ. Leží na území Salcburska a Korutan. Svou celkovou rozlohou 750 km² patří mezi nejmenší masivy Vysokých Taur. Nejvyšším vrcholem je Hocharn (3 254 m), ležící ve středu hřebene. Dalším významným vrcholem je Hoher Sonnblick (3 106 m), který je vyhledávanou lyžařskou destinací s lyžováním na ledovci. Na jižní straně masivu bylo vybudováno několik velkých přehradních nádrží (Weisseee, Wurtenspeicher, Zirmsee, Grosssee), které mají značný význam pro zásobování elektrickou energií.\n\nGlocknergruppe od předchozího horského celku odděluje vysokohorská silnice Grossglockner Hochalpenstrasse. Tato oblast leží na území spolkových zemí - Korutan, Salcburska a Východních Tyrol a to na ploše 1 200 km². Nejvyšším vrcholem této skupiny, Vysokých Taur, ale i celého Rakouska je dominantní skalně - ledový zub Grossglockner (3 798 m). Zde se také nacházejí největší a nejmohutnější ledovce a hory celého pohoří. Do nitra pohoří vede Glocknerská Alpská silnice, která končí přímo u ledovce Pasterze.\n\nGranatspitzegruppe je malá skupina ležící mezi Glockner Gruppe a Venediger Gruppe, od nichž je oddělena od prehistorie využívanými sedly Kalser Tauern (2 515 m, od Glockner Gruppe) a Felber Tauern (2 481 m, od Venediger Gruppe). Nejvyšší horou skupiny je Großer Muntanitz (3 232 m), název nese podle Granatspitze (3 086 m) ležící na hlavním hřebeni Vysokých Taur. I zde najdeme obří ledovcové plochy (Fuschnitz Kees, Fuscherkar Kees a Karling Kees).\n\nKreuzeckgruppe je nejnižší skupinou celých Vysokých Taur. Leží na jihovýchodě pohoří mezi řekami Moell a Dráva. Nejvyšším vrcholem je Mölltaler Polinik (2 784 m).\n\nRieserfernergruppe leží na jihozápadě pohoří již na území Itálie. Nejvyšším vrcholem je Collalto (Hochgall) (3 436 m).\n\nSchobergruppe se nachází na jih od nejvyššího masivu Glockneru. Je plošně nejmenší (400 km²), ale velmi rozmanitá a divoká skupina Vysokých Taur. Na tak malé ploše ční k nebi mnoho krásně formovaných štítů. Ledovce v této části Taur také najdeme, ale rozhodně nejsou tak významné jako v jiných skupinách. Nejvyšším vrcholem je Petzeck (3 283 m) ve východním hřebeni. Turisticky nejvyhledávanější je Hochschober (3 242 m).\n\nVenedigergruppe je druhou nejvyšší skupinou Vysokých Taur. Mohutně zaledněný masiv se vypíná do výšky 3 666 m n. m. díky své nejvyšší hoře Grossvenedigeru. Z celkové plochy 1 250 km² tvoří 90 km² ledovce. Tento horský celek se dotýká (ba je i přesahuje) hranice s Itálií. Na území Venediger Gruppe najdeme jeden z nejzajímavějších přírodních fenoménů Rakouska - vodopády Krimmler Fälle, které svou výškou takřka 400 metrů patří mezi největší v Evropě. Turistickými východisky skupiny jsou vesnice Matrei, Mittersill a Krimml.\n\nVillgratengruppe leží v jižní části východního Tyrolska a zčásti zasahuje do Itálie. Patří k nejníže položeným částem Vysokých Taur, nejvyšším vrcholem je Weiße Spitze (2 963 m).\n\n"}
{"id": "217623", "url": "https://cs.wikipedia.org/wiki?curid=217623", "title": "Původ světa", "text": "Původ světa\n\nPůvod světa (francouzsky \"L'Origine du monde\") je kontroverzní a velmi realistický obraz Gustava Courbeta z roku 1866. Dnes visí v Musée d'Orsay v Paříži (olej na plátně, 55x46 cm).\n\nObraz je detailním pohledem na ochlupené genitálie (tedy místo, jejž ironicky označuje název za místo zrození celého světa) nahé ženy, která leží na posteli s roztaženýma nohama. Pohled je volen tak, že není vidět zbytek těla, pouze břicho a část jednoho prsu s erigovanou bradavkou. O totožnosti modelky k tomuto obrazu se dodnes spekuluje, nejpravděpodobnější kandidátkou je irská modelka Joanna Hiffernanová nebo tanečnice v pařížské Opeře Constance Quéniaux. \n\nCourbet namaloval obraz na objednávku tureckého diplomata Khalil-Beye, který si ho objednal do své soukromé sbírky erotických obrazů. Tuto sbírku Khalil-Bey po svém bankrotu prodal a roku 1868 se dostala k obchodníku se starožitnostmi jménem Antoine de la Narde. Roku 1910 ho koupil maďarský sběratel baron Francois de Havatny, který ho vlastnil až do konce 2. světové války. Posledním majitelem byl psychoanalytik Jacques Lacan, který ho koupil v roce 1955. Po jeho smrti v roce 1981 se obraz dostal do Francie a od roku 1995 ho vystavuje Musée d'Orsay v Paříži.\n\nObraz vyvolal mnoho polemik, byl označován za pornografii. Realistické podání vyvolává prudké reakce veřejnosti dodnes, jeden strážce v Musée d'Orsay je proto pověřen jen hlídáním tohoto obrazu.\n"}
{"id": "217627", "url": "https://cs.wikipedia.org/wiki?curid=217627", "title": "Re (bůh)", "text": "Re (bůh)\n\nRe (v překladu prostě \"Slunce\", v jiných jazycích obvykle přepisováno jako Ra) je nejvyšším ze staroegyptských bohů. Řídil plynutí dnů, měsíců a ročních období. Je objektem synkretismu- Amenre a Atum-Re. Někdy je také považován za stvořitele. Jeho ohnivé oko je nejen vševědoucí, ale může také vysílat různá poselství. V podstatě vede Re skutečně jednotvárný život – den co den putuje ve své velké sluneční bárce přes nebeský oceán. Nejen egyptští bohové, ale i králové usilovali o to, aby se po smrti mohli v Reově bárce plavit, i kdyby to mělo být jen v úloze písaře nebo veslaře. Re byl u faraonů tak oblíbený, že se stalo pravidlem budovat mu svatyně nejen v jeho hlavním kultovním městě Iunu (neboli Heliopolis). Faraoni sami se prohlašovali za syny boha Rea, což zavedl faraon Radžedef ze čtvrté dynastie. Titul měl podobu „sa Re“ neboli syn Rea. Je vyobrazován v theriantropickém zobrazení, kdy má tělo muže, hlavu sokola a na své hlavě má kotouč který má vyobrazovat Slunce.\n\nV době Nové říše byl spojen s bohem Amonem a nazýván Amon-Rea nebo Amenre.\n\nV dávném Egyptě měli čas rozdělený na dvanáct hodin dne a dvanáct hodin noci, kde určité časové úseky představovaly úseky Reovy pouti. Toto uspořádání se neměnilo, ani když se v průběhu roku dny prodlužovaly nebo naopak zkracovaly vlivem změny sluneční deklinace. Úseky se jednoduše zkracovaly nebo prodlužovaly dle potřeby.\n\nReova denní pouť se někdy popisovala jako pouť tělem bohyně Nut, bohyně nebe, která ho za soumraku pohlcuje a ráno, když se rozednívá, červená barva úsvitu je krev, kterou Nut prolévá při opětovném porodu Rea. Někdy se také uvádí, že putoval tělem obrovského hada, který má ocas v tlamě. Tato představa zřejmě reprezentovala ranou představu nekonečnosti vesmíru.\n\nPřes den Re putoval bárkou zvanou „mandžet“.\n\nV noci Re plul na bárce, která se nazývala „mesketet“, jinak se jí také říká „člun milionů“. Jako doprovod s ním jeli „požehnaní mrtví“ – zesnulí panovníci, Reovo potomstvo a méně důležití bohové. Jeho plavba podsvětím se popisuje v knize \"Amduat\", průvodci podsvětím, \"Knize bran\" a \"Knize jeskyní\". Podle knihy Amduat bylo Reovým prvním úkolem v podsvětí rozdělit moc bohům. Podle Knihy bran dohlížel na ničení nepřátel – udržoval rovnováhu a Kniha jeskyní nabízí vysvětlení, že si podmanil tři hady. Všechny knihy však obsahují podmanění Apopa, velkého hada, který ztělesňoval všechny síly zla a chaosu, a splynutí Rea s Usirem.\n\nPodmanění Apopa bylo nejdůležitější částí Reovy cesty. Jinak by už slunce nevyšlo. Re s ním bojoval v podobě divoké kočky a někdy se uvádí, že mu pomáhal mazaný bůh Sutech. Apop však nikdy nesměl být zničen, protože by se tím narušila rovnováha mezi dobrem a zlem a vše by se navrátilo do Chaosu, ze kterého vzešel všechen život.\n\nSpojení Rea s Usirem, „Re v Usirovi a Usir v Reovi“, bylo také důležitou součástí cesty Rea Duatem. Vzájemně si doplnili životní sílu. To pro Egypťany mělo zvláštní význam – potvrzovalo to schopnost Rea a také jeho potomků – faraonů znovu povstat. Mohlo to také souviset s tím, že v té době proti sobě stály kulty Rea a Usira.\n\n"}
{"id": "217637", "url": "https://cs.wikipedia.org/wiki?curid=217637", "title": "Křečové žíly", "text": "Křečové žíly\n\nKřečové žíly, též varixy či (žilní) městky, jsou názvy pro žilní onemocnění, jehož viditelným projevem je zvětšení, zprohýbání a vakovité vychlípení povrchových žil, metličkovité žíly, otoky dolních končetin, bolest, mravenčení, únavnost a tíha nohou, časté záněty (tzv. tromboflebitida). Toto onemocnění postihuje nejčastěji dolní končetiny, které jsou vystavené velkému ortostatickému tlaku.\n\nZákladní rozlišení je na křečové žíly povrchové (bez porušení hlubokého žilního systému) a nedostatečnost systému hlubokých žil uvnitř těla, jejichž postižení ovšem nemá charakter typického zprohýbání. Postižení hlubokého žilního systému se dále dělí podle toho, které konkrétní žíly jsou postiženy.\n\nOdtok krve ze žil dolních končetin směrem k srdci se odehrává proti působení gravitace. Žíly dolních končetin čelí hydrostatickému tlaku odpovídajícímu výšce vodního sloupce mezi momentální pozicí žíly a vyústěním dolní duté žíly do pravé předsíně. Je dobře prokázané, že aktivita svalů dolních končetin u zdravých osob napomáhá pumpovat krev z dolních končetin a snižovat vnitrožilní tlak po dobu až jedné minuty po skončení svalové aktivity. Tomuto mechanismu se říká žilní nebo svalově-žilní pumpa a podmínkou jeho fungování jsou žilní chlopně.\n\nPříčin křečových žil může být celá řada (nedostatek pohybu, vlákniny, kouření, obezita, nošení stahujícího šatstva, bot na vysokém podpatku či překládání si nohy přes nohu) a mohou se vzájemně kombinovat. Povrchové žíly se začnou vakovitě rozšiřovat, pokud jsou přetěžovány velkým objemem krve, či pokud je narušena pevnost jejich žilní stěny. Významným faktorem je vrozená chronická žilní insuficience, což je vrozená porucha funkce žil, žilních chlopní. Důsledkem tohoto stavu je městnání krve z hlubokého žilního systému do povrchového. Ten není na takovou zátěž stavěn a dojde k vakovitému rozšiřování povrchových žil. Křečové žíly se rozvíjejí dlouhodobě. S postupem nemoci dochází k selhávání dalších a dalších žilních chlopní, k zánětům povrchových žil tromboflebitidě a progresivnímu zhoršování stavu nemoci.\n\n\nKřečové žíly se zpočátku léčí konzervativně (elastické kompresivní punčochy, venofarmaka).\nV těžších případech je léčba chirurgická (odstranění povrchového varixu, sklerotizace varixu). Nově se také používá metoda radiofrekvenční ablace či léčba křečových žil pomocí biologického lepidla.\n\nNapomáhá návratu krve z dolních končetin zpět směrem k srdci. Jejím principem je tlak na žilní a lymfatický systém končetin.\nPůsobením tlaku na povrchový žilní systém dochází k jeho stlačení, vyprázdnění a přesměrování krve do hlubokého žilního systému. Tím dochází k urychlení toku v hlubokých žilách a zlepšení odtoku krve z končetin. Komprese posiluje činnost svalově-žilní pumpy a podporuje funkci chlopní. Kompresivní léčba pomáhá v prevenci vzniku a zhoršování projevů křečových žil. Již vzniklé varixy však neodstraní.\n\n\nStripping a flebektomie - klasická chirurgická metoda odstraňuje postižený úsek hlavního povrchového žilního kmene ze dvou kosmeticky přijatelných malých řezů (v třísle a u kolene nebo vnitřního kotníku). Z nich se dovnitř žíly zavede ocelový nebo umělohmotný vodič ukončený olivkou (stripper). S jeho pomocí se postižený žilní kmen odstraní. Výkon doplňuje ošetření vedlejších větví vstupujících do kmene povrchové žíly před jeho vstupem do žíly hluboké (crossektomie). Varikózně změněné vedlejší větve se odstraňují z drobných vpichů pomocí speciálních háčků, kterými se postižená žíla zachytí a vytáhne. Moderní chirurgické postupy užívané především v ambulantních zařízeních využívají tzv. endovaskulární léčby - ošetření žilního kmene zevnitř laserem nebo radiofrekvenční energií.\n\nMetličky a drobné žilky lze léčit tzv. sklerotizací. Při ní lékař pomocí jehly a injekční stříkačky aplikuje do rozšířených žil látku, která vyvolá místní chemické poškození a zánět. Jeho následkem dojde ke slepení žilních stěn a uzavření varixu.\n\nCílem farmakologické léčby žilní nedostatečnosti je zabránit dalšímu poškozování žilního systému a odstranit, nebo alespoň zmírnit průvodní obtíže (otoky, pocit těžkých nohou). Již vzniklé varixy však žádné tablety ani masti neodstraní.\n\nTato metoda je v České republice spíše novinkou. Spočívá v zavedení katetru a následné aplikaci žilního biologického lepidla do postižené oblasti. V ideálním případě se žíla během krátké chvíle působením lepidla stáhne a po několika týdnech až měsících postupně zaniká.\n\nVarixy mohou způsobit řadu nepříjemných komplikací, které v důsledku mohou ohrozit i život pacienta. Nejčastější komplikací je povrchový zánět žil, kdy křečová žíla bolestivě zduří. Závažnější komplikací je bércový vřed, který vzniká na podkladě ischemizace tkáně. Dochází k otevření křečové žíly na povrch kůže. Velmi vážnou komplikací je trombóza žil, při které vzniká cévní sraženina, která ucpe žílu. Tato sraženina neboli vmetek, může způsobit například plicní embolii – stav, který bezprostředně ohrožuje život pacienta.\n\n\n"}
{"id": "217638", "url": "https://cs.wikipedia.org/wiki?curid=217638", "title": "Seznam premiérů Francie", "text": "Seznam premiérů Francie\n\nSeznam obsahuje držitele titulů: \"Premier ministre\", \"Chefs de gouvernement\" a \"Présidents du Conseil français\", tradičně považované za \"francouzské předsedy vlády\".\n\n"}
{"id": "217641", "url": "https://cs.wikipedia.org/wiki?curid=217641", "title": "Zlomenina", "text": "Zlomenina\n\nZlomenina ( Fractura) je stav, při kterém došlo k porušení kontinuity kosti.\n\nZlomeniny dělíme na:\n\n\n\n\nÚhlová, rotační, do strany, do strany se zkrácením, do délky s odtažením\n\n\n"}
{"id": "217645", "url": "https://cs.wikipedia.org/wiki?curid=217645", "title": "Chemoterapie", "text": "Chemoterapie\n\nChemoterapie je jakákoli léčebná terapie spočívající ve vpravování chemických látek do organismu. Jedná se například o antibiotikum, virostatika, antipyretika. V hovorové řeči se však pod pojmem chemoterapie myslí \"chemoterapie protinádorová\", tedy léčba dávkami cytostatik, což jsou látky toxické pro buňky. Tato terapie svým zásahem do buněčného cyklu nádorové buňky brání této buňce v dalším dělení. Avšak tento postup není přesně zacílen, proto léčba cytostatiky postihuje i zdravé buňky.\n\nChemoterapie může být podávána jako součást jiné terapie nebo s jistým terapeutickým záměrem. Pro označení se používají následující přívlastky:\n\nK prvním objevům cytostatik došlo po první světové válce při sledování vojáků, kteří byli v bitvě u Ypres zasaženi Yperitem (vzorec CHClS). Na tělech vojáků postižených tímto plynem bylo možno vysledovat zhoubný účinek především na rychle se dělící buňky.\n\nPodstatou protinádorového působení cytostatik je především to, že na jejich účinek jsou citlivější právě buňky rychle se dělící. Za vyšší citlivostí nádorových buněk některých nádorů na cytostatika stojí to, že nádorové buňky mají obvykle větší či menší měrou poškozené opravné mechanizmy. Pokud je tedy cytostatikem zasažena zdravá buňka, má velkou šanci, že poškození opraví. Naopak nádorová buňka má šance na opravu nižší a s větší pravděpodobností zahyne. Některé typy nádorů však nejsou na cytostatika z různých důvodů citlivé, jejich podání by pak představovalo poškození nemocného. U nádorů se proto hovoří o několika vlastnostech v souvislosti s chemoterapií:\n\nPříkladem takového extrémně citlivého a chemokurabilního nádoru je choriokarcinom – tento velmi rychle zabíjející nádor je léčitelný a v drtivé většině případů i vyléčitelný cytostatiky i ve stádiu orgánových metastáz. Podle rozsahu se v terapii používají protokoly založené na metotrexátu, aktinomycinu D, vepezidu, cyklofosfamidu a derivátech platiny (cis-platina a karboplatina).\n\nNaopak příkladem nádorů, které jsou poměrně často chemorezistentní, jsou Maligní melanom nebo Grawitzův nádor ledvin. V obou případech se nádory léčí chirurgicky a biologickou terapií\n\nÚčinnost také komplikuje autofagie.\n\nNežádoucí účinky protinádorové chemoterapie lze rozdělit na:\n\nPro nemocné velmi nepříjemným nežádoucím účinkem chemoterapie je nauzea (nevolnost) a zvracení. Míra vyjádření je závislá na typu použitého cytostatika. Léčebné protokoly, které obsahují cytostatika se známým velkým potenciálem vyvolat nevolnost a zvracení, automaticky obsahují i léky tuto nevolnost tlumící. Podání chemoterapie bez dostatečné péče o vyvolanou nevolnost, a to včetně prevence vzniku takové nevolnosti, může být hodnocena jako \"non lege artis\" postup. V prevenci a terapii zvracení se používají zejména:\n\nŽivot ohrožující komplikací chemoterapie může být také aplastická anémie (dřeňový útlum)- onemocnění postihující kmenovou buňku krvetvorby, projevující se závažným poklesem počtu všech krevních elementů (červených a bílých krvinek a krevních destiček). V léčbě se využívá autologní transplantace krvetvorných kmenových buněk – z kostní dřeně, periferní krve a pupečníkové krve.\n\nPříčinou sterility je obvykle to, že pohlavní buňky jsou na působení cytostatik poměrně citlivé. Situace se řeší tím, že se mladým nemocným nabízí ještě před zahájením terapie, kde hrozí sterilita, odběr pohlavních buněk a po vyléčení IVF.\n\nVážným problémem jsou i sekundární nádory, tedy nádory, které se objevují několik let po vyléčení nádoru a nejde o relapsy (znovuvzplanutí) původní choroby. Tyto nádory se obvykle vyznačují silnou malignitou a odolností vůči terapii.\n\nNěkteré skupiny cytostatik mohou mít další nežádoucí účinky. Například cyklofosfamid může způsobit hemorhagicou cystitidu (zánět močového měchýře spojený s krvácením), cytostatika ze skupiny antracyklinů mohou být toxický pro srdeční sval, taxany nebo vinkristin mohou způsobovat poruchy periferních nervů.\n\nDocetaxel – CHNO\n\n\n\n"}
{"id": "217651", "url": "https://cs.wikipedia.org/wiki?curid=217651", "title": "Lübeck", "text": "Lübeck\n\nLübeck (česky zastarale \"Lubek\" nebo též \"Bukovec\") je přístavní a kdysi hanzovní město a městský okres na severu Německa. Leží na jihovýchodě spolkové země Šlesvicko-Holštýnsko, při pobřeží Baltského moře. Po hlavním městě Kielu má v této spolkové zemi největší počet obyvatel a rozlohou jde o největší město Šlesvicka-Holštýnska. Středověké centrum města je zapsáno na seznamu světového dědictví UNESCO.\n\nMěsto leží v Severoněmecké nížině na dolním toku řeky Trávy, která se po zhruba 17 km vlévá do Baltského moře. Geografická poloha zvýhodnila město ve vývoji před jinými baltskými přístavy a je důvodem pozdějšího razantního ekonomického rozmachu. Stalo se jedním z center Hanzy (spolek severoněmeckých přístavních měst zabývajících se obchodem).\n\nRoku 1987 byly zachované středověké části města prohlášeny za součást kulturního dědictví UNESCO. Rozhodující pro to byl především příkladný charakter města vyjadřující středověký městský rozvoj, markantní silueta se sedmi věžemi pěti hlavních kostelů a zachovalá zástavba z předindustriální doby.\n\nCentrum města je turistický cíl, zajímavá je hlavně nejstarší část Lübecku. Ta leží z větší části na ostrově mezi řekou Trávou a Wakenitzem. Ostrov se rozprostírá asi kilometr od severu na jih a 1,5 km od západu na východ. Některé budovy jako například Holštýnská brána (Holstentor) leží mimo ostrov. Okruh chráněný UNESCEM zahrnuje ty nejdůležitější stavby Lübecku: radnici, klášter, Koberg (úplně zachovalá čtvrť ze 13. století) Kostel sv. Jakuba, Špitál sv. Ducha, čtvrť patricijských domů 15. a 16. století mezi kostelem sv. Petra a Holštýnskou branou (Holstentor) a solné špýchary (sklady) na levém břehu Trávy.\n\nS Lübeckem je spojen slavný německý spisovatel Thomas Mann, který sem umístil děj svého románu Buddendrookovi, za který získal Nobelovu cenu za literaturu.\n\nÚzemí dnešního Lübecku bylo osídleno po skončení poslední doby ledové. V oblasti se nachází několik neolitických dolmenů. Okolo roku 700 bylo území dnešního Lübecku osídleno Slovany, po jejichž příchodu předešlé germánské obyvatelstvo odešlo na západ.\n\nNa počátku 9. století odsud Karel Veliký vyhnal Sasy, kteří se postavili jeho pokusům o jejich christianizaci, a na jejich místo přivedl své spojence Polabské Slovany. Ti zde na břehu řeky Trávy asi 4 km severně od dnešního centra Lübecku založili osadu \"Liubici\" (česky \"Milá\"). Ta se v 10. století stala nejdůležitějším sídlištěm Obodritského svazu a byl zde postaven hrad. Roku 1128 byla Liubice vypálena pohanským rujánským kmenem Ránů.\n\nModerní město Lübeck založil roku 1143 Adolf II., hrabě ze Schauenburgu a Holštýnska, jako německou osadu na říčním ostrově Bucu. Založil zde nový hrad, o němž se zmiňuje poprvé roku 1147 Helmold z Bosau. Roku 1158 Adolf odstoupil hrad Jindřichu Lvovi. Po Jindřichově pádu roku 1181 se stal Lübeck na osm let svobodným říšským městem.\n\nFridrich I. Barbarossa postavil do čela města vládnoucí radu, která zde existovala až do 19. století. Tato rada byla ovládána obchodníky, jejichž zásluhou pak po staletí lübecké politice dominovaly obchodní zájmy.\n\nVe vlastnictví města a hradu se poté vystřídalo několik držitelů. Do roku 1192 byl Lübeck součástí Saského vévodství, poté patřil do roku 1217 k Holštýnskému hrabství, nakonec do bitvy u Bornhövedu roku 1227 součástí Dánska.\n\nOkolo roku 1200 se stal lübecký přístav hlavním přístavem pro kolonisty vyplouvající odsud do pobaltských území dobytých Livonským řádem a později Řádem německých rytířů. Roku 1226 císař Friedrich II. povýšil město na svobodné říšské město a současné území města se stalo až do 31. března 1937 hlavní částí nově vzniklého městského státu Svobodné a hanzovní město Lübeck, jež byl od roku 1871 spolkovou zemí Německého císařství.\n\nVe 14. století se stal Lübeck nejmocnějším členem obchodní organizace Hanza a byl označován jako \"Královna hanzy\". V letech 1806–1810 byl Lübeck okupován Francouzským císařstvím, a následně jím byl 13. prosince 1810 anektován a od 1. ledna 1811 do roku 1813 začleněn do nově vytvořeného francouzského departementu Bouches-de-l'Elbe. Od 1. dubna 1937 je součástí Šlesvicka-Holštýnska\n\nLübecku se říká „město sedmi věží“, které tvoří jeho historickou siluetu. Asi pětina historického města byla v dubnu 1942 zničena náletem, celé město je však pečlivě obnoveno. Mezi hlavní historické památky patří:\n\n"}
{"id": "217652", "url": "https://cs.wikipedia.org/wiki?curid=217652", "title": "Střelná rána", "text": "Střelná rána\n\nStřelná rána (lat. \"vulnus sclopetarium\") je zranění způsobené rychle se pohybujícím projektilem. Obvykle jde o projektil z běžné palné zbraně, střelnou, respektive střelně-bodnou, ránu však může způsobit i vystřelený šíp.\n\nRozeznáváme vstřel, střelný kanál a výstřel. Rána, která má vstřel i výstřel (projektil tělem prošel) se nazývá průstřel. Střelné rány jsou primárně infikované, jelikož projektil zanáší mikroorganismy hluboko do tkání.\n\nVzhledem k procentu vody v lidském organismu, se tělo částečně chová jako kapalina. Střela se v těle deformuje a zvětšuje svůj průměr. Velice nebezpečný je pohyb orgánů vyvolaný průnikem střely. Orgány se od sebe vzdalují i na velkou vzdálenost a poté se vracejí.\n\nOkamžitě je nutné zavolat záchrannou službu. V žádném případě se nesmí zasahovat do rány. Je-li to možné, je třeba zastavit krvácení (včetně stlačení). Ideální je sterilně přikrýt ránu. Nepoužívá se dezinfekce, zejména peroxid vodíku.\n\nŠíp (respektive šipka např. z kuše.) obvykle zůstává po zásahu v ráně. Protože má nižší energii než střela z palné zbraně, zanechává menší škody, pokud nezasáhne důležitý orgán\n\nOkamžitě je nutné volat záchrannou službu.\nŠíp se z rány nevytahuje – v případě zasažení cévy, či orgánu zde může působit jako ucpávka bránící vykrvácení. Okolo šípu je vhodné přiložit sterilní obvazy. Netlačí se silou.\n"}
{"id": "217653", "url": "https://cs.wikipedia.org/wiki?curid=217653", "title": "Columbia (řeka)", "text": "Columbia (řeka)\n\nColumbia ( , česky též \"Kolumbie\") je největší řeka v severozápadní části Severní Ameriky. Protéká provincií Britská Kolumbie v Kanadě a státem Washington v USA. Tvoří také většinu hranice mezi státy Oregon a Washington a ústí do Tichého oceánu jako jeho nejvodnatější a druhý nejdelší přítok na tomto pobřeží. Je dlouhá 2000 km a její povodí zaujímá plochu 668 217 km² (z toho 15 % připadá na území Kanady). Řeka je pojmenovaná podle americké lodi \"Columbia Rediviva\", s níž kapitán Robert Gray z Bostonu v roce 1792 jako první vplul do jejího ústí.\n\nVytéká z nevelkého jezera Columbia v kanadské části Skalnatých hor v nadmořské výšce 820 m. Téměř na celém svém toku horami protéká a vytváří četné peřeje. Prvních 320 km teče na severozápad a poté se obrací k jihu. Protéká přes úzká jezera Upper Arrow a Lower Arrow. Na středním toku překračuje kanadsko-americkou hranici a pokračuje v úzkých hlubokých kaňonech a soutěskách přes Kolumbijskou planinu. Pod soutokem s největším přítokem řekou Snake se obrací na západ a jako jediný vodní tok si proráží cestu skrze Kaskádové pohoří. U města Astoria v Oregonu se vlévá do Tichého oceánu estuárem, dlouhým přibližně 50 km a širokým 5 až 10 km.\nPrůměrný roční průtok činí u města The Dalles na dolním toku 5520 m³/s a v ústí 7500 m³/s. Nejvyšších vodních stavů dosahuje na jaře a v létě, naopak nejnižších v zimě.\n\nŘeka skýtá obrovský potenciál vodní energie díky velkému průtoku i průměrnému spádu 41 cm/km. Na území USA byly na Columbii a přítocích vybudovány hráze s přehradními nádržemi a 150 vodními elektrárnami, např. John Day, Grand Coulee, Chief Joseph, The Dalles, McNary aj. Grand Coulee a Chief Joseph jsou největší vodní elektrárny v USA a Grand Coulee byla pátou největší na světě (2017). Celkový instalovaný výkon soustavy v roce 2012 byl 29 GW. Využívá se také k zavlažování: v roce 1933 schválil prezident Franklin D. Roosevelt Columbia Basin Project, v jehož rámci vznikly ve středu státu Washington závlahy na 270 000 hektarech aridní půdy.\n\nPotenciál povodí byl využíván k energeticky vysoce náročným průmyslovým procesům. V roce 1943 byl jako součást projektu Manhattan založen průmyslový komplex Hanford Site na jihovýchodě státu Washington, kde se v devíti jaderných reaktorech získávalo plutonium. Od roku 1944 do roku 1971 byla chladicí voda po několika hodinách vypouštěna do řeky. Reaktory byly s koncem studené války odstaveny, riziko znečištění ze starých retenčních nádrží však trvá.\n\nVedle toho se voda a její energie využívala k dalším ekologicky nešetrným průmyslovým procesům, např. výrobě hliníku, papíru, zpracování dřeva aj. Další znečištění pochází ze splachu půdy po vykácení lesů holosečí. Výčet uzavírají pesticidy, baktérie, arzén, dioxiny a polychlorované bifenyly (PCB).\n\nProjekt energetického, zavlažovacího a dopravního využití řeky zahrnuje podle americko-kanadské dohody z 60. let 20. stol. stavbu tří přehrad v Kanadě a přehrady Libby na řece Kootenay u kanadsko-americké hranice. Námořní lodě mohou plout až do Portlandu, který je největším přístavem na tichomořském pobřeží USA a leží v ústí levého přítoku Willamette. Říční lodě mohou díky plavebním kanálům, které obcházejí peřeje, plout až do vzdálenosti 450 km. Na řece je rozvinuté rybářství převážně lososovitých ryb. Na horním toku v Kanadě je silně rozvinutá turistika a nacházejí se zde národní parky (Kootenay, Yoho, Glacier, Mount Revelstoke).\n"}
{"id": "217659", "url": "https://cs.wikipedia.org/wiki?curid=217659", "title": "Liebherr T 282B", "text": "Liebherr T 282B\n\nLiebherr T 282B je dvounápravový korbový sklápeč – pevný dampr, vyráběný německou firmou Liebherr v závodě společnosti v americkém městě Newport News. Do roku 2013 byl s užitečným zatížením 360 tun největším pevným damprem na světě, překonal jej BelAZ 75710 běloruského výrobce BelAZ s s užitečným zatížením 450 tun.\n\nStroj byl navržen v roce 2004, jako následník modelu T 282, kapacita korby je o 20 tun větší než u největšího modelu konkurenční společnosti Caterpillar Inc.\n\nLiebherr T 282 B je poháněn systémem kombinujícím dieselový a elektrický pohon. Jeho pohonná jednotka váží v nejsilnější verzi 10 tun a poskytuje výkon 2722 kW (3650 koní). Přidružený alternátor poskytuje proud pro dva elektrické motory Liebherr/Siemens (\"SIMINE TR\") pohánějící zadní nápravu.\n\nUveze až 400 tun.\n\n\n\n\nMotor pro T 282B byl vyvíjen firmami Detroit Diesel a MTU Friedrichshafen a dvě verze firmou Cummins. Jde o první použití elektromotoru (původně vyvíjeného pro lokomotivy) pro takto velký nákladní vůz.\n\nVozy jsou vyráběny v továrně v Newport News ve Virginii; současně je zde možno stavět čtyři stroje. Na přání je možno dodat CD přehrávač a klimatizaci. Společnost Liebherr podle předpokladů prodává několik desítek vozů ročně, hlavními odběrateli jsou společnosti zabývající se těžbou uhlí, mědi, železa a zlata v USA, Chile, Indonésii, Jihoafrické republice a Austrálii.\n\n"}
{"id": "217662", "url": "https://cs.wikipedia.org/wiki?curid=217662", "title": "Astoria (Oregon)", "text": "Astoria (Oregon)\n\nAstoria je okresní město na severozápadě amerického státu Oregon.\n\nAstoria má 9970 obyvatel (2006) a leží u ústí řeky Columbia do Tichého oceánu. Město získalo svůj název po americkém podnikateli německého původu (a prvním milionáři) Johnu Jacobu Astorovi.\n\n"}
{"id": "217663", "url": "https://cs.wikipedia.org/wiki?curid=217663", "title": "Divadlo Bolka Polívky", "text": "Divadlo Bolka Polívky\n\nDivadlo Bolka Polívky je divadelní scéna, kterou provozuje herec a mim Boleslav Polívka. Svoji činnost zahájilo 14. května 1993 obnovenou premiérou inscenace \"Podivné odpoledne Dr. Zvonka Burkeho.\" Nachází se v Brně na Jakubském náměstí.\n\nV prostoru, kde se dnes nachází Divadlo Bolka Polívky, působilo od roku 1947 Svobodné divadlo. To se v roce 1949 přejmenovalo na Městské oblastní divadlo a od roku 1954 pak na Divadlo bratří Mrštíků. Divadlo bratří Mrštíků se v roce 1965 muselo přestěhovat a v budově na Jakubském náměstí se usídlilo Satirické divadlo Večerní Brno. Večerní Brno zde působilo mezi lety 1959–1992. Samotná budova divadla byla původně propojena s dnešním kinem Scala chodbou z Jakubského náměstí. V té době neslo divadlo název Divadlo u Jakuba. Divadlo Bolka Polívky zahájilo svou první sezonu oficiálně až 17. září 1993 z důvodu rekonstrukce. Na začátku své činnosti uvádělo především autorské inscenace Boleslava Polívky, které vytvořil ve svém předchozím angažmá v divadle Husa na provázku. Obnovenou premiéru zde měly inscenace: \"Trosečník, Šašek a královna, Don Quijote\" a další.\n\nPůvodní repertoár divadla se skládal z inscenací přenesených z divadla Husa na provázku, v nichž Polívka kombinoval klauniádu, pantomimu a činoherní herectví. Autorská tvorba byla později utlumena a divadlo se otevřelo hostování různých divadelních souborů. Divadlo Bolka Polívky nemá stálý herecký soubor ani jednotnou poetiku.\n\nKromě autorských inscenací je s divadlem spojený také pořad Manéž Bolka Polívky, kde spolu s Boleslavem Polívkou vystupují herci, zpěváci, tanečníci a další umělci za účelem vytvoření různých etud, skečů a scének. Tento pořad vzniká od roku 1987 za spolupráce s Českou televizí, která jej vysílá. Manéž nemá pravidelný časový harmonogram, většinou se koná jednou až dvakrát do roka. Stálé není ani místo, kde Manéž probíhá. V minulosti se tak odehrávala například ve Sportovní hale Vodova nebo v rámci turné v několika českých a slovenských městech.\n\nV divadle hostují i jiné české, ale i zahraniční divadelní soubory, například Studio DVA, Divadlo Kalich, Divadlo Palace, Divadlo Na zábradlí, Štúdio L+S.\n\nDivadelní prostory jsou využívány také pro vystoupení hudebních kapel nebo sólových zpěváků. Ve foyer jsou pořádány výstavy a vernisáže například výstava velkoformátových fotografiíí nafocených do kalendáře \"Proměny\", jehož výtěžek byl věnován Nadaci Archa Chantal.\n\nV Divadle Bolka Polívky má domovskou scénu společnost StageArtCz, která usiluje o moderní pojetí divadla a klade důraz na autorské texty. Jejich inscenace lze vidět v tuzemských i zahraničních městech. Známými inscenacemi tohoto souboru jsou The Naked Truth - Odhalená pravda, MINDGAME - Líbezné vyhlídky, Like Shakespeare, K-PAX, Svět podle Prota.\n\nDivadelní soubor MALÉhRY tvoří tři herečky: Barbora Seidlová, Daniela Zbytovská a Nikola Zbytovská. Tato netradiční ,\"třinohra”\" (činohra tří hereček) hostuje na různých místech České republiky, v případě města Brna své inscenace uvádí v Divadle Bolka Polívky. Repertoár tohoto souboru je založen na skutečných příbězích, zážitcích a zkušenostech, jak o tom vypovídají i názvy her: Biostory, Čtení ke kafi, Nebe?, Vepřo, knedlo, zelo atd.\n\nPodivné odpoledne dr. Zvonka Burkeho je groteska o starci, který se nechce stěhovat z podnájmu, proto raději všechny kolem sebe likviduje a mrtvoly zavírá do skříně. Jeho jednání způsobuje mnoho komických a absurdních situací.\n\nText Ladislava Smočka má mnohaletou tradici. Poprvé byl součástí repertoáru Činoherního klubu v roce 1966. V roce 1972 hru nazkoušel v rámci svého absolutoria na JAMU Peter Scherhaufer v hlavní roli s Boleslavem Polívkou a Eliškou Balzerovou. Boleslav Polívka v roli Burkeho zůstal i v obnovených premiérách v roce 1990 a v roce 2016. Postupem času se však střídali jeho herečtí kolegové. Roli Svatavy hrála Nina Divíšková, Ivana Chýlková, Chantal Poullain nebo Šárka Vaculíková a v roli paní Outěchové si prostřídali babský šátek Jiří Hálek, Jaromír Dulava nebo Radim Fiala.\n\nDivadelní hra pojednává o šaškovi, který je týraný svou královnou. Šašek se snaží znuděnou královnu pobavit, aby si na něm nevybíjela svůj hněv. Herecký duet postihuje prostřednictvím dialogů, pantomimických výstupů i originálních gagů střet mezi despocií a svobodnou tvůrčí silou a předvádí polaritu lásky a nenávisti, života a smrti. Premiéra se uskutečnila v roce 1983. Poslední představení bylo odehráno v roce 2001. Podle inscenace vznikl později film v režii Věry Chytilové.\n\nGroteskní životopis, autobiografie, na které Boleslav Polívka pracoval podle svých slov tři týdny. Jejím hlavním poselstvím je hledání lásky. Zobrazuje život muže od plenek až po stáří, který je zamilovaný do dámy na balkóně. Tato inscenace byla jednou z posledních, s níž divadlo vyjelo na zahraniční zájezdy. Premiéru měla 21. 6. 1999.\n\nDivadelní hra, která je charakterizovaná jako komedie s autobiografickými prvky, měla premiéru 18. 6. 2014. Jedná se o zpracování generačního střetu otce a dcery. Chátrající, životem zkoušený muž se snaží svému dítěti předávat rady, což se dceři úplně nelíbí a pokládá otce za zbytečného šťourala. Název DNA zde má několik významů, prvním je šroubovice DNA (otec a dcera), druhým nemoc dna (kterou otec trpí) a posledním je dno ve smyslu deprese. Inscenaci charakterizují glosy a klaunské výstupy na pozadí náročného života.\n\nBoleslav Polívka tu účinkuje s dcerou Annou Polívkovou.\n\nTato hra vznikla náhodou. Boleslav Polívka napsal svému synovi Vladimíru Polívkovi dopis, ve kterém odkazoval na hru \"Šašek a královna\". Když se jeho syn začal také věnovat divadlu, stal se z dopisu postupně nový scénář. Inscenace měla premiéru měla 25. února 2017. Ústředním motivem je převýchova mladého šlechtice v šaška.\n\nDivadlo Bolka Polívky je aktivním účastníkem Noci divadel, která probíhá každoročně od roku 2013. Jejím cílem je nabídnout divákům srovnání divadelních souborů a scén. Divadla jsou otevřena celou noc a přístupna divákům. Divadlo Bolka Polívky nabízí různorodý program od klaunských workshopů až po tvoření odznaků a masek.\n\nPřes léto se divadlo přesouvá na letní scénu na Biskupském dvoře. Na repertoáru jsou většinou stejné hry, které se  uvádějí v sezóně.\n\nDivadlo podniklo zvláště v 90. letech 20. století mnoho zahraničních zájezdů se svými úspěšnými inscenacemi. Nejčastěji hostovalo v zahraničí mezi lety 1993 a 1998. Mezi navštěvované země patřila Francie, Kolumbie, Vídeň a Itálie. Vyjíždělo se s inscenacemi \"Šašek a královna, Trosečník\" a naposledy s \"Dámou na balkóně\".\n\nV roce 2017 vycestovalo Divadlo Bolka Polívky do Londýna, kde pro širokou veřejnost s úspěchem uvedlo dvě rezprízy inscenace Šašek a syn.\n\nDivadlo Bolka Polívky vydává své vlastní noviny \"Novinky z Divadla Bolka Polívky\", kde se objevují současné aktuality, rozhovory s herci, tvůrci, recenze na představení, informace o připravovaných akcích, výstavách, ale i vzpomínkové články o slavných umělcích (Nataša Gollová, Waldemar Matuška). Ročně vychází šest čísel. Současným šéfredaktorem je Jakub Adámek.\n\n\n\n"}
{"id": "217667", "url": "https://cs.wikipedia.org/wiki?curid=217667", "title": "Hanácké opery", "text": "Hanácké opery\n\nHanácké opery (někdy hanácké zpěvohry, lidové opery, české opery, české zpěvohry apod.) je označení pro pololidové hudební skladby charakteru opery, které vznikaly v 18. století především na území Hané.\n\nLibreta těchto skladeb byly psány česky, a to hanáckým nářečím, často byly humorného až satirického charakteru, někdy měly duchovní tematiku (vzhledem k tomu, že jejich vznik se odvíjel od katolické vrstvy kněží a písmáků), mnohdy se vztahovaly k aktuálním událostem, např. biografická opera o císaři Josefu II., napsaná v roce 1790, tedy k datu panovníkovy smrti. Jejich děj je ale až na výjimky světský, mytologický či náboženský jen výjimečně.\n\nStejně jako „normální“ opery, i tyto byly rozčleněny na recitativy a árie různého charakteru, formálně skutečně dodržovaly základní pravidla žánru opery. Byly pochopitelně psány i provozovány amatérsky, při slavnostech, zejména souvisejících s kláštery (výročí založení apod.), kde pobývala značná část autorů těchto oper. Po hudební stránce byli autoři ovlivněni barokní duchovní hudbou i lidovou písní. Opery obsahovaly i taneční čísla.\n\nNejde o lidovou tvorbu v pravém slova smyslu, nýbrž o tvorbu pololidovou, protože řada autorů hanáckých oper, např. libretista Josef Mauritius Bulín či jejich významný skladatel páter Alan Plumlovský, je nám známa.\n\nPři provedení hanáckých oper neúčinkoval celý orchestr, ale spíše kapela blízká kapele, jaká provozovala lidovou hudbu, například v opeře jménem „\"Kterak Landebork z království českého ani nepškna s Bohem hébal\"…“ hrají pouze dvě housle, viola a kontrabas.\n\nHanácké opery jsou dnes hrány i zmiňovány jen výjimečně a spíše jako kuriozita, jejich libreta ale vyšla v několika výborech, např. v knize \"Copak to ale za mozeka hraje?\" od Eduarda Petrů, vydané v roce 1985.\n\n\n"}
{"id": "217671", "url": "https://cs.wikipedia.org/wiki?curid=217671", "title": "Tylžský mír", "text": "Tylžský mír\n\nTylžský mír byl uzavřen v Tylži (tehdy pruské město, nyní Sovětsk na hranici Kaliningradské oblasti Ruska s Litvou) mezi Francií a Ruskem 7. července 1807 a mezi Francií a Pruskem 9. července téhož roku.\n\nRusko vyšlo bez územních ztrát a navíc připojilo Białystok. Muselo uznat Rýnský spolek, Varšavské knížectví a další státy v západní Evropě pod francouzským vlivem. Rusko také slíbilo podílet se na usmíření britsko-francouzského konfliktu a pokud by se to nepodařilo, stát se spojencem Francie. Francie se zase zavázala zprostředkovat mír mezi Ruskem a Tureckem. Dalšími souvisejícími dohodami pak byly rozděleny sféry vlivu v Evropě.\n\nPrusko se vzdalo levého břehu Labe ve prospěch Vestfálského království a zabraného polského území z druhého a třetího dělení Polska, na kterém vzniklo Varšavské knížectví. Dále se zavázalo platit vysokou válečnou kontribuci, zabezpečit silniční spojení mezi Saskem a Varšavským knížectvím, připojit se ke kontinentální blokádě a omezit velikost své armády na 42 tisíc mužů. Do doby, než zaplatí kontribuci, měla na území Pruska zůstat francouzská armáda.\n\nSpojenectví Ruska a Francie trvalo ale jen do roku 1810 a už v roce 1812 mezi nimi vypukl nový konflikt vpádem císařské Napoleonovy armády do Ruska.\n"}
{"id": "217672", "url": "https://cs.wikipedia.org/wiki?curid=217672", "title": "Honoré Daumier", "text": "Honoré Daumier\n\nHonoré Victorin Daumier (26. února 1808 Marseille – 10. února 1879 Valmondois) byl francouzský malíř, sochař, grafik a kreslíř. Proslul především svými politicky angažovanými karikaturami. Je pokládán za jednoho z průkopníků malířského naturalismu ve Francii. Dokázal vystihnou psychiku člověka i s jeho existenciálními problémy a mistrně ji převést na malířské plátno.\n\nNarodil se v Marseille dne 26.2. 1808 do rodiny uměleckého skláře a rámaře. Jeho otec Jean- Baptista Daumier postupně opouštěl rodinné řemeslo a začal se věnovat literatuře. Po mírných úspěších s několika básnickými sbírkami vydanými v Paříži, například Jarní jitro, se rozhodl i s rodinou, roku 1816, do hlavního města přestěhovat s nadějí, že se zde pro jeho díla najdou další vydavatelé.\nVytoužená sláva však nepřišla, rodina si výrazně pohoršila ve svém postavení, proto mladý Honoré musel nastoupit už ve svých třinácti letech do zaměstnání jako poslíček soudního vykonavatele v Justičním paláci. Zde se poprvé setkává se světem byrokracie, který později výrazně ovlivnil výběr jeho témat. V této době začal také kreslit. Otec si povšiml jeho talentu a poslal ho do učení k malíři a bývalému řediteli muzea francouzských památek Alexandru Lenoirovi. Ačkoliv byl Lenoir dobrým učitelem, Daumier brzy nastoupil na hodiny malby na Akademii Suisse a začal pravidelně docházet do Louvru, kde kreslil podle starých mistrů- zaujal ho zejména Rubens a Rembrandt. Také rád chodil uličkami Paříže a pozoroval nejrůznější lidské typy, jejich tváře a charakteristické rysy. Postava se natrvalo stala ústředním zájmem jeho díla.\n\nRoku 1829 uveřejňuje svou první litografii, čímž si získává přízeň časopisu La Silhouette, pro něhož vytváří satirické karikatury kritizující vládu francouzského krále Karla X. celý další rok. Roku 1831 přestupuje k nově založenému časopisu La Caricature, který se stal hlavním listem protivládní opozice. Svou karikaturou Gargantua zesměšňuje nově zvoleného krále Ludvíka Filipa. Zobrazil ho tu jako pupkatého obra sedícího na svém trůnu a polykajícího daně. Z opačného konce těla pak vychází nejrůznější vládní nařízení. Za tento list si vysloužil šest měsíců vězení (srpen 1832 – únor 1833). Tato aféra udělala z Daumiera nejslavnějšího karikaturistu své doby. Roku 1835 byl časopis La Caricature zakázán a místo něj vzniká časopis La Charivari, s nímž Honoré spolupracuje až do roku 1872, kdy už není kvůli své oční chorobě nadále schopen práce.\n\nČtyřicátá léta jsou pro Daumiera poměrně šťastným obdobím, usazuje se na Ostrově svatého Ludvíka a díky tomu, že je i finančně zajištěn se žení se švadlenou Alexandrine Dassy. Roku 1847 se mu narodí syn, který ale krátce po porodu umírá. Roku 1848 vytváří svojí první malbou s názvem Republika s úmyslem, že ji přihlásí do právě vyhlášené soutěže o obraz symbolu francouzské republiky. Soutěž byla zrušena, avšak probudila v Daumierovi touhu malovat dál. Tvoří hlavně žánrové malby, divadelní a soudní výjevy. Od roku 1852 se také věnuje sochařství. Padesátá a šedesátá léta jsou Daumierova nejplodnější.\n\nRoku 1875 však přichází tragédie, kvůli oční chorobě Daumier trvale oslepne, není dále schopen pokračovat v práci a výrazně zchudne. Dokonce natolik, že mu finančně musí vypomáhat Camille Corot, který mu i najde malý domek, kde přebývá. Jediná Daumierova samostatná výstava proběhne roku 1878 v galerii pařížského obchodníka s uměním Durand-Ruela. Daumier umírá na mrtvici roku 1879 ve Valmondois chudý a zapomenut.\n\nUž od počátku svého malířského projevu se Daumier soustředil hlavně na lidskou figuru, zasazenou do běžného městského prostředí. Mistrně jen pomocí několika čar dokázal vystihnout psychiku člověka a přesvědčivě podat jeho emoce. Byl dobrým pozorovatelem různých lidských typů s charakteristickými rysy. Tyto schopnosti ho předurčily ke kariéře vynikajícího karikaturisty-litografa glosujícího politický život v zemi a kritizujícího hlavně royalisty a samotného krále, za což byl šest měsíců vězněn. Dokázal vždy rychle a přesně vytáhnout to nejdůležitější z daného člověka a předhodit ho světu se satirickou nadsázkou. Se stejnou brilancí ovládal i sochařské umění. Podobně jako v malířství pojal hmotu jako sled konkávních ploch vystupujících a zase se navracejících do hlíny. Nestvořil stroze akademicky, ale při práci používal hlavně rukou a špachtle. Ukázkou jeho umění je soubor kolorovaných plastik představitelů pravice parlamentu z nepálené hlíny, který se ihned po svém vytvoření stal senzací.\n\nKolem roku 1834 se začal věnovat sociálním tématům, chtěl ukázat bídné podmínky nejchudšího, nejčastěji dělnického obyvatelstva celé společnosti. Příležitostí se mu stal vojenský masakr protestujících dělníků 15.4.1834 v ulici Transnonain. Jeho až hrůzný sklon k autentičnosti evokuje velmi sugestivní výjev s ústředním motivem mrtvých lidských těl. Jako by šlo o fotografii a ne o litografické dílo. Tímto dílem se veřejně zastává sociálně slabšího obyvatelstva, jehož přízeň si získává.\n\nDůležitým mezníkem v jeho tvorbě je rok 1848, kdy byla vyhlášena veřejná soutěž o obraz symbolu republiky. Daumier při této příležitosti vytváří první z velké řady maleb, které budou dominovat jeho pozdějšímu dílu. V malířství prokázal snad ještě větší nadání než v karikaturách a sochařství, ačkoliv byla tato část jeho tvorby dlouho neprávem opomíjena. Sociální tematika se opět stává hlavním motivem děl. Mezi některé patří: \"Cestující třetí třídy, Břemeno, Pradlena, V ulici\" a mnohé další. Zajímá se také o svět divadla, masek, představení, nahlíží i do řad diváku. Stanovuje malířský typ Dona Quijota a Sancha Panzy, poněvadž jsou jeho nejoblíbenějšími hrdiny. Věnuje jim víc než 20 olejomaleb a ještě více kreseb. V padesátých a šedesátých letech Daumier dosáhl kulminačního bodu své tvorby. Po roce 1870 se začíná projevovat oční choroba, která ho po dlouhém boji a dvou operacích přemůže. Kvůli slepotě zůstává až do konce života závislý na podpoře svých přátel například Camilla Corot. Umírá 11.2.1879 na záchvat mrtvice.\n\n\nZ litografických cyklů: \"Manželské mravy\", \"Pařížské typy\", \"Pastorále\", \"Lidé od justice\", \"Lidumilové dne\", \"Poslanci poslaní na papír\" a mnoho dalších\n\n\n"}
{"id": "217675", "url": "https://cs.wikipedia.org/wiki?curid=217675", "title": "Divadlo Husa na provázku", "text": "Divadlo Husa na provázku\n\nDivadlo Husa na provázku je divadlo v Brně na Zelném trhu, jehož uměleckým ředitelem byl do konce roku 2017 třináct let Vladimír Morávek. Od 1.9.2018 soubor vede Miroslav Oščatka. Soubor funguje od roku 1967, kdy skupina amatérských divadelníků z JAMU pod vedením Bořivoje Srby začala experimentovat s divadelními tvary. Od roku 1968 soubor působil pod záštitou Domu umění města Brna.\n\nNa počátku vzniku divadla byla myšlenka experimentální scény jako širšího kulturního centra, které by sdružovalo generačně a názorově spřízněné umělce. Vznik divadla sahá do roku 1967, kdy se kolem dramaturga Bořivoje Srby začala formovat amatérská skupina složená z profesionálních divadelníků, studentů uměleckých škol, mladých spisovatelů, hudebníků a výtvarníků. Sdružení si vypůjčilo název knihy brněnského spisovatele Jiřího Mahena \"Husa na provázku\" (1925), obsahující šestici experimentálních divadelních, cirkusových a filmových libret. Předmluva knihy se stala také uměleckým východiskem souboru.\n\nSrba formuloval jako základní tvůrčí princip program nepravidelné dramaturgie, ve které jde o hledání nových témat v původně nedramatických textech. Jádro souboru tvořili studenti činoherní režie Eva Tálská, Zdeněk Pospíšil a Peter Scherhaufer, studenti herectví, např. Jiří Pecha, Hana Tesařová nebo Jiří Čapka, skladatel Miloš Štědroň, hudebníci Bohuš Zoubek, Vladimír Kramář a Max Wittmann, výtvarníci Boris Mysliveček a Libor David, literáti Miloš Pospíšil, Josef Souchop a další. Záštitu nad souborem převzal brněnský Dům umění, konkrétně jeho ředitel Adolf Kroupa. Od 15. do 18. března 1968 proběhla první veřejná představení v Procházkově síni Domu umění. Z. Pospíšil uvedl svou montáž \"Panta Rei aneb Dějiny národa českého\" \"v kostce\" podle Milana Uhdeho a E. Tálská představila kreaci na verše Christiana Morgensterna \"Šibeniční písně\". Dům umění zůstal na 25 let domovskou scénou souboru.\n\nV dubnu 1969 se do čela KSČ dostal Gustáv Husák a soubor musel na základě cenzurního zásahu ze svého názvu vypustit slovo „husa“, jelikož během jedné noci někdo v ulicích Brna přepsal plakáty divadla na „Husák na provázku“. Soubor přijal název Divadlo na provázku. \n\nV prvních letech fungování se soubor snažil formulovat své cíle a směřování. V roce 1971 vytvořili divadelníci dokument Programová východiska, kde jako nejdůležitější označili hledání a experimentování, dramaturgickou otevřenost, hraní v nepravidelném prostoru, fyzickou a pohybovou připravenost herců a kontakt s aktuálními tendencemi světového divadla. \n\nOd 1. ledna 1972 se podařilo divadlo profesionalizovat a od května toho roku začal soubor pravidelně hrát v Procházkově síni, kterou postupně přetvářel do podoby variabilního divadelního prostoru. Do stálého angažmá přišli Jiří Pecha, Boleslav Polívka, Gabriela Wilhelmová, Jiří Bartoška, Karel Heřmánek a Miroslav Donutil. Jako dramaturg nastoupil Petr Oslzlý, který se v dalších letech výrazně podílel na rozvíjení paradivadelních a společenských aktivit souboru, kontaktů s hnutím otevřeného divadla a přípravě mezinárodních projektů. V roce 1973 se poprvé se uskutečnila festivalová akce \"Divadlo v pohybu\".\n\nV roce 1974 se divadlo stalo známým nejen v Brně, ale postupně v celém kraji a velkých městech Československa. V letech 1973 – 1978 vznikla řada inscenací, které divadlo proslavily v rámci celé Evropy. Od roku 1975 byl soubor pravidelně zván na zahraniční festivaly a divadelní přehlídky (Nancy, Lodž, Wroclaw, Milán, Avignon, Berlín a další), počaly také mnohá přátelství a spolupráce se zahraničními skupinami, především s polským Teatrem 77. Divadlo na provázku doplnilo svá programová východiska o koncept otevřeného divadla, sestávající z paradivadelních akcí a pouličního divadla.\n\nPři Divadle na provázku bylo v roce 1975 zřízeno amatérské Dětské studio. Studio se řídilo profesionálním uměleckým, pedagogickým a inscenačním programem.\n\nV lednu 1977 byl soubor divadla vyzván, aby se podepsal pod prohlášení proti Chartě 77, tzv. Antichartu. Po dlouhých diskuzích se kolektiv rozhodl prohlášení nepodepsat, i když se tak vědomě postavil do opozice vůči tehdejšímu režimu. Program divadla byl formulován jako nenásilný boj za demokracii. V témže roce se v souvislosti s přípravou nového divadelního zákona rozvíjejí diskuze o budoucí existenci divadla. Následně bylo na začátku roku 1978 administrativně připojeno ke Státnímu divadlu v Brně, jako jeho pátý, experimentální soubor, ze svého sídla v Domě umění se ale přestěhovat nemuselo. V roce 1979 se ve Stockholmu Divadlo na provázku stalo tajným členem Mezinárodní federace nezávislých alternativních divadel (IFIT).\n\nNa začátku roku 1980 proběhla v Brně česká premiéra projektu \"Vesna národů – Wiosna ludów\", kterou Divadlo na provázku přichystalo s polským Teatrem 77. Na událost rychle zareagovala cenzura a další uvádění v Brně i v zahraničí bylo zakázáno. Právě tato inscenace zapříčinila také nedobrovolnou výměnu vedení divadla. Jako nový umělecký vedoucí byl dosazen herec činohry Státního divadla Jaroslav Tuček, člen KSČ. I přes tyto cenzurní zásahy mělo divadlo stále možnost vystupovat na zahraničních festivalech a účastnit se mezinárodních projektů.\n\nV roce 1982 se po dlouhodobých peripetiích podařilo inscenovat \"Příběhy dlouhého nosu\" (1982, režie Tálská), jevištní kreaci na verše Edwarda Leara. V září téhož roku se odehrál druhý ročník festivalové akce \"Divadlo v pohybu II\", koncipované jako „karneval umění“. Ve 21 dnech představilo divadlo totožný  počet vlastních inscenací.\n\nOd začátku roku 1986 vznikají projektové studie ohledně nové divadelní budovy pro Divadlo na provázku. Architekt Václav Králíček ve své studii vytvořil návrh rekonstrukce barokního paláce pánů z Fanalu a dostavby moderní budovy. Projekt se podařilo prosadit a na čelní zeď budoucího divadelního komplexu byl upevněn symbolický základní kámen. V srpnu téhož roku byla formulována první vize Centra experimentálního divadla (CED) jako tvůrčího dramatického modelu. Ke konci roku se k této vizi připojilo také brněnské HaDivadlo.\n\nU příležitosti sedmdesátého výročí vzniku samostatného státu, vytvořilo v roce 1988 Divadlo na provázku spolu s HaDivadlem první číslo scénického časopisu Rozrazil 1/88 (o demokracii). Projekt publicistického divadla Rozrazil vznikl z potřeby kriticky a otevřeně se vyjádřit k naléhavým tématům ve společnosti. Jelikož opakovaně nebylo povoleno vydání časopisu v tištěné podobě, vznikla mezi umělci kolem zmíněných brněnských divadel idea vytvořit jej scénicky. V dalších letech následovaly čísla Rozrazil 2/89 (Občanské fórum), Rozrazil 3/99 (K současnosti), Rozrazil 4/06 (O Brně) a zatím poslední Rozrazil 5/2013 – O naší nynější krizi.\n\nV listopadu 1989 zahájilo Divadlo na provázku společně s HaDivadlem v souladu se svým uměleckým a občanským programem divadla stávku divadel v Československu jako protest proti komunistickému režimu. \n\nHned v prvních dnech roku 1990 vrátilo divadlo do svého názvu zakázané slovo „husa“ a přejmenovalo se na Divadlo Husa na provázku. Z vedení odešel komunistickými orgány přidělený Jaroslav Tuček. Spolu s HaDivadlem se Divadlo Husa na provázku pustilo do realizace projektu Centra experimentálního divadla (CED). Jeho prvním ředitelem se stal Milan Sedláček. Jako jedno z prvních československých divadel uvedlo inscenaci Havlovy \"Zahradní slavnosti\". Od počátku roku 1990 se také rozvíjela realizace nového areálu Divadla Husa na provázku.\n\nZměna společenské situace umožnila divadlu častější možnost cesty do zahraničí. Během května divadlo pod hlavičkou CED organizovalo v té době už sjednoceném Berlíně přehlídku českých a slovenských divadel \"Divadelní festival ČSFR\", kterou doprovázely přednášky a výstavy. Následovaly festivaly a představení ve Vídni, Mnichově nebo dánském Aarhusu.\n\nV roce 1992 se Divadlo Husa na provázku a HaDivadlo odpojilo od Zemského divadla v Brně. Od 1. ledna začalo právně existovat Centrum experimentálního divadla (CED) a vznikla tak nová kulturní instituce řízená městem Brno. Během ledna téhož roku byly dokončeny práce na paláci pánů z Fanalu, který tvořil první část nového divadelního areálu. Během slavnostního otevření 11. ledna probíhala v celém prostoru historické budovy mnohahodinová akce nazvaná \"Otevření dveří\".\n\nNa konci května 1993 proběhlo happeningové rozloučení se s bývalým prostorem divadla v Domě umění s názvem \"Posledních 24 hodin – bál vzpomínek\". Akce probíhala od 29. května 4:51 hodin ráno do 4:52 hodin druhého dne. 5. září téhož roku se otevírá celý nový areál Divadla Husa na provázku na Zelném trhu a přilehlé Petrské ulici. Současně byl zahájen další ročník \"Mezinárodního kulturního festivalu Divadlo v pohybu (IV) – Brno 93\".\n\nV únoru 1994 se Divadlo Husa na provázku poprvé spolu s divadelní fakultou JAMU a městem Brnem stalo spolupořadatelem mezinárodního festivalu divadelních škol Setkání/Encounter Brno '94, se kterým v rámci CED spolupracuje dodnes.\n\nBěhem roku 1995 podniklo divadlo několik zahraničních zájezdů, vystupovali na Knižním veletrhu v Lipsku, s inscenací \"Labyrint světa\" na slavnostním otevření Komenského zahrady v Berlíně, dále v Bad Kissingenu nebo polském Sanoku. Divadlo se zúčastnilo také Mezinárodního festivalu experimentálních divadel, druhé nejvýznamnější akce svého druhu v arabském světě, v egyptské Káhiře. Divadlo Husa na provázku také pravidelně hostilo soubory a umělce z celého světa.\n\nV březnu 1998 uběhlo přesně třicet let od prvního představení Husy na provázku v Procházkově síni Domu umění. Divadlo toto výročí oslavilo uspořádáním divadelního happening – expozice \"Repete po třiceti letech\". Ve vstupní hale Domu umění byly vystaveny plakáty, programy, fotografie a různé dekorace a rekvizity z historie divadla i jeho inscenací. Zároveň zde probíhalo několikahodinové pásmo složené z písní a úryvků z inscenací, předčítání dokumentů, prohlášení a her. Vrcholem byla scénická akce nazvaná \"Počítání husiček v divadelní polévce\", která rozmanitými způsoby odkazovala na všechny inscenace, které Divadlo Husa na provázku dosud vytvořilo.\n\nV květnu 1999 zemřel jeden ze zakládajících členů divadla a jeho „duchovní vůdce“ Peter Scherhaufer. Stalo se tak den před odletem Divadla Husa na provázku na mezinárodní festival do Jihoafrické republiky s inscenací \"Svatba\". V témže roce je také obnoveno „vycházení“ scénického časopisu Divadla Husa na provázku a HaDivadla Rozrazil 3/99 (k současnosti). \n\nPo více než třiceti letech je 1. dubna 2000 uvedena hra \"Komedie o umučení a vzkříšení našeho Pána a Spasitele Ježíše Krista\" v režii Evy Tálské. K realizaci bylo přizváno velké množství účinkujících, inscenace se tak stala nejlidnatější inscenací v historii divadla. V této době se také rozvíjí spolupráce se Sdružením Serpents a divadlem Archa na společném projektu \"Archa 2000 (divadlo v pohybu)\", který probíhá v libeňské synagoze na Palmovce, v opuštěných budovách holešovického pivovaru i v ulicích města Prahy a tramvajových vozech. Posléze se podobná akce uskutečnila také v Brně.\n\nZačátkem sezóny 2001/2002 přišel do Divadla Husa na provázku coby režisér, dramaturg a autor Luboš Balák, který se představil projektem divadelního sitcom seriálu \"Funebráci, s.r.o\". V lednu 2002 se Balák stal novým uměleckým šéfem divadla. \n\nNovou sezónu 2003/2004 zahájil \"Losers´festival\", jehož náplní byly hra na téma loserů a vyděděnců na okraji společnosti. Do Divadla Husa na provázku se díky této akci dostalo několik mladých režisérů z brněnské JAMU, Hana Mikolášová, Ondřej Elbl, Pavel Baďura a Jolana Kubíková. Na konci roku 2003 se do divadla vrátil Vladimír Morávek s prvním dílem projektu \"Sto roků kobry\". Druhý díl proběhl v lednu 2004.\n\nV roce 2005 došlo k mnoha personálním a organizačním změnám. Jako nový umělecký šéf nastoupil Vladimír Morávek, do souboru přišlo několik nových herců a organizačně technických pracovníků. Nástup nového uměleckého vedení prezentoval na začátku sezóny festival \"Sedm žlutých praporů aneb Nová smlouva\". Skrze personifikované hříchy naší doby byly v sedmi dnech tematizovány největší lidské slabosti a marnosti. V rámci festivalu probíhaly koncerty kapel, autorská čtení, představení krátkých inscenací nebo skečů, projekce filmů a další aktivity.\n\nOjedinělou událostí roku 2006 byla premiéra jedenáctihodinové scénické fresky \"Svlékání z kůže\" Vladimíra Morávka, která proběhla v rámci festivalu \"Idioti hoří aneb Evropské dny Fjodora Michajloviče Dostojevského\". Inscenace byla všeobecně přijata laickou i odbornou veřejností. Herec Jiří Vyorálek byl za ztvárnění všech mužských rolí nominován na cenu Thálie.\n\nBěhem celého roku 2009 probíhala pravidelná setkání významných osobností z různých oborů na \"Kabinetech Havel\". Náplní byly diskuze o současné české společnosti a budoucnosti země. V sezóně nazvané \"České moře\" byly uvedeny ryze české tituly, které se zabývají tématy dotýkajících se přímo České republiky a jejích obyvatel.\n\nV roce 2012 završilo divadlo svůj návrat na evropskou scénu, kdy se účastnilo rozsáhlého mezinárodního projektu k uctění zesnulého Václava Havla. Začátek sezóny 2013/2014 patřil 9. ročníku \"Divadla v pohybu\" s názvem \"Duha v Brně\", kterým Divadlo Husa na provázku připomnělo 45 let své existence. Během devíti dní proběhlo 45 divadelních událostí, festivalu se účastnila také řada hostů. V roce 2013 se Divadlo Husa na provázku angažovalo v iniciativě pojmenovat do té doby bezejmennou uličku pod Petrovem po Václavu Havlovi.\n\nV letech 1968 – 1993 sídlilo divadlo v prázdném prostoru Procházkovy síně v brněnském Domu umění. Nejprve zde hrálo sporadicky, po profesionalizaci pravidelně. Už od konce 60. let se divadlo snažilo najít pro sebe vhodnější prostory, vzniklo několik návrhů, ale žádný nebyl realizován. Až v roce 1985 prošel návrh rekonstrukce a dostavby barokního paláce pánů z Fanalu na Zelném trhu od architekta Václava Králíčka. Jeho návrh se ale nakonec nesetkal s pochopením a místo Králíčka nastoupili architekti Karel Hubáček a Jiří Hakulín. Současně se stavbou nového křídla probíhala také rekonstrukce historické budovy, včetně sklepních prostor. Do nového působiště se divadlo přestěhovalo v roce 1993 a působí zde dodnes.\n\nV suterénu historické budovy se nachází unikátní Sklepní scéna, která vznikla propojením středověkých sklepení. Jeviště má podobu dřevěné laťové podlahy a od hlediště je opticky odděleno mohutným klenebním pásem. Hlediště tvoří stupňovité dřevěné podesty a volně postavenými sedadly, kapacita je přibližně 70 míst. V současnosti je Sklepní scéna domovským prostorem Divadla U stolu, ale odehrávají se zde i mnohé produkce Divadla Husa na provázku. V dalších částech historické budovy se nachází administrativní a provozní zázemí divadla.\n\nNa historickou budovu přímo navazuje venkovní Alžbětinská scéna, která ji propojuje s novou přístavbou. Otevřený prostor dvora obklopují ze tří stran zastřešené ochozy. Tato scéna slouží především pro představení v letních měsících. Alžbětinská scéna může pojmout až 250 diváků.\n\nV nově postavené budově se nachází Velký sál, který je velmi variabilním prostorem bez zřetelného rozdělení hlediště a jeviště. Hlediště se buduje podle potřeb konkrétní inscenace pomocí stupňovitých podest a mobilních sedadel, variabilní je tedy i jeho kapacita.\n\nSoubor Divadla Husa na provázku využívá pro své inscenace také prostoru foyer.\n\nDivadlo Husa na provázku patří k předním českým experimentálním scénám. Důležitým principem tvorby Divadla Husa na provázku je už od prvních sezón nepravidelná dramaturgie, která usiluje o hledání nových cest metodou zkoumání a experimentu. Klíčovou roli při tvorbě inscenace hraje osobnost režiséra. Poetika divadla je tedy silně ovlivněna vyhraněnými rukopisy jednotlivých režisérských osobností, které v divadle působily a působí. Důležitou myšlenkou je také pohled na divadlo jako místo sdružující lidi, pro které je divadlo životním postojem, a vnímání divadla jako živého hnutí.\n\nRozličné přístupy se uplatňovaly už u režisérů stojících u zrodu divadla. Režisérka Eva Tálská inklinovala ve své tvorbě k nonsensovým textům a scénickým variacím pohádkových námětů. Věnovala se také adaptacím básnických děl. Inspiraci čerpala především z folklorní a lidové tematiky, převažovalo u ní lyrické ladění a metaforičnost, zabývala se hudebností slova a významotvorným využitím hudby. Od 80. let se soustředila především na práci s dětmi a pro děti.\n\nZdeněk Pospíšil vytvořil na počátku fungování divadla dvě inscenace textových montáží, poté se zaměřil na scénické přepisy prozaických předloh, spolupracoval i s tehdy zakázanými autory (například Milan Uhde). Typickými rysy jeho tvorby byla hravost, komediální zkratka a různé formy vyprávění příběhu.\n\nPeter Scherhaufer se ve své tvorbě nechal inspirovat lidovým divadlem, komedií dell’Arte a Brechtovským epickým divadlem. Scherhaufer inscenoval rozličné předlohy, ať už šlo o adaptace próz, poezii, filmové scénáře nebo dramatické texty. Tíhl k velkým a naléhavým tématům, které sděloval bohatým scénickým jazykem a dynamickým tvarem. V mnohých inscenacích spojoval postupy činohry, opery, pantomimy, klaunerie i baletu.\n\nKoncept nepravidelné dramaturgie výrazně rozvíjel Petr Oslzlý, který do divadla přišel v roce 1972. Oslzlý vědomě vyhledával texty, které přirozeně obsahují dramatičnost, ale jejich téma stavěl do konfrontace s realitou. Inscenace tedy umožňovaly nový pohled na problémy a potřeby tvůrců a diváků. Podobně jako Scherhaufer i Oslzlý pracoval s montáží a koláží různých materiálů, které vytvářely prostor pro otevřenou komunikaci s publikem.\n\nOd poloviny 70. let se začal režijně realizovat také herec Bolek Polívka. Jeho autorské projekty se staly další linií tvorby Divadla na provázku. Své celovečerní klauniády stavěl na jednoduchém příběhu a pohybovém umění. Spolupracoval především s herci Jiřím Pechou, Chantal Poullain a Dagmar Bláhovou. \n\nOd 90. let se v Divadle Husa na provázku výrazně prosazuje režisér Vladimír Morávek. Jeho režie se vyznačují výrazně snovou až bizarní obrazností, někdy až s prvky hororu. \n\nZ hereckých osobností působí v divadle dlouhodobě například Ivana Hloužková, Pavel Zatloukal, Vladimír Hauser nebo Jan Kolařík.\n\nDivadlo Husa na provázku se poprvé veřejně představilo divákům v březnu 1968. Ve třech dnech byly uvedeny inscenace zakládajících režisérů. Zdeněk Pospíšil představil montáž \"Panta Rei aneb Dějiny národu českého v kostce\", Eva Tálská \"Šibeniční písně\" a Peter Scherhaufer \"Umění platiti své dluhy a uspokojovati věřitele, aniž by bylo třeba vyjmouti jediný haléř z vlastní kapsy\".\n\nV první polovině 70. let divadlo poprvé vystoupilo v zahraničí s inscenacemi \"Chceme žít\" (1973, režie Tálská), \"Strašidýlka\" (1972, režie Polívka) a \"Theatrum anatomicum\" (1973, režie Scherhaufer). Průběžně vznikla řada legendárních inscenací, které divadlo proslavily u nás i v zahraničí. Jedná se například o inscenace \"Commedia dell’arte\" (1974, režie Scherhaufer), \"Svatba\" (1978, režie Scherhaufer), \"Alenka v říši divů\" (1973, režie Tálská) nebo klaunérie Bolka Polívky \"Am a Ea\" (1973, režie Polívka) a \"Pépe\" (1974, režie Polívka). V roce 1975 vznikla slavná inscenace z řady tzv. malých muzikálů \"Balada pro banditu\" (1975, režie Pospíšil), na které se tajně podílel Milan Uhde.\n\nV roce 1983 proběhla premiéra známé Polívkovy autorské inscenace \"Šašek a královna\" (1983, režie Polívka), ve které se představila Chantal Poullain. Po značných cenzurních problémech se podařilo uvést hru Ludvíka Kundery \"Labyrint světa a Lusthauz srdce\" (1983, režie Scherhaufer). Pozornost vzbudily také představení akčního dětského divadla \"Svolávám všechny skřítky! Královna\" (1984. režie Tálská), ve kterých došlo k úplnému smazání hranice mezi diváky a herci, kdy byli do akce zapojeni všichni dětští diváci. Mezi další významné inscenace 80. let patří například \"Božská komedie\" (1986, režie Tálská), \"Balet Makábr\" (1986, Scherhaufer), \"Prodaný a prodaná\" (1987, režie Scherhaufer), třináctihodinová kulturní akce \"Všichni za jeden provázek\" (1987) nebo první číslo scénického časopisu \"Rozrazil 1/88 (O demokracii)\".\n\nV prvních porevolučních letech je uvedena Havlova hra \"Zahradní slavnost\" (1990, režie Scherhaufer) a inscenace \"Katynka z Heilbronnu neboli Zkouška ohněm\" (1991, režie Tálská). Na vyzvání výstavy Evropa, Evropa byla v roce 1994 nastudována scénická kompozice \"Omyly slečny smrti\" (1994, Scherhaufer), která byla složena ze tří samostatných částí – \"Vyvolávači\", \"Justýna\" a \"Chyba smrti\".\n\nV roce 1997 divadlo realizovalo projekt \"4 kroky stranou\" (1997, režie Scherhaufer), v rámci kterého byly nastudovány čtyři dosud neinscenované texty: \"Třesk v podniku B.Ů.H.\", \"Kašparova kráva? Dámská jízda\", \"...aneb Pohřbívání\" a \"Autobus na lince 21\". V témže roce byla uvedena dosud jedna z divácky nejúspěšnějších inscenací \"Babička – fetišistická revue\" (1997, režie Krobot) s Jiřím Pechou v hlavní roli.\n\nPo roce 2000 vznikly například inscenace \"Komedie o umučení a vzkříšení našeho Pána a Spasitele Ježíše Krista\" (2000, režie Tálská), \"Rozum do hrsti\" (2001, režie Tálská), \"Baletky\" (2002, režie Šimák), \"Raskolnikov – jeho zločin a jeho trest\" (2003, režie Morávek), \"Hvězdy nad Baltimore\" (2004, režie Pitinský) o Vlastu Burianovi nebo \"Běsy – Stavrogin je ďábel\" (2004, režie Morávek).\n\nVe zlomové sezóně 2005/2006 byly znovuuvedeny inscenace \"Zahradní slavnost\", \"Rovzpomínání\" a nového nastudování se dočkala i \"Balada pro banditu\" (2005, režie Morávek). Jako závěrečná inscenace probíhajícího projektu \"Sto roků kobry\" byla uvedena inscenace \"Bratři Karamazovi: Vkříšení\" (2006, režie Morávek).\n\nV červnu 2006 měly premiéru dva projekty, které navazovaly na tradici inscenování v nepravidelném prostoru \"Všechny Shakespearovy ženy\" (2006, režie Plachý) a \"Kabaret GAGA\" (2006, režie Jelínek). V dalších letech byly uvedeny například inscenace \"Cirkus Havel aneb My všichni jsme Láďa\" (2008, režie Morávek), \"Cesta za Rusalkou\" (2008, režie Forman) nebo \"Hamlet\" (2009, režie Mikulášek).\n\nMezi významné inscenace posledních let patří například mimořádný mnohahodinový projekt \"Kde Shakespeare můj?\" (2011), \"Leoš aneb Tvá nejvěrnější\" (2011, režie Morávek),\"Tichý Tarzan\" (2012, režie Petrželková), \"Doktor Faustus\" (2012, režie Mikulášek), \"Lásky jedné plavovlásky – Plavovlásky jedné lásky\" (2012, režie Morávek), \"Ze života hmyzu – Oh! Jaká podívaná!\" (2013, režie Morávek), \"Amadeus (tj. milovaný Bohem)\" (2014, režie Morávek), \"Myši Natalie Mooshabrové\" (2014, režie Pitinský), nebo \"Mein Švejk\" \"(Operetta. Komedie. Smrt)\" (2015, režie Pitinský).\n\n\n"}
{"id": "217677", "url": "https://cs.wikipedia.org/wiki?curid=217677", "title": "Philipp Stamma", "text": "Philipp Stamma\n\nPhilipp Stamma (1705 Aleppo, Sýrie – 1755 Londýn) byl francouzský a britský šachista a šachový teoretik syrského původu. Zasloužil se o rozvoj šachové kompozice, teorii šachové koncovky a uvedl do Evropy algebraickou šachovou notaci. Roku 1747 ho v zápase porazil Philidor poměrem 8:1 při jedné remíze.\n\nPhilipp Stamma byl původem Arab ze Sýrie, ve dvacátých letech 18. století se odstěhoval do Paříže, po roce 1737 působil v Londýně, kde hrál profesionálně v Slaughter's Coffee House a stal se nejsilnějším anglickým hráčem. Roku 1737 vydal v Paříži sbírku sta kombinací \"Essai sur le jeu des échecs\" (Eseje o šachové hře) s diagramy a od té doby byl až do své porážky od Philidora mnohými považován za nejsilnějšího hráče světa. V knize je poprvé použita jím vynalezená algebraická notace, která postupně nahradila méně praktickou notaci popisnou a číselnou. Anglické vydání své knihy roku 1745 v Londýně s názvem \"The Noble Game of Chess\" (Vznešená hra v šachy) doplnil Stamma kolekcí sedmdesáti čtyř zahájení, ve kterých rozebíral dámský gambit a královský gambit Cunninghamův.\n\n"}
{"id": "217680", "url": "https://cs.wikipedia.org/wiki?curid=217680", "title": "Luis Buñuel", "text": "Luis Buñuel\n\nLuis Buñuel Portolés (22. února 1900, Calanda – 29. července 1983, Ciudad de México) byl španělský filmový režisér tvořící nejvíce v Mexiku a ve Francii. Je považovaný za jednu z nejvýznamnějších osobností dějin kinematografie.\n\nJeho otec, Leonardo Buñuel González, v mládí odjel jako voják na Kubu, kde po skončení služby založil železářství, v důsledku čehož značně zbohatl. Po návratu do Španělska se ve třiačtyřiceti letech oženil s tehdy osmnáctiletou Mariou Portoles. Na jejich svatební cestě v Paříži, v hotelu Ronceray, byl Luis počat. Narodil se v Calandě, aragonské vesnici s tehdy asi pěti tisíci obyvateli, jako první z celkem sedmi sourozenců. Pár měsíců po jeho narození se rodina přestěhovala do Zaragozy, kde Luis vyrůstal ve velmi dobrých podmínkách – jeho otec patřil k nejbohatším lidem ve městě.\n\nV roce 1907 nastoupil na jezuitskou kolej Colegio del Salvador, na kterou, navzdory její přísnosti a archaické struktuře, měl poměrně dobré vzpomínky. V roce 1915 přestoupil na státní lyceum a po maturitě, roku 1917, byl na doporučení senátora dona Bertolomé Estebana přijat do madridské Studentské rezidence, kde na přání svého otce začal s inženýrským studiem agronomie. Poté, co se dozvěděl, že v zahraničí hledají lektory španělštiny, přešel na studium literatury, filosofie a historie, protože jen tak měl naději, že bude jako lektor vybrán. V roce 1922 začaly být ve Španělsku vydávány práce Sigmunda Freuda, které v Buñuelovi okamžitě vzbudily také velký zájem o psychoanalýzu. Během doby studia si našel celou řadu nových přátel, přičemž nejbližší mu byli Federico García Lorca a Salvador Dalí.\n\nV roce 1925 byla pod záštitou Společnosti národů vytvořena organizace \"Societé internationale de cooperation intellectuelle\" (Mezinárodní společnost pro intelektuální spolupráci) a Buñuel se stal tajemníkem španělského představitele Eugenia d’Ors. V důsledku toho odjíždí do Paříže, kde se s velkým zaujetím začíná zabývat filmem. Nejenže pravidelně navštěvoval biograf, někdy až třikrát denně (přičemž ho nejvíce oslovil snímek Friedricha Murnaua \"Unavená smrt\"), ale zapsal se také do hereckého kurzu pořádného Jeanem Epsteinem. Při natáčení jeho \"Mauprata\" mu bylo umožněno zastávat nejrůznější pomocné práce, díky čemuž poprvé nahlédl do technického pozadí realizace filmů. Přitom se seznamuje s kameramanem Albertem Duvergerem, který pro něj později točil Andaluského psa a Zlatý věk.\n\nV Paříži se začíná přibližovat surrealismu, velmi ho oslovila kupříkladu \"La Révolution Surréaliste\", a to především pro svojí otevřenost. Přímý kontakt se surrealistickou skupinou však zahájí až po natočení svého prvního filmu.\n\nV roce 1928 už patřil v oblasti filmu mezi Španěly k nejznalejším. Při jedné ze svých návštěv Španělska například vedl ve Studentské rezidenci o filmu přednášku, dostal také několik nabídek k realizaci menších snímků. Z nich však z finančních důvodů nebyl realizován žádný. Svůj skutečně první film, nazvaný \"Andaluský pes\", natočil v roce 1929, poté co společně se Salvadorem Dalím ve Figueresu napsali scénář. Kladli si přitom za cíl zachytit nevědomé procesy, nepoužít nic, co by mohlo být jakkoli vysvětleno. Po zveřejnění filmu, v červenci téhož roku, se mu dostalo vřelého uznání z řad surrealistů a Buñuel byl přijat do skupiny kolem André Bretona.\n\nO několik měsíců později začal práci na dalším filmu, který nazval \"Zlatý věk\". Navzdory původnímu plánu byl tentokrát podíl Dalího, pro vzájemnou nejednotnost, minimalizován. Výsledný hodinový film byl poprvé uveden na konci listopadu 1930 a vyvolal skutečný skandál. Scény s kostrami duchovních, otcem, jenž zastřelí svého syna nebo s biskupem vyhozeným z okna rozběsnily diváky z pravicově orientovaných sdružení jako \"Liga vlastenců\" nebo \"Protižidovská liga\", kteří poté zdemolovali promítací sál. V rámci zachování veřejného pořádku policejní prefekt Chiappe 10. prosince film zakázal.\n\nV roce 1930 přijal nabídku Metro-Goldwyn-Mayer jet do USA a seznámit se s tamější filmovou technikou. Po několika zajímavých náhledech do hollywoodské práce se v dubnu 1931 vrací do Španělska, kde o rok později natočil svůj třetí film \"Las Hurdes – Země bez chleba\", dokument zobrazující zoufalou bídu domorodých Hurdů. I v tomto případě ale zůstal zneuznán – film byl ve Španělsku zakázán.\n\nNadcházející občanská válka práci na filmu značně ztěžovala. Následný historický vývoj mu na příštích deset let znemožnil věnovat se samostatné režisérské činnosti. Roku 1934 dostal místo vedoucího dabingu u Warner Brothers v Madridu a produkoval různé komerční filmy. V tomtéž roce se také oženil s Francouzkou Jeanne Rucar.\n\nPo vypuknutí občanské války se v Ženevě setkal s republikánským ministrem zahraničních věcí, který ho požádal, aby odjel do Francie a byl nápomocen tamějšímu velvyslanci. Buñuel žádosti vyhověl a v Paříži, kde se mimo jiné staral o shromažďování republikánských propagandistických filmů, zůstal až do konce války.\n\nV roce 1939 odjel opět do USA, kde měl působit jako historický poradce u filmu \"Cargo of Innocence\". Vzápětí byl však vydán zákaz natáčení jakýchkoli filmů o španělské válce, a tak se ocitl bez uplatnění. Odjíždí tedy do New Yorku, kde byl přijat do Musea moderního umění a pracoval zde na výběru a distribuci filmů antinacistické propagandy. Roku 1942 tamější katolický představitel využil svého vlivu a s ohledem na Dalího knihu „Tajný život Salvadora Dalího“, v níž byl Buñuel označen za ateistu a komunistu, zařídil jeho propuštění. V roce 1944 se vrací do Los Angeles a stará se zde o španělské verze filmů z produkce Warner Brothers.\n\nV roce 1946, ve věku 46 let, dostal nabídku natáčet v Mexiku. Přijal a tím začalo jeho nejproduktivnější období. Natočil zde dvacet filmů — všechny v poměrně omezených podmínkách, s malými náklady a s velmi krátkou natáčecí dobou (nepřesáhla 24 dní). Prvním snímkem byl \"Gran Casino\", jehož neúspěch ho však zanechal na dva a půl roku bez práce a bez prostředků. Změnu přinesl v roce 1949 film \"Flamendr\", jenž se naopak těšil velkému komerčnímu úspěchu.\n\nNásledujícím projektem byli \"Zapomenutí\", příběh z chudého mexického předměstí, který v zemi svého vzniku vyvolal ostře kritické reakce, byl označen jako protimexický a některé organizace dokonce požadovali Buñuelovo vyhoštění. Naproti tomu na Mezinárodním filmovém festivalu v Cannes slavil velký úspěch a dostal dokonce cenu za režii. Poté se i v samotném Mexiku situace poněkud uklidnila a film začal být přijímán. Obecně je to jeden z Buñuelových nejúspěšnějších filmů.\n\nDále v poměrně rychlém sledu točil filmy, kterými si již v Mexiku vydobyl pevnou pozici. Mezi nimi například příběh paranoika \"On\", \"Zločinný život Archibalda de la Cruz\" (s herečkou českého původu Miroslavou Stern) nebo \"Nazarín\".\n\nV roce 1960 zahájil spolupráci s producentem Gustavem Alatristem, který mu ponechal úplnou volnost, jedinou podmínkou bylo, že se bude natáčet ve frankistickém Španělsku. To vyvolalo především v řadách republikánských exulantů poněkud rozhořčení, nicméně výsledný film, \"Viridiana\", nezklamal. Ve Španělsku způsobil skandál a byl zakázán, naproti tomu v Cannes byl oceněn Zlatou palmou.\n\nDalší dva filmy produkované Alatristem, tentokrát realizované v Mexiku, byly \"Anděl zkázy\" a \"Šimon na poušti\". Mezitím ve Francii vznikl \"Deník komorné\", při němž poprvé spolupracoval s Jean-Claude Carrièrem, který se stal jeho dvorním scenáristou, podílel na psaní scénářů pro všechny následující Buñuelovy francouzské filmy (tedy všechny kromě \"Tristany\", která se natáčela ve Španělsku).\n\nV roce 1969 natáčí \"Mléčnou dráhu\", první část z umělecké trilogie, kterou dále tvoří, Oscarem oceněný, \"Nenápadný půvab buržoazie\" a \"Přízrak svobody\". V této trojici filmů, zpracovaných podle původních motivů, dovádí k dokonalosti svůj specifický umělecký projev a dosahuje svého tvůrčího vrcholu.\n\nJeho poslední film \"Ten tajemný předmět touhy\", vznikl až poté, co byl režisér svými přáteli k práci přemluven, protože původně už dál natáčet nechtěl. Zajímavostí filmu je hlavní postava – mladá žena Conchita, kterou ztvárňují hned dvě charakterově odlišné herečky – Carole Bouquet a Ángela Molinová.\n\nV roce 1982 vydal knihu vzpomínek \"Do posledního dechu\", kterou podle jeho vyprávění sepsal Jean-Claude Carrière. Rok na to v Ciudad de México, pravděpodobně na následky cirhózy jater, umírá.\n\nSvé tvůrčí období započal na poli umělecké avantgardy. Jeho první film, vytvořený společně s přítelem Salvadorem Dalím, znamenal mezník v historii světové kinematografie. Andaluský pes se společně se Zlatým věkem stali klasickými díly surrealistického filmu. V obou pracích se silně odráží vliv Freudových teorií – velký důraz je kladen na oblast nevědomí. Spolu s tím vyniká společensky kritický faktor.\n\nAčkoli v dalších obdobích tvořil filmy komerční, nedá se říct, že by se surrealistické elementy z jeho tvorby nadobro vytratily. Naopak, setkávat se s nimi můžeme i v jeho pozdějších pracích, samozřejmě v umírněné podobě. Ne všem jeho záměrům byla ale vždy umožněna realizace, například v Zapomenutích zamýšlel bez nějakého zvláštního důvodu nechat na lešení budovy v pozadí rozmístit symfonický orchestr. Producent však tomuto plánu zamezil.\n\nVelmi podstatným prvkem v jeho tvorbě je sen, jímž byl velmi fascinován. Sám prohlásil, že kdyby si mohl vybrat co bude posledních dvacet let života dělat, spokojil by se s dvěma hodinami aktivního života denně a zbytek by prosnil, za podmínky, že by si všechno pamatoval. Rovněž postavy ve svých filmech nechával snít velmi často, ať už ve spánku nebo při denním snění. S oblibou také činil hranici mezi snovými a reálnými sekvencemi maximálně neurčitou.\n\nObzvlášť oblíbeným materiálem byly pro Buñuela náboženské motivy – ať už se v jeho filmech objevují jen okrajově, nebo jsou ústředním tématem (Mléčná dráha). Pro mnohdy kritické vyznění těchto scén bývá často pokládán za tvrdého odpůrce náboženství. Jeho vztah k němu byl však velmi specifický. Sám se považoval za ateistu, ale osobně se přátelil s několika duchovními, i jeho manželka byla hluboce nábožensky založená. Obecně se dá říci, že ho víra spíše přitahovala, odsuzoval ale organizované náboženství a přehnané nároky a vliv katolické církve.\n\nZákladem jeho práce byl přesný scénář. Ačkoli divák může mít dojem, že některé scény jsou výsledkem režisérovy improvizace, zpravidla bylo vše promyšleno do nejmenších detailů. Na scénáři pracoval osobně, ale vždy ve spolupráci s ještě dalším scenáristou – ať už to byl v posledním desetiletí věrný Jean-Claude Carrière, nebo dříve Julio Alejandro či Luis Alcoriza.\n\nJeho způsob natáčení byl nesmírně ekonomický. S nechutí opakoval záběry a často se spokojil hned s prvním, natáčecí doba byla tedy vždy velmi krátká. Preferoval také delší pasáže bez zbytečných střihů a to vše se odrazilo na spotřebě materiálu – nepřekročila 20000 metrů filmového pásu za film. Také závěrečný střih běžně trval pouhé dva dny.\n\n\n\n"}
{"id": "217683", "url": "https://cs.wikipedia.org/wiki?curid=217683", "title": "Monteverdi", "text": "Monteverdi\n\nMonteverdi v historii nesli:\n\n"}
{"id": "217687", "url": "https://cs.wikipedia.org/wiki?curid=217687", "title": "Ústava Československé republiky", "text": "Ústava Československé republiky\n\nÚstava Československé republiky (ústavní zákon č. 150/1948 Sb.) byla lidovědemokratická ústava přijata po tzv. Vítězném únoru na 114. schůzi personálně prořídlého Ústavodárného národního shromáždění dne 9. května 1948. Proto byla často nazývána Ústava 9. května. Rušila Ústavní listinu z roku 1920 a nahrazena byla v roce 1960 Ústavou Československé socialistické republiky. Charakteristické pro ni je to, že ač sice formálně zachovávala některé rysy charakteristické pro pluralitní demokracii (částečně oddělovala státní moci, zakotvila základní práva a svobody, garantovala nezávislé soudnictví atd.), což ji výrazně odlišovalo od dalších „stalinistických“ ústav tzv. lidovědemokratických států té doby, skutečné ústavní poměry se od jejího znění téměř kompletně odchylovaly, takže ústava se stala víceméně jen fikcí. Prezident dr. Edvard Beneš tuto ústavu odmítl a nepodepsal.\n\nÚkol připravit novou ústavu, která by nahradila ústavu prvorepublikovou, připadl v roce 1946 zvolenému Ústavodárnému Národnímu shromáždění. Původně tedy bylo i přes zvolení tohoto zákonodárného tělesa plánováno, že ji bude připravovat odborný poradní orgán vlády, ale Ústavodárné shromáždění si zákonem č. 197/1946 Sb. vytvořilo tzv. ústavodárný výbor, který se přípravou začal zaobírat. Měl 36 členů a paritně v něm byly zastoupeny všechny tehdy zvolené (a povolené) politické strany, předsedou byl Oldřich John (ČSSD), generálním zpravodajem Vladimír Procházka (KSČ). Generální zpravodaj předkládal jednotlivé návrhy k jednání a zpracování náleželo zvláště zřízené legislativní subkomisi.\n\nV průběhu projednávání se ale projevily zásadní rozpory mezi komunisty a ostatními stranami. Komunisté hodlali přijmout zcela novou ústavu, která by odpovídala tzv. Budovatelskému programu vlády, nekomunistické strany chtěly jen dosavadní ústavu nějakým způsobem upravit. Ačkoli funkční období Ústavodárného Národního shromáždění bylo omezeno na maximálně dva roky, ještě na začátku roku 1948 nebylo vůbec jasné, zda a jaká nová ústava bude. Zásadní spory byly např. o postavení prezidenta republiky nebo národních výborů, o znárodnění nebo o zakotvení ústavního soudu. Významným se také ukázal spor o udržitelnost tzv. čechoslovakismu.\n\nVše změnil až únorový převrat 1948, kdy se v jeho důsledku prosadilo pojetí komunistů. Ústava byla během dvou měsíců urychleně dokončena, 14. dubna schválena Ústředním akčním výborem Národní fronty a parlamentem schválena 9. května. Prezident republiky Edvard Beneš ji sice nepodepsal a abdikoval, ale to nebránilo jejímu uvedení v platnost.\n\nÚstavu tvořilo úvodní prohlášení, 12 základních článků a podrobná ustanovení, rozdělená do deseti kapitol o celkem 178 paragrafech.\n\nÚstava již nepoužívala pojem „československý národ“, ale „československý lid“, a hovořila o dvou bratrských národech, Češích a Slovácích. Tento československý lid byl pak „pevně rozhodnut“ vybudovat osvobozený stát jako lidovou demokracii, která zajistí „pokojnou cestu k socialismu“, a to proti „veškerým snahám domácí i zahraniční reakce“.\n\nKromě těchto proklamací úvodní prohlášení shrnovalo dějinný vývoj na území Československa, který byl pojat jako boj s feudálními vykořisťovateli a s německou dynastií Habsburků, bylo vyzdviženo husitství jako lidovláda a realizace myšlenky sociální spravedlnosti a naopak zatracena První republika, které se prý měli zmocnit kapitalisté a velkostatkáři, jež poté navíc měli přijetím Mnichovské dohody zradit československý lid. Český a slovenský národ ale povstal a především za pomoci Sovětského svazu vlast osvobodil. Ta pak měla být státem národním, „zbaveným všech nepřátelských živlů“, a lidovědemokratickým, směřujícím k socialismu.\n\nPodle základních ustanovení ústavy byla Československá republika lidovědemokratický a jednotný stát (nikoli tedy federace) dvou rovnoprávných národů, Čechů a Slováků. Byl zvýrazněn význam práce, jako nejen právo, ale i jako povinnost všech. Z ní pak vyplývala další práva občanů. Československé hospodářství bylo založeno na znárodnění nerostného bohatství, průmyslu, velkoobchodu a peněžnictví, u vlastnictví půdy byla stanovena zásada „půda patří tomu, kdo na ní pracuje“ a alespoň formálně byla formulována ochrana drobného a středního podnikání a nedotknutelnost osobního majetku.\n\nPodle těchto základních článků československý lid vykonával svou svrchovanost prostřednictvím zastupitelských sborů, pasivní volební právo bylo stanoveno na 21 let, aktivní na 18 let. Dále tyto články obecně upravily postavení jednotlivých státních orgánů, které byly dále rozvedeny v ustanoveních podrobných.\n\nTato první kapitola formálně proklamovala rovnost všech občanů před zákonem, ochraňovala rodinu, mládež a kulturní statky a zahrnovala osobní svobodu, svobodu domovní, listovní tajemství, svobodu pobytu, majetkovou svobodu, právo na vzdělání i vyznání, svobodu projevu, petiční právo, práva sociální, stejně jako základní povinnosti občana k státu a ke společnosti.\n\nNárodní shromáždění bylo pouze jednokomorovým parlamentem a bylo do něj na dobu šesti let voleno 300 poslanců. Byly zde také zakotveny imunity poslanců, způsob jednání Národního shromáždění a zákonodárný proces.\n\nJako zvláštní orgán bylo upraveno tzv. předsednictvo Národního shromáždění o 24 členech, které mohlo v době rozpuštění parlamentu činit neodkladná opatření, ke kterým by jinak bylo potřeba zákona. Také mohlo podávat autentický výklad zákonů a suplovalo ústavní soudnictví, protože rozhodovalo o tom, zda je zákon protiústavní nebo zda je nařízení protizákonné.\n\nPrezident republiky stál v čele státu. Mohl se jím stát občan starší 35 let, který byl též volitelný do Národního shromáždění. Jeho funkce trvala sedm let a byl volen Národním shromážděním systémem kvalifikované většiny (přítomno volbě musela být nadpoloviční většina poslanců a zvolen byl ten, pro koho se vyslovily nejméně tři pětiny přítomných). Nikdo nemohl být ale zvolen více než dvakrát po sobě.\n\nPrezident nebyl z výkonu své funkce odpovědný, vyjma trestního stíhání za velezradu, kde ho žalovalo i soudilo Národní shromáždění. Za všechny jeho projevy odpovídala vláda, výkon všech jeho pravomocí také podléhal spolupodpisu odpovědného člena vlády. Co se týče těchto pravomocí, tak především zastupoval stát navenek, sjednával a ratifikoval mezinárodní smlouvy, svolával, odročoval a rozpouštěl Národní shromáždění, podepisoval zákony (ty mohl i teoreticky parlamentu s připomínkami vrátit), jmenoval předsedu a další členy vlády (specifické bylo, že určoval jejich počet i to, kdo bude řídit jaké ministerstvo), měl právo udělit milost, byl vrchním velitelem ozbrojených sil, prohlašoval válečný stav a vypovídal válku.\n\nÚstava se kromě toho letmo zmiňovala o jeho náměstkovi, který mohl být zvolen Národním shromážděním, pokud by byl prezident více jak půl roku neschopen vykonávat svůj úřad. Jeho postavení a pravomoci byly ale nejasné, protože v takovém případě výkon pravomocí prezidenta republiky příslušel vládě.\n\nVláda byla nejvyšším orgánem moci vládní a výkonné. Skládala se z předsedy vlády, z jeho náměstků a z ostatních členů (ministrů a státních tajemníků). Vládu jmenoval prezident republiky a byla odpovědná Národnímu shromáždění, u kterého musela po jmenování získat důvěru. Národní shromáždění ji také mohlo vyslovit nedůvěru, stejně tak mohlo učinit i u jen některého člena vlády, a v takovém případě, teoreticky, následovala demise vlády či jen některého jejího člena. Vládu svolával a její jednání řídil předseda vlády, vláda ale rozhodovala ve sboru, a to především o všech důležitějších věcech politické povahy, o jmenování soudců, důstojníků a jiných vysokých státních funkcionářů a o vládních návrzích zákonů. Demise předsedy vlády neznamenala demisi celé vlády. Vláda mohla také k provedení určitého zákona a v jeho mezích vydávat nařízení vlády. Podobně jako prezident republiky, byli i jednotliví členové vlády trestně odpovědní za porušení zákonů v oboru své působnosti a také je mohlo teoreticky soudit Národní shromáždění.\n\nÚpravu jednotlivých ministerstev ústava svěřovala prováděcímu zákonu.\n\nI přes jednotný charakter státu byly na Slovensku ustanoveny jako výraz jeho určité autonomie Slovenská národní rada, jakožto národní orgán moci zákonodárné, a Sbor pověřenců, jakožto národní orgán moci výkonné a vládní. Jejich pravomoci se však mohly týkat jen věcí regionální povahy, výslovně jim byla odepřena pravomoc ve věcech národní obrany, zahraniční politiky a zahraničního obchodu. Za sídlo měli Bratislavu.\n\nSlovenská národní rada měla 100 poslanců, kteří byli voleni samozřejmě jen na Slovensku, a to na dobu šesti let. Podobně jako Národní shromáždění si volila své předsednictvo a mohla vydávat zákony v oblastech, které jí byly ústavou svěřeny. Šlo především o rozvoj národní kultury, školství, zdravotnictví, sociální péči, zemědělství, péči o historické památky apod., vždy však jen co se území Slovenska týče, a nesměly odporovat ústavě nebo jinému ústavnímu zákonu (o tom rozhodovalo předsednictvo Národního shromáždění). Se souhlasem předsedy celorepublikové vlády také mohla podávat autentický výklad svých zákonů.\n\nSbor pověřenců byl odpovědný Slovenské národní radě i vládě republiky, která jej jmenovala a odvolávala a jejíž směrnic a pokynů byl povinen dbát. Skládal se z předsedy a z dalších pověřenců (obdoba ministrů), kteří řídili jednotlivá poveřenectva (obdoba ministerstev), zřízená zákonem nebo i jen vládním nařízením. Mohl, stejně jako jednotliví pověřenci, vydávat nařízení a činit na území Slovenska další opatření, která ale mohla být celorepublikovou vládou zrušena, pokud by byla v rozporu s celostátními právními předpisy.\n\nNárodní výbory byly konstruovány jako „strážce práv a svobod lidu“ a nositel státní moci na vymezeném území. Byly rozděleny na místní, okresní a krajské a teoreticky byly odpovědny kontrole lidu (první volby do Národních výborů se uskutečnily roku 1954). Tato kontrola byla ústavně zakotvena tak, že se mají „opírat se o přímou účast a iniciativu lidu“, na druhou stranu byla jednoznačně určena jejich hierarchičnost, kdy národní výbor nižšího stupně byl podřízen národnímu výboru vyššího stupně a celkově pak všechny ministerstvu vnitra. Byly dále povinny dbát směrnic a pokynů z vládní úrovně a pokud by je nějaký národní výbor neplnil, mohl být rozpuštěn.\n\nV podstatě tedy šlo jen o centralizovanou státní správu, která se projevovala zejména v oblastech obecné vnitřní správy (např. matriky), kultury a osvěty, zásobování, ochrany práce, správy zdravotní, hospodářské a finanční. Kromě toho se účastnily vypracovávání a provádění jednotného hospodářského plánu.\n\nÚstava teoreticky garantovala nezávislé soudnictví a nezávislé soudce, vázané jen právním řádem. Zřizovala přímo nejvyšší soud, nejvyšší vojenský soud a navíc správní soud (zrušen roku 1953 obyčejným zákonem), určovala také některé další základy soudní organizace (např. výjimečné soudy mohly být zřízeny jen v trestním řízení, jen na omezenou dobu a jen v případech, které zákon předem stanovil), většina materie byla ovšem svěřena prováděcímu zákonu. Soudce pak rozlišovala na soudce z povolání a soudce z lidu, které určovaly národní výbory.\n\nKromě toho zakotvila určité právní zásady: nikdo nesmí být odňat svému zákonnému soudci, líčení před soudy je zásadně ústní a veřejné, rozsudky se vyhlašují jménem republiky, v trestním řízení platí zásada obžalovací a obviněný má právo na obhajobu.\n\nV této kapitole ústava zavedla tzv. třísektorové hospodářské zřízení, a to národní vlastnictví, vlastnictví národních družstev a soukromé vlastnictví, jež se ještě dělilo na soukromé a osobní, z čehož osobní mělo být nedotknutelné. Národní vlastnictví bylo vytvořeno na základě znárodnění a disponoval jím jen stát, kvůli tomu ústava zavedla např. i národní podniky.\n\nÚstava také zavedla tzv. jednotný hospodářský plán, pomocí něhož stát řídil veškerou hospodářskou činnost. Připravovala a realizovala jej vláda a vyhlašován byl vždy na určité období (tzv. pětiletky) ve formě zákona. Ústava kromě toho výslovně stanovila povinnost všech občanů „svědomitě a hospodárně“ plnit své úkoly z něj vyplývající.\n\nZde bylo upraveno státní občanství jako jediné a jednotné. Hranice státu mohly být měněny jen ústavním zákonem, hlavním městem byla určena Praha a správní soustava byla založena na krajském zřízení. Nakonec byly stanoveny barvy republiky – bílá, červená a modrá (úprava státního znaku a vlajky byla svěřena prováděcímu zákonu).\n\nKromě zrušení dosavadní ústavní listiny a všech zákonů, které svým obsahem odporují této ústavě, a kromě některých opatření pro přechodné období, než bude např. zvoleno nové Národní shromáždění, pro bylo mj. stanoveno, že při výkladu ústavy je nutné vycházet z jejího ducha a ze zásad, na kterých je založena. Také výklad ostatních právních předpisů měl teoreticky vycházet z ústavy.\n\nRozpor mezi ústavou \"de iure\" a \"de facto\" byl založen na prováděcím zákonodárství v oblasti základních práv a svobod občanů, dále zásahy do státní administrativy a do politických orgánů. Východiskem změn těchto předpisů byla koncepce „třídního pojetí práva“ jako „vůle vládnoucí třídy povýšené na zákon“ a zrušení rozdílu mezi právem soukromým a veřejným. Fakticky likvidovaly ústavně zaručené osobní svobody a politická práva občanů a vytvořily systém jakési legalizované represe a nezákonnosti.\n\nJednalo se zejména o zákony:\nDále zde byly zákony přijaté během tzv. právnické dvouletky:\n\nZměny probíhaly ještě celou řadou dalších ústavních zákonů a zákonů.\n\nV dubnu 1960 začala být připravována nová ústava. Jako svůj návrh ji předložil Ústřední výbor Komunistické strany Československa (ÚV KSČ). Ve dnech 5.–7. července 1960 schválila návrh ústavy celostátní konference KSČ.\n\nNárodní shromáždění přijalo \"Ústavní zákon č. 100/1960 Sb., Ústava Československé socialistické republiky\" 11. července 1960, přičemž od tohoto dne byl zákon platný a účinný. Ústava změnila název státu na \"„Československá socialistická republika“\".\n\nTato ústava realizovala přechod od parlamentarismu k jednotě státní moci a ukončila období lidové demokracie.\n\n"}
{"id": "217689", "url": "https://cs.wikipedia.org/wiki?curid=217689", "title": "Giovanni Giacomo Gastoldi", "text": "Giovanni Giacomo Gastoldi\n\nGiovanni Giacomo Gastoldi (1550, Caravaggio, Itálie – 4. ledna 1609) byl italský hudební skladatel působící na přelomu renesance a baroka.\n\nNarodil se v Lombardii. Se svým otcem přišel do Mantovy, stal se zpěvákem v chlapeckém sboru baziliky Santa Barbara a studoval teologii. V roce 1575 byl vysvěcen na kněze. Obdržel obročí s povinností vyučovat zpěváky chlapeckého sboru. Stal se kapelníkem v chrámu svaté Barbory. V této funkci setrval až do své smrti. Kromě skladeb pro potřeby chrámu komponoval hudbu podle požadavků prince Vincenza I. Gonzagy.\n\n\n\n\n"}
{"id": "217692", "url": "https://cs.wikipedia.org/wiki?curid=217692", "title": "Juan Gris", "text": "Juan Gris\n\nJosé Victoriano González-Pérez (23. března 1887, Madrid, Španělsko – 11. května 1927, Boulogne-Billancourt, Francie), známější jako Juan Gris, byl španělský malíř a sochař. Většinu života strávil ve Francii. Jeho dílo je úzce spjato s kubismem.\n\nNarodil se v Madridu, kde mezi lety 1902 a 1904 studoval technické kreslení na Escuela de Artes y Manufacturas (škola umění a řemesel). Během této doby kreslil do místních novin. Mezi lety 1904 a 1905 studoval malířství u akademického malíře José Maria Carbonera.\n\nV roce 1906 se přestěhoval do Paříže, kde se spřátelil s Henri Mattissem, Georgesem Braquem a Fernandem Légerem. Z roku 1915 pochází jeho portrét od Amedea Modiglianiho. V Paříži se Gris stal následovníkem svého krajana Pabla Picassa, který byl také jeho přítelem. Jeho portrét Picassa z roku 1912 představuje velice významné kubistické dílo, jehož autorem není Picasso ani Braque. I přes to, že Picassa pokládal za svého učitele, Gertrude Steinová vzpomíná, že Gris byl „člověk, kterého by se Picasso rád zbavil“.\n\nGris posílal své ponuře humorné ilustrace do časopisů jako \"Le Rire\", \"L'assiette au beurre\", \"Le Charivari\" a \"Le Cri de Paris\" a vážně začal malovat v roce 1910. Do roku 1912 si vytvořil osobitý kubistický styl.\n\nZ počátku maloval ve stylu analytického kubismu, ale po roce 1913 začal jeho obrat ke kubismu syntetickému, jehož se stal významným představitelem. Často používal techniku papier collé. Na rozdíl od Picassa a Braquea, jejichž obrazy byly monochromatické, používal Gris jasné a vyvážené barvy v nových zajímavých kombinacích podobně jako jeho přítel Henri Matisse.\n\nGris vytvořil většinu svých estetických teorií mezi lety 1924 a 1925. Svou rozhodující přednášku \"Des possibilités de la peinture\" (\"možnosti malby\") přednesl na Sorboně roku 1924. Nejdůležitější jeho výstavy se konaly v Galerie Simon v Paříži a v Galerie Flechtheim v Berlíně v roce 1923 a v Galerie Flechtheim v Düsseldorfu v roce 1925.\n\nZemřel v Boulogne-Billancourt na jaře roku 1927 ve věku čtyřiceti let.\n"}
{"id": "217693", "url": "https://cs.wikipedia.org/wiki?curid=217693", "title": "Danilo Napolitano", "text": "Danilo Napolitano\n\nDanilo Napolitano (* 31. ledna 1981, Vittoria, Itálie) je italský cyklista.\n\nJeden z nejlepších spurtérů současnosti začal profesionální kariéru roku 2004. Dvě sezóny jezdil za tým Team L.P.R. a v roce 2006 přešel do formace Lampre-Fondital ve které setrval až do sezóny 2008. Poté neodolal vábení nově se tvořící ruské stáje Katusha. V roce 2007 reprezentoval Itálii na mistrovství světa v dráhové cyklistice.\n\n\n\n\n\n\n\n\n"}
{"id": "217694", "url": "https://cs.wikipedia.org/wiki?curid=217694", "title": "Andaluský pes", "text": "Andaluský pes\n\nAndaluský pes (\"Un chien andalou\") je šestnáctiminutový surrealistický film Luise Buñuela a Salvadora Dalího natočený v roce 1929.\n\nFilm nevypráví příběh v běžném slova smyslu, ale je tvořen rychlým sledem surrealistických obrazů. Otevírá ho prolog, ve kterém sám režisér brousí břitvu, aby vzápětí vyšel na balkon, kde poté, co úzký mrak zrychleně přejede přes měsíc na obloze, rozřízne oko sedící dívky.\n\nDalší scény jsou spojovány postavami muže a ženy, kteří rozvíjejí svůj vztah v surreálném prostředí – světě, kde se mísí reálné a snové, kde čas ani prostor nejsou omezeny známými pravidly. Osoba zastřelená v pokoji tak dopadá na zem v parku, ochlupení z dívčina podpaží se náhle objevuje na mužově tváři. Času je ubírána veškerá hodnota a význam především uváděcími titulky (\"o osm let později, ve tři hodiny ráno, o šestnáct let dříve, na jaře,…\").\n\nK nejznámějším scénám patří ruka, z níž vylézají mravenci, prsa ženy, které se pod rukama muže, jenž v tu chvíli dostává mrtvolný výraz, mění v hýždě, nebo muž s veškerým úsilím táhnoucí na lanech za sebou množství bizarních předmětů: starozákonní desky, dva účastníky kněžského semináře (jednoho z nich ztvárňuje Dalí) a koncertní křídla, na nichž leží mrtví osli.\n\nLuis Buñuel a Salvador Dalí byli přáteli už od počátku 20. let, kdy se seznámili v čase studia v Madridu. Později, v lednu roku 1929, při jedné z Buñuelových návštěv Dalího ve Figueresu, si oba vyprávěli sny z předcházející noci. Buñuel popsal dlouhý mrak, který „jako břitva oko“ rozřízl kulatý měsíc, Dalí zase ve snu viděl ruku plnou mravenců a navrhl natočit o tom film.\n\nV průběhu týdne společně napsali scénář k filmu, který neměl mít žádné logické, racionální nebo psychologické vysvětlení. Používali metodu podobnou surrealistickému automatickému psaní. Hlavní důraz je tedy kladen na oblast nevědomí, film je složen z obsesí autorů a obrazů, které je přitahovaly, aniž často věděli proč. Také samotný název vůbec nesouvisí s obsahem filmu – nevyskytuje se v něm jediný pes. Později Federico García Lorca (Andalusan) ve filmu viděl útok na svou osobu, myslel si, že on má být tím psem.\n\nFinanční prostředky k realizaci poskytla Buñuelova matka. Natáčení trvalo asi čtrnáct dní v ateliérech v Paříži a Le Havru. Poté co Buñuel film sestříhal, předvedl ho v Paříži Louisi Aragonovi a Manu Rayovi, kteří jím byli nadšeni a dožadovali se veřejného promítání. Soukromá premiéra se konala 6. června 1929 ve Studiu des Ursulines a shromáždila se na ní celá surrealistická skupina a někteří další pařížští umělci (Picasso, Cocteau).\n\nPůvodně byl němý film doprovázen zvukem Wagnerovy Tristana a Isoldy a argentinskými tangy pomocí gramofonu za promítacím plátnem. K filmu byl zvuk poprvé přidán v roce 1960.\n\nU části publika film podle očekávání vyvolal pohoršení, ale jinak byl přijímán poměrně kladně a zůstal uváděn po celých osm měsíců. To vyvolalo podezření především v Bretonově skupině, do které byl po natočení filmu Buñuel přijat, a pod jejím vlivem nakonec prohlásil, že se v jeho očích jedná o návod k sebevraždě.\n"}
{"id": "217695", "url": "https://cs.wikipedia.org/wiki?curid=217695", "title": "Kombi", "text": "Kombi\n\nKombi nebo combi je typ karoserie osobních automobilů s velkým zavazadlovým prostorem. Pro karoserii kombi je charakteristická prodloužená linie střechy, která na rozdíl od sedanu pokračuje i nad zavazadlovým prostorem vzadu a je ukončena zadními dveřmi, které se otvírají vzhůru nebo do strany. Zadní dveře jsou oproti karoserii typu hatchback umístěny svisleji, případně svisle. Prodloužená část střechy je na bocích doplněna třetí řadou bočních oken. V těchto místech mívají hatchbacky často rozšířený C-sloupek. Zadní řady sedadel bývají sklopné nebo vyjímatelné kvůli možnosti zvětšení zavazadlového prostoru.\n\nNázev kombi, používaný kromě Česka také v německy mluvících zemích, je odvozen od kombinace účelu vozidla, které je určeno jak pro přepravu osob, tak nákladu. V Americe , kde před vlakovými nádražími postávali taxikáři s takto upravenými vozy vznikl název station wagon (STW). Pro název tohoto typu karoserie se ale vžily i názvy suburban (předměstský) či carryall (USA), v Anglii estate, a ve Francii break.\n\nOznačení se liší také podle výrobce. Alfa Romeo označuje kombi jako \"Sportwagon\", Audi používá pro svá kombi označení \"Avant\", BMW \"Touring\", Citroën u starších modelů \"Break\", u novějších \"Tourer\", Fiat někdy používá \"Weekend\" nebo \"MultiWagon\", Volkswagen \"Variant\", Opel používá někdy označení \"Caravan\" nebo \"SportsTourer\", Peugeot používá označení \"SW\", což je novodobá zkratka pro Station Wagon, Seat \"Vario\" nebo \"SportTourer\", Renault \"Grandtour\", Ford \"Turnier\", Kia \"SportyWagon\"\n\nPůvodem americký typ karoserie, hojně využívaný u vozů taxi, první vozy s karoserií STW byly přestavbami vozů, jako materiál se používalo hlavně dřevo. V Československu přešlo označení STW do obecného povědomí s vozem Škoda 1202, lidově zvaným „stejšn“.\n"}
{"id": "217702", "url": "https://cs.wikipedia.org/wiki?curid=217702", "title": "Allison V-1710", "text": "Allison V-1710\n\nAllison V-1710 byl dvanáctiválcový vidlicový letecký motor vyráběný společností Allison před a v průběhu druhé světové války. Poháněl řadu letounů používaných během druhé světové války USAAF (americkým vojenským letectvem), řada z nich byla dodávána i spojencům. Můžeme uvést například typy Lockheed P-38 Lightning, Bell P-39 Airacobra, Curtiss P-40 Warhawk, North American (NAA) P-51 a P-51A Mustang, Bell P-63 Kingcobra, North American P-82 Twin Mustang či North American A-36 Apache.\n\nV-1710 byl vyráběn ve velkých sériích a byl široce používán, ovšem po značnou část války jej handicapovaly horší výkony ve velkých výškách — tedy alespoň pokud jej srovnáváme s britským motorem Rolls-Royce Merlin, který byl od roku 1942 vyráběn i ve verzích, které byly přeplňovány dvourychlostním dvoustupňovým kompresorem, vybaveným chladičem stlačeného vzduchu (mezichladičem — v britské terminologii se nazývá \"intercooler\", v americké pak \"aftercooler\"; tyto verze mj. poháněly stíhačky Supermarine Spitfire Mk.IX, poprvé ve variantách Merlin 61 a Merlin 63), typ navíc byl i vyráběn v licenci v USA u automobilky Packard (tyto motory mj. poháněly i stíhačky P-51B, C, D, K a P-51H Mustang). Prvními verzemi s dvoustupňovým kompresorem, který výrazně zlepšil výkony motorů V-1710 ve velkých výškách, byly až V-1710-47 a V-1710-93 (E9 a E11), které poháněly stíhačky P-63 Kingcobra.\n\nVznik motoru ovšem byl poměrně komplikovaný a dlouhý — jeho vývoj byl zahájen už v květnu 1929, ale poměrně dlouho trvalo odstraňování „dětských nemocí“ konstrukce (oficiální homologace motoru při výkonu 1000 hp proběhla až roku 1937). Do značné míry to ovšem bylo dáno i právě v té době probíhající hlubokou hospodářskou depresí, takže firma nemohla uvolnit nějaké závratné finanční částky; výsledkem toho bylo, že vývoj probíhal na několika mála prototypech, které byly postupně upravovány na základě dat získaných při zkouškách na brzdě a (později) na létající zkušebně. První prototyp motoru byl dokončen v srpnu 1931 (první prototyp „konkurenčního“ typu Rolls-Royce P.V.12, pozdějšího slavného motoru Rolls-Royce Merlin, se na brzdě rozběhl až 15. října 1933). Prvními skutečně významnými verzemi byla až řada „Series C“, z nichž první se rozběhl na brzdě v roce 1935. Šlo o první motory V-1710, které se dostaly na výkon 1000 hp (během března a dubna 1937 přepracovaný motor V-1710-C8 konečně úspěšně prošel úřední 150hodinovou homologační zkouškou — předchozí test motoru V-1710-C6 skončil poruchou po 141 hodinách chodu na zkušebně). Ovšem první skutečně významnou sériovou verzí, sériově vyráběnou, byl až V-1710-33 (V-1710-C15), který poháněl první verze stíhačky Curtiss P-40 (Hawk 81, Curtiss P-40B a P-40C).\n\nNesrovnatelně větší praktický přínos než motory „Series C“ ale měly teprve motory „Series F“ (ty mj. ve verzích V-1710-39 a -81 poháněly stíhací letouny Curiss P-40 a první verze typu North American P-51 Mustang, či ve verzích V-1710-89/-91 a -111/-113 stíhací letouny Lockheed P-38) a pozdější verze „Series E“ (zejména V-1710-85, -93 a -117), které poháněly stíhačky Bell P-39 Airacobra a P-63 Kingcobra. Ovšem zůstává skutečností že s pozdějšími verzemi motoru Rolls-Royce Merlin byly skutečně srovnatelné za války jen v prototypech postavené verze V-1710-121 a V-1710-119 z letounů Curtiss XP-40Q a North American XP-51J, popř. ještě v nevelkém počtu postavené motory V-1710-109 (ty vznikly pro již jen v pár kusech postavený Bell P-63E Kingcobra, to ovšem bylo opravdu v posledních týdnech války).\n\nNa závěr také je možno zmínit vcelku unikátní verzi motoru V-1710, v tzv. turbokompoundním uspořádání. Při tomto uspořádání motoru je využíváno energie výfukových plynů v turbíně, ovšem (na rozdíl od mnohem obvyklejšího použití turbokompresoru, kdy je energie výfukových plynů využita k pohonu dmychadla) v tomto případě je výkon přes redukční převod veden na klikový hřídel. Výsledkem tedy je zvýšení užitečného výkonu motoru, spolu se snížením měrné spotřeby paliva. S tímto uspořádáním experimentovalo již na přelomu 30. a 40. let několik výrobců leteckých motorů v USA. Během války se mezi tyto výrobce zapojila i firma Allison, která začala vyvíjet turbokompoudní verzi motoru V-1710. Byly zahájeny práce na nové verzi motoru v provedení „E“ (tzn. motory pohánějící vrtuli přes spojovací hřídel, tyto byly montovány do stíhaček Bell P-39 Airacobra a P-63 Kingcobra). Při konstrukci turbokompoundní verze konstruktéři vyšli z motoru verze V-1710-109 (E22), ke kterému byla přidána turbína General Electric CT-1, převzatá z turbokompresoru CH-5. Přenos výkonu z turbíny zajišťoval reduktor s převodem 5,953÷1 a pružná spojka (ta bránila přenosu vibrací z motoru na reduktor a turbínu). Nový motor V-1710-127 (V-1710-E27) dosahoval v nominální výšce 11 000 stop (cca 3353 m) vcelku úctyhodného bojového výkonu 2980 hp (cca 2222 kW), a to při plnicím tlaku 100 in Hg (abs. tlak 2540 mm rtuťového sloupce, tj. cca 3386 hPa), při použití předepsaného paliva 115/145 Grade (u benzínů s oktanovým číslem nad 100 se používalo k vyjadřování antidetonační odolnosti paliva tzv. výkonnostního čísla, a toto nebylo označováno \"octane\" ale \"grade\", aby nedocházelo k nejasnostem), současně se vstřikováním nemrznoucí směsi vody a alkoholu, tzv. ADI (\"Anti Detonation Injection\"; tímto způsobem je možné ještě dále zvýšit plnicí tlak, a tedy i výkon motoru, aniž by s použitým palivem došlo k detonačnímu spalování; výsledek je tedy srovnatelný s použitím paliva s vyšším oktanovým číslem). Ještě ve výšce 30 000 stop (9144 m) motor vyvíjel výkon 1530 hp (1141 kW), přičemž podle měření 550 hp (410 kW), tedy téměř 36 %, na hřídel dodávala turbína.\n\n\"Materiel Command\" ještě na sklonku války objednalo přestavbu jednoho letounu Bell P-63E-1 na prototyp XP-63H, ale již krátce po konci války se celý podnik jevil jako nadále zcela neperspektivní. Výsledkem bylo, že s koncem války se veškeré práce rapidně zpomalily, aby v polovině roku 1946 byly veškeré práce na XP-63H oficiálně zastaveny — vývoj sebevýkonnějších pístových motorů již nadále nebyl schopen konkurovat úspěšnému vývoji proudových motorů, které slibovaly dosažení vyšších výkonů vojenských letounů, a to přece jen schůdnější cestou.\n\n\n\n\n\n\n\n\n\nZákladní data společná pro všechny řady\n\nTechnické údaje motoru verze V-1710-39 (V-1710-F3R)\n\nTechnické údaje motoru verze V-1710-73 (V-1710-F4R)\n\nTechnické údaje motoru verze V-1710-81 (V-1710-F20R)\n\nTechnické údaje motoru verze V-1710-101 (V-1710-F27R)\n\nTechnické údaje motoru verze V-1710-121 (V-1710-F28R)\n\nTechnické údaje motoru verze V-1710-119 (V-1710-F32R)\n\nTechnické údaje motoru verze V-1710-35 (V-1710-E4)\n\nTechnické údaje motoru verze V-1710-63 (V-1710-E6)\n\nTechnické údaje motoru verze V-1710-83 (V-1710-E18)\n\nTechnické údaje motoru verze V-1710-85 (V-1710-E19)\n\nTechnické údaje motoru verze V-1710-93 (V-1710-E11)\n\nTechnické údaje motoru verze V-1710-109 (V-1710-E22)\n\n"}
{"id": "217705", "url": "https://cs.wikipedia.org/wiki?curid=217705", "title": "Řidič", "text": "Řidič\n\nŘidič ve smyslu pravidel silničního provozu je osoba řídící motorové nebo nemotorové vozidlo nebo tramvaj. Řidičem je i jezdec na zvířeti. Motorová vozidla jsou zejména osobní i nákladní automobily, motocykly, autobusy a trolejbusy, různá speciální vozidla a pojízdné pracovní stroje, mezi nemotorová vozidla řadíme například jízdní kola, potahová vozidla nebo ruční vozíky. Každý řidič se musí v silničním provozu řídit pravidly silničního provozu. K řízení motorových vozidel je třeba řidičské oprávnění, řídit motorové vozidlo bez příslušného oprávnění je trestné.\n\nNěkterá vozidla, například invalidní vozík, ruční vozík o šířce do 0,5 metrů, dětský kočárek nebo skateboard, jsou z hlediska silničního provozu z režimu vozidel vyčleněna a osoba, která je užívá a ovládá, není považována za řidiče, ale za chodce. Osoba užívající osobní přepravník se samovyvažovacím zařízením je podle české legislativy platné od roku 2016 ve speciálním postavení blízkém postavení chodce, ale v některých jiných zemích jsou tato zařízení řazena například mezi mopedy. Jízdní kolo s pomocným motorkem (motokolo, elektrokolo) je z hlediska legislativy považováno za nemotorové vozidlo, a tedy jej může řídit i osoba bez řidičského oprávnění. \n\nPro řidiče některých typů vozidel je užíváno zvláštní označení, například cyklista, vozka nebo řidič tramvaje. Řidič zpravidla sedí nebo stojí ve vozidle, které řídí, avšak například potahové vozidlo může vozka ovládat i zevně vozu, například jít podél soupravy na pravé straně nebo sedět na tažném zvířeti. Jezdec na zvířeti nebo vozka jsou též považováni za řidiče. \n\nSlovo řidič se používá i v oborech nespadajících pod regulaci pravidly silničního provozu, například pro řidiče různých manipulačních vozíků, řidiče závodních vozidel či motokár na vyhrazených okruzích, ale i třeba pro osobu ovládající výtah. \n\n\n"}
{"id": "217706", "url": "https://cs.wikipedia.org/wiki?curid=217706", "title": "Vozka", "text": "Vozka\n\nVozka je osoba řídící koňský povoz tažený koňmi nebo jinými hospodářskými zvířaty. Vozka může buď sedět na taženém vozidle na kozlíku, anebo jít podél něj. V zimních podmínkách se nemusí jednat vždy jen o kolové vozidlo, zvířata mohou také táhnout například velké saně.\n\nPro řízení povozu není třeba řidičské oprávnění, neboť se nejedná o motorové vozidlo, ale vozka je řidič a musí se řídit dopravními předpisy, jimiž je stanoven i minimální věk.\n\nVozka řídící koňský povoz se též nazývá kočí. Kočí, jenž řídil těžký nákladní povoz, byl označován slovem forman. Vozka řídící povoz během sportovní soutěže se také nazývá vozataj.\n\nVozy, které řídí kočí, se označují jako \"kočár\", \"drožka\", \"dostavník\" nebo \"fiakr\". Poštovní vůz řídil \"postilion\".\n\n\n"}
{"id": "217707", "url": "https://cs.wikipedia.org/wiki?curid=217707", "title": "Zlatý věk (film, 1930)", "text": "Zlatý věk (film, 1930)\n\nZlatý věk (\"L'âge d'or\") je surrealistický film Luise Buñuela z roku 1930. \n\nFilm ideově navazuje na předcházejícího Andaluského psa, zůstává věrný surrealistickým principům, nicméně jeho forma dostává poněkud ucelenější a spořádanější ráz. Jestliže byl první film v podstatě experimentem a manifestem absolutní tvůrčí svobody, Zlatý věk přechází mnohem více do roviny útoku. Přibývá provokativních scén s cílem šokovat a otevřeně útočit na společnost, její morálku a hodnoty, na náboženství – pokud možno vyvolat skandál. Což se mu konec konců podařilo.\n\nÚvodní scény budí dojem přírodovědného dokumentu – jsou věnovány studii škorpiónů, jejich vzájemných zápasů a nakonec útoku jednoho z nich na krysu. Částečně tyto záběry symbolicky předznamenávají následující vývoj filmu.\n\nPo titulku „\"o několik hodin později\"“ se děj přenáší na blíže neurčité skalnaté pobřeží, na němž bandita spatřuje několik arcibiskupů a vydá se o tom informovat své druhy. Ti se nacházejí v kamenné chatrči ve stavu nevysvětlitelné vysílenosti. Potom, co jsou zpraveni o příjezdu „Mallorčanů“, se na povel svého velitele (Max Ernst) plouží do útoku. Jejich – už definitivnímu – opuštění děje předchází iracionální dialog dvou z mužů („\"vy máte harmoniky, hrochy, kolotoče...\"“).\n\nDále se na pobřeží vyloďuje ve velkém počtu měšťanská společnost, aby na místě, kde se nyní nachází už jen kostry arcibiskupů, založili – v roce 1930 – císařský Řím. Pozornost od základního kamene je odpoutána na zemi ležícím párem milenců, kteří jsou od sebe okamžitě rozděleni a každý je odváděn jiným směrem, přičemž mladý muž (Gaston Modot) se od této chvíle stává ústřední postavou děje. Dvojicí mužů je veden městem tak dlouho, dokud je neseznámí s jakýmisi dokumenty dokazujícími jeho význam v nějaké humanitární misi. Ačkoli už propuštěn, neubrání se záchvatu agrese a bezdůvodně povalí slepce (s podobným vztekem a brutalitou, jako dříve odkopl malého pejska nebo rozšlápl brouka).\n\nDalší část filmu se odehrává ve „velkolepém sídle markýze X“, kam se sjíždí vysoká společnost, mezi nimi i mladý muž, který se zde setkává se svou partnerkou. Mezitím se odehrává řada bizarních scén: sálem s hosty projíždí povoz s dělníky, otec zastřelí svého syna, protože mu vezme tabák, mladá žena v zahradě při čekání na partnera vášnivé líbá podstavec sochy...\n\nZatímco mladý pár spolu konečně v romantické scéně sedí v zahradě, žena prohlásí „jaké potěšení, že jsou naše děti zabity“, načež muž, náhle se zkrvaveným obličejem, opakuje „Má lásko! Má lásko!“. Nakonec odchází do pokoje, kde z okna vyhazuje předměty jako pluh, hořící strom, biskupa nebo žirafu.\n\nV závěrečné pasáži se objevuje zámek, z něhož, podle titulku, vyházejí ti, kdo přežili 120 dnů násilných orgií (narážka na \"120 dnů Sodomy\" markýze de Sade) – čtyři muži, z nichž jeden je nápadně podobný Kristu. Když se mezi dveřmi objeví ještě mladá dívka s šaty potřísněnými krví, právě Kristu podobný muž jí odvádí zpět do zámku a vzápětí se zpoza zavřených dveří ozve dívčí křik. \n\nFilm uzavírá záběr na ženské skalpy vlající ve větru připevněné ke kříži, doprovázený veselou hudbou.\n\nMožnost natočit svůj další, v pořadí již druhý, film se Buñuelovi naskytla poté, co dostal nabídku na financování krátkého, asi 20minutového, snímku od Noaillesů, aristokratů s kladným vztahem k umění a obdivovatelů Andaluského psa, Buñuelova prvního filmu. Výsledkem byl nakonec hodinový film, jeden z prvních zvukových, které se v Paříži natočily.\n\nScénář chtěl původně Buñuel, stejně jako u prvního filmu, napsat ve spolupráci se Salvadorem Dalím, ale tentokrát již k dřívějšímu souladu nedošlo a po několika společně strávených dnech se rozhodl pracovat na scénáři sám. Dalí mu pouze poslal několik nápadů v dopise, které potom použil.\n\nVeřejně byl poprvé uveden ve \"Studiu 28\" na konci listopadu 1930 a promítal se šest dní před plným sálem. U pravicově orientovaných organizací jako ‘‘Liga vlastenců‘‘ nebo ‘‘Protižidovská liga‘‘ ale vyvolal obsah filmu bouřlivé reakce: inkoustem postříkali promítací plátno, zuřivě rozbíjeli sedadla, rozřezali surrealistické obrazy vystavené ve foyeru... V rámci zachování veřejného pořádku policejní prefekt Chiappe 10. prosince film zakázal. Tento zákaz trval padesát let. Naproti tomu od surrealistů se filmu dostalo vřelého uznání.\n\n"}
{"id": "217709", "url": "https://cs.wikipedia.org/wiki?curid=217709", "title": "Kašrut", "text": "Kašrut\n\nKašrut ( ) označuje v judaismu soubor pravidel pro rituální způsobilost. Používá se zejména v souvislosti s potravinami: co je povoleno k jídlu, je označováno jako „kašer“ ( , doslova \"vhodné\"). Aškenázská výslovnost tohoto slova je „košer“ a v této podobě proniklo do češtiny a dalších jazyků.\n\nV širším slova smyslu označuje vše, co je povolené, vhodné nebo správné („košer“ mohou být např. tfilin, sefer Tora nebo i osoba).\n\nVhodnost pokrmů a nápojů určuje Tóra, která je normativním zdrojem židovského náboženského práva (halacha). Tóra stanovuje druhy zvířat, která jsou povolena k jídlu i která jsou zakázána. Předpisy nastavené Tórou byly dále rozpracovány a vyloženy v halachických dílech (Talmud, Šulchan aruch).\n\nExistuje snaha vysvětlit kašrut požadavky hygieny empirickou zkušeností života na poušti; ty jsou však rabínským judaismem odmítány jako nepochopení či oslabení náboženské podstaty celého konceptu.\n\nTóra celkem na třech místech zakazuje židům konzumaci krve. Krev je spojována s duší a s životem, proto se před dalším zpracováním masa musí krev odstranit. Velká část vyteče během samotné porážky, zbytek je odstraněn zpravidla procesem zvaným melicha: maso je opráno ve vodní lázni a na hodinu důkladně nasoleno, čímž se odstraní zbytky krve vsáknuté do masa.\n\nZe savců Tóra povoluje jíst všechny sudokopytníky, kteří přežvykují (hovězí, skopové, kozí). Povolena jsou nejen domácí zvířata, ale i některé druhy zvěře, které splňují uvedené parametry (jelenovití, zubr apod.) Velbloud se sice řadí mezi přežvýkavce a sudokopytníky, je však zakázán, neboť jeho kopyta nejsou rozdělena úplně.\n\nZvíře musí být rituálně správným způsobem poraženo pro tento účel vyškoleným řezníkem – šochetem. Porážka sama se nazývá šchita. \"Šchita\" se provádí dokonale hladkým a ostrým nožem bez špičky, kterým šochet bez přerušení přetne hrtan a jícen zvířete. Jelikož jsou přitom zpravidla přeříznuty i krční tepny zvířete, zvíře rychle vykrvácí a umírá. Cílem je mimo jiné zbavit zvíře zbytečné bolesti a stresu. Před dalším zpracováním masa je nejprve důkladně odstraněna krev, zpravidla nasolením (melichou) a omytím. Tento požadavek v praxi bránil Židům v konzumaci masa lovné zvěře, neboť provést \"šchitu\" na volně žijíích zvířatech je velmi problematické.\n\nMléko má stejný status jako zvíře, z něhož pochází, tzn. mléko zakázaných zvířat je zakázané.\n\nZ ptáků jsou povoleny ty druhy, jež Tóra výslovně nezakazuje. V praxi to znamená, že k jídlu jsou zakázáni především dravci, mrchožrouti a masožravci - v některých případech se rovněž jedná o druhy, které byly ve starověkém Egyptě uctívány (ibis posvátný, sup mrchožravý, sokol, luňák hnědý). Mezi zakázané ptáky Tóra řadí i pštrosa a netopýry (savec), kteří byli ve starověku řazeni mezi ptáky. Povolené druhy jsou především drůbež: (kuře, slepice, kachna, husa, krůta) a holub. V minulosti byla v židovské kuchyni populární husa, oceňovaná též jako zdroj sádla.\n\nNěkteré druhy ptáků v Tóře neuvedené jsou zakázány rabínským zákazem z důvodu chybějící tradice.\n\nTaké ptáci musí být řádně poraženi formou šchity a nasoleni za účelem odstranění krve z masa.\n\nVejce má stejný status jako pták, z něhož pochází, tzn. vejce zakázaných ptáků (a stejně tak i plazů) jsou zakázána.\n\nZ ryb jsou košer ty druhy, které mají ploutve a šupiny. U šupin se však jedná pouze o ktenoidní a cykloidní šupiny, jelikož další dva druhy šupin - ganoidní a placoidní - jsou podobné zubovině (přeměněné kostní plátky či kožní výběžky pokryté sklovinou). Ryby není třeba zbavovat krve a patří do skupiny „parve“ potravin.\n\nTéměř všechny druhy hmyzu jsou zakázány ke konzumaci, výjimku tvoří čtyři druhy kobylek, které Tóra povoluje. Jelikož tyto druhy nejsou známé, tak se nekonzumují. Tradice jedení těchto kobylek se zachovala pouze v některých jemenitských komunitách.\n\nOpakem košer potravin jsou potraviny, které jsou \"trejfe\" (, z hebrejského \"trefa\", rozsápaná mršina). \"Trejfe\" jsou všechna zvířata, která jsou Tórou zapovězená. Jedná se především o masožravce, býložravé savce - lichokopytníky a zvířata bez kopyt, plody moře, již zmíněné dravé a zakázané ptáky a vepře.\n\nZvířata, která jsou sice košer, ale nebyla poražena rituálně vhodným způsobem, jsou klasifikována jako \"nevela\" (, doslova zdechlina). Také tato zvířata jsou zakázána ke konzumaci. Nevelu je ovšem možné dát nebo prodat někomu, kdo se zákony kašrutu není povinen řídit. Ortodoxní žid se ale konzumace takového masa musí vyvarovat.\n\nJednou z hlavních charakteristik kašrutu a celé židovské kultury je zákaz mísení masitých a mléčných potravin. Zákaz je vyvozován z nařízení Tóry \"„Nebudeš vařit mládě (kůzle) v mléce jeho matky.“\" Celkem trojí opakování zákazu vyložili rabíni tak, že je zakázáno tepelně upravovat maso povolených druhů dobytka společně s mlékem, výsledný produkt konzumovat a je zakázáno z něj mít jakýkoli prospěch (není možné pokrm prodat nežidovi jako v případě \"nevely\").\nPozdější rabínské omezení (\"gezera\") rozšířilo z obavy před možným přestoupením zákona zákaz na mísení jakéhokoli masa (včetně drůbeže, ale ne ryby) a mléka nebo mléčných výrobků. Další omezení zahrnovalo rozdělení nádobí (příbory atd.) na mléčné a masité. V profesionálních kuchyních (hotely, školní jídelny apod.) se z praktických důvodů často používají oddělené celé kuchyně.\n\nDůvod pro rozdělení nádobí je ten, že každý pokrm, který je uvařen v nádobě, zanechává v této nádobě „chuť“ (\"ta'am\"). Tento \"ta'am\" pak mohou získat i pokrmy, které se vaří v nádobě později a tak dojít ke smísení masitého a mléčného \"ta'am\". \"Ta'am\" není možné odstranit pouhým umytím, ale nádobí se musí „vykošerovat“ (viz níže).\n\nPokud se mléčný a masitý produkt smíchá, je považován za \"trejfe\" a je zakázáno jej jíst. Výjimkou je když jedna z částí tvoří méně než 1/60 celého pokrmu (např. kdyby do 60 litrů masového vývaru nateklo méně než 1 litr mléka) a stalo se to neúmyslně. Nádoby, ve kterých se vaří jak mléčné tak i masité výrobky rovněž nejsou košer a pokrm v nich uvařený je zakázaný.\n\nJe také zakázáno konzumovat masitý pokrm a ihned po něm konzumovat pokrm mléčný, u některých mléčných výrobků (tvrdé sýry) platí toto pravidlo i naopak. Lhůta, která musí uplynout mezi konzumacemi, je různá. Podle nizozemského ritu jedna hodina, podle německého tři hodiny, podle východního (polského) musí uplynout hodin šest.\n\nPotraviny, které nejsou ani masitého ani mléčného původu, se označují slovem \"parve\" (). Parve potraviny se mohou konzumovat jak s mlékem, tak i s masem. Pokud je ale parve potravina uvařená např. v masitém hrnci společně s \"charif\" (potraviny pikantní a pálivé - cibule, česnek, některé druhy koření), získává charakter masitého pokrmu (\"charif\" má tu vlastnost, že \"ta'am\" „vytáhne“ z nádoby a přijme jej do celého pokrmu). Stejně tak je tomu v případě vaření v mléčných nádobách. Proto zbožní židé mají zvláštní nádoby i na \"parve\".\n\n\"Parve\" jsou všechny potraviny rostlinného původu (zelenina, ovoce, houby). Mezi parve potraviny patří rovněž ryby a povolené druhy kobylek, které nejsou považovány za „maso“. Většina ortodoxních židů ale rybu s masem nejí, neboť respektují rabínskou tradici, podle které je nebezpečné konzumovat maso a rybu zároveň. Parve je rovněž sójové mléko. Z živočišných produktů patří do kategorie \"parve\" vejce povolených ptáků a také med.\n\nRostlinné potraviny jsou obvykle považovány za méně problémové z hlediska kašrutu. Obecně jsou povoleny ke konzumaci všechny druhy rostlin, včetně těch, které vznikly zakázaným křížením. Potraviny, které přitahují hmyz, (mouka, košťálová zelenina aj.) je však potřeba před zpracováním nebo konzumací zkontrolovat. Pro výrobky z Izraele platí ještě některá další omezení ohledně desátků, prvotin atp.\n\nPřísnější pravidla platí pro víno a hroznovou šťávu. Dokud nejsou tepelně zpracovány (např. pasterizací nebo destilací), může jakoukoli manipulaci s nimi provádět pouze věřící a praktikující žid. Pro skladování, převážení nebo distribuci kýmkoli jiným musí být uzavřeny a zajištěny dvojí pečetí.\n\nKašrut se sleduje i u přídatných látek (aditiv) používaných v potravinářství. Některé z nich se vyrábějí nebo mohou vyrábět ze zakázaných surovin; obsahuje-li výrobek takovou přísadu, je nutno zkontrolovat její původ a posoudit, zda výsledný produkt je povolen, či nikoli. Je-li výsledek pozitivní, vydá rabinát potvrzení o kašrutu zvané \"hechšer\".\n\nProblém může být i u potravin, které by mohly být košer z hlediska svého složení, ale při jejichž výrobě není dodržen potřebný postup. Nejčastější překážkou je „kontaminace“ nádobí či výrobní linky trejfe nebo mléčnou (popř. masitou) „chutí“ od předchozího vaření. V některých případech se také v určité fázi přípravy vyžaduje součinnost žida (zapnutí sporáku, přidání syřidla do mléka apod.) I v těchto situacích rabinát vydá hechšer pro výrobek či továrnu po posouzení konkrétní situace.\n\nHechšer nemusí nutně být vyznačen přímo na výrobku; v řadě zemí vydává vrchní rabinát seznam výrobků, značek a přísad, které lze považovat za košer.\n\n\"Glatt košer\" (), nebo také \"kašer chalak\" () představuje vyšší standard kašrutu speciálně u masa. \"Glatt\" (v němčině a jidiš) znamená „hladký“ (jako v hebrejštině \"chalak\") a v tomto případě odkazuje na plíce zabitého zvířete, které by měly být bez výrůstků apod. Pokud se dají výrůstky odstranit (např. seškrábnutím), maso je podle některých autorit přesto košer, ale ne \"glatt košer\". Sefardští židé považují za košer pouze takové maso, které je podle aškenázských kritérií \"glatt košer\".\n\nRozlišování mezi \"košer\" a \"glatt košer\" má smysl pouze u hovězího a skopového masa; často se však označení \"glatt\" používá v rozporu s původním významem i pro drůbež nebo bezmasé výrobky jako synonymum k označení \"mehadrin\".\n\"Košer le-mehadrin\" () označuje výrobek, který byl zhotoven se zvláštní péčí a tak, aby byl kromě „rituální vhodnosti“ i krásný. Hebrejský výraz \"hadar\" () znamená doslova „krásný“. \"Košer le-mehadrin\" mohou být jak potraviny, tak věci (tfilin, talit, svitek do mezuzy apod.) V případě potravin označení mehadrin zpravidla označuje, že kašrut výrobku vyhovuje nejen základním halachickým předpisům, ale i všem zpřísněným požadavkům aplikovaným v některých komunitách.\n\nZvláštní kapitolu tvoří potraviny a nápoje s označením \"košer le-Pesach\" (). Na Pesach platí zvláštní stravovací předpisy, které kromě běžných omezení zahrnují i zákaz konzumace kvásku a běžných obilovin, včetně všech výrobků z nich. Během Pesachu je tedy nutné zbavit domácnost a kuchyni všeho kvašeného (\"chamec\" a \"so'ar\" ). Během svátku je pak doporučeno konzumovat pouze ty potraviny, které mají označení \"košer le-Pesach\". Mezi aškenázskými a sefardskými židy existují rozdíly, sefardští židé například konzumují o Pesachu rýži, stejně tak jako další druhy semen a zrní, označovaných jako \"kitnijot\". \"Kitnijot\" jsou naopak v aškenázské kuchyni během Pesachu zakázané.\n\nNádobí a příbory se košerují pokud\nNádobí vyrobené z kovu, dřeva či kamene je možné vykošerovat. Podmínkou je, aby nádobí bylo z jednoho materiálu (před košerováním je nutné odmontovat všechny části např. z plastu). Za určitých okolností se dá vykošerovat i sklo nebo některé druhy plastu. Teplovzdorné sklo, teflon, hliněné a smaltované nádobí, porcelán a nádobí, které by se při košerování mohlo poškodit není možné vykošerovat.\n\nObecně platí zásada, že nádobí může být vykošerováno pouze tím způsobem, jakým bylo znečištěno. Nádobí, které bylo znečištěno vařením nebo podáváním horkých jídel (což se týká především hrnců, talířů a příborů) mohou být vykošerována tak, že se „převaří“ (\"hag'ala\" - ).\n\nPřed samotným košerováním je zapotřebí důkladně očistit od všech zbytků. Nádobí, které není možné zcela vyčistit, nelze tímto způsobem vykošerovat a je nutné použít \"libun\". Je také vhodné, aby nádobí zůstalo před košerováním 24 hodin nepoužívané. Takto připravené nádobí se ponoří na několik sekund do vroucí vody a poté do studené. Tím se stává košer. Podobným způsobem je možné vykošerovat kuchyňskou linku (vylitím vroucí vody) nebo mikrovlnnou troubu (plná sklenice vody se vloží do trouby, která se následně nechá zapnutá na nejvyšší výkon cca 10 minut). Vaření působí na nádobí tak, že \"chamec\" nebo \"ta'am\" „vytáhne“ ven. Z toho důvodu se nádoba musí ponořit pouze na několik sekund, neboť v případě, že by byla ve vodě ponechána déle, hrozí nebezpečí, že se do ní \"chamec\" nebo \"ta'am\" skrze var opět „vrátí“.\n\nV případě pánví a grilů, do kterých se nečistota dostává skrze plamen, je nutné použít rovněž plamen. Této technice se říká \"libun\" ( dosl. „vybělení“). Rozlišujeme mezi \"libun kal\" (lehký) a \"libun chamur\" (těžký). Lehkým libunem je možné vykošerovat pánve, které je nutné rozpálit na otevřeném ohni na teplotu zhruba 100-200 °C, libun chamur znamená rozpálit předmět (pánev, rošty) do ruda, aby z něj při doteku jiným předmětem odletovaly jiskry. Protože \"libun\" je technika velmi náročná a může nádobí poškodit, doporučuje se mít raději zvláštní sadu nádobí na Pesach; pokud má být pánev či rošt vykošerován z důvodu \"trejfe\", doporučuje se rovněž zvážit, zda není vhodnější koupit věc novou.\n\nMuslimové můžou v případě potřeby konzumovat \"košer\" potraviny s výjimkou alkoholických nápojů a jiných omamných látek, ale židé nesmějí konzumovat \"halal\" (arabsky: حلال, „ḥalál“, v překladu \"povolený, přípustný\") potraviny. V košer stravování se mimo jiné dbá na (ne)vhodnost kombinování surovin různého typu (to halal neřeší), zatímco halal se spokojuje s prostým výčtem toho, co je muslimovi zakázáno nebo povoleno konzumovat.\n\n\n"}
{"id": "217712", "url": "https://cs.wikipedia.org/wiki?curid=217712", "title": "Peter Monteverdi", "text": "Peter Monteverdi\n\nPeter Monteverdi (7. června 1934, Binningen – 4. července 1998, tamtéž) byl švýcarský podnikatel, automobilový závodník a zakladatel firmy Monteverdi. \n\nPeterův otec měl v Binningenu malou dílnu na opravy automobilů. A tak se už v dětství Peter zajímal o automobily. Po ukončení základní školy absolvoval praxi u firmy Vevey vyrábějící traktory. Poté se čtyři roky učil automechanikem u výrobce nákladních automobilů, firmy \"Adolph Saurer AG\" v Arbonu. V 17 letech postavil Peter z havarovaného vozu značky Fiat sportovní vůz s vlastním rámem a karosérií – \"Monteverdi Special\". \n\nPo smrti svého otce převzal Peter jeho dílnu, kde uplatnil své znalosti a obchodnický talent. Dílna i obchod vzkvétal a Monteverdi se stal pro následujících 11 let prodejcem vozů značek Ferrari, Lancia a dalších. V období let 1965 až 1975 byl také oficiálním partnerem BMW.\n\nOd roku 1952 vyráběl automobily pod vlastním jménem a o čtyři roky později zahájil výrobu závodních vozů pod značkou \"Monteverdi Binningen Motors\". Nejprve zkonstruoval vozy pro sérii závodů Formule Junior, které exportoval do mnoha zemí. Produkce vozů MBM se i nadále soustředila na spoRtovní vozy a vozy GT, vyráběné v malých sériích. Automobily si kupovali znalci a milovníci rychlých vozů ve Švýcarsku i zahraničí. Po výstavě v Londýně zájem o vozy Monteverdi velmi vzrostl. V roce 1961 zkonstruoval Monteverdi první švýcarský monopost pro závody Formule 1. Prostory dílny už však výrobě nevyhovovaly a firma musela rozšířit výrobní prostory. \n\nOd roku 1966 se společnost věnovala opět vývoji exkluzivního vozu s velkým výkonem. Na podzim následujícího roku byl ve Frankfurtu představen úspěšný typ \"Monteverdi High Speed 375S\". Muselo následovat další rozšíření výrobních prostor, výroba tak byla přeložena do nově postavené továrny. V roce 1982 byla výroba vozů Monteverdi v Binningenu zastavena a přestavěné prostory továrny slouží od roku 1985 muzeu \"Monteverdi Car Collection\". Ve stejném roce vznikl i \"Monteverdi Club\".\n\nV roce 1990 se Monteverdi ještě jednou pokusil vrátit do závodů Formule 1. Koupil tým Formule 1 \"Onyx\", poté co se Onyx dostal do finančních potíží. Jeho příspěvek však nedovedl odvrátit zánik této stáje. Na bázi připravovaného monopostu však vznikl úspěšný sportovní \"Monteverdi Hai 650F1\", poslední vyráběný typ značky. \n\n\n"}
{"id": "217714", "url": "https://cs.wikipedia.org/wiki?curid=217714", "title": "Andrew Koenig (programátor)", "text": "Andrew Koenig (programátor)\n\nAndrew Koenig je bývalý výzkumník AT&T a programátor, známý za jeho práci na C++. Je autor \"C Traps and Pitfalls\" (v ČR nese název: rozumíme C++) a jeho jméno je spojeno s Argument dependent name lookup, spíše známe jako “Koenigovo vyhledávání“.\n\n"}
{"id": "217717", "url": "https://cs.wikipedia.org/wiki?curid=217717", "title": "Bodovací soutěž", "text": "Bodovací soutěž\n\nBodovací klasifikace je hodnoceni nejlepších tří cyklistů v cíli každé etapy. Protože v etapových závodech dochází k častým hromadným dojezdům je tato klasifikace označována jako spurtérská. \n\nZískat trofej nejlepšího sprintera na všech třech Grand Tours v jednom roce se doposud nepodařilo žádnému cyklistovi. Pouze tři cyklisté získali trikoty v bodovací klasifikaci v různých letech:\n\n\nVítězství Tour/Giro v jednom roce:\n\nVítězství Giro/Vuelta v jednom roce:\n\nVítězství Tour/Vuelta v jednom roce:\n\n\n\n"}
{"id": "217718", "url": "https://cs.wikipedia.org/wiki?curid=217718", "title": "Kočí", "text": "Kočí\n\nKočí může být:\n\n\n\n"}
{"id": "217719", "url": "https://cs.wikipedia.org/wiki?curid=217719", "title": "Thomas Robert Bugeaud", "text": "Thomas Robert Bugeaud\n\nThomas-Robert Bugeaud, markýz de la Piconnerie, vévoda d'Isly (15. října 1784 v Limoges – 9. června 1849 v Paříži) byl francouzský generál a maršál Francie.\n\nBugeaud de la Piconnerie pocházel ze staré šlechtické rodiny, usazené řadu generací v Périgordu. Roku 1804 vstoupil jako granátník do gardy a bojoval jako podporučík u Slavkova (2. prosince 1805) a v následujícím tažení na sebe upozornil v bitvě u Pultusku (26. prosince 1806). Po Tylžském míru bojoval na Iberském poloostrově pod Suchetem u Leridy (13. května 1810), Tortosy, a Tarragony (červen 1811). Osobně se vyznamenal jako velitel praporu 13. září 1811 u Cruz de Ordal a roku 1814 již bojuje jako plukovník. Roku 1815 během Sta dní vedl předvoj Alpské armády maršála Sucheta. Během Restaurace zůstal inaktivní a žil na svém statku La Durante (Dordogne), kde se kromě hospodářství věnoval edukaci modernizace zemědělství a vzdělávání prostého lidu. Roku 1830 se přidal na stranu Ludvíka Filipa a roku 1831 byl jmenován \"marechal de camps\" (cca generálmajor) a poslancem v parlamentu za Perigueux. Roku 1832 byl jmenován velitelem brigády pařížské posádky a brzy poté pověřen velením v Blaye, kde byla tehdy vězněna vévodkyně de Berry. Když byl Bugeaud v parlamentu poslancem Dulongem obviněn z dohledu na věznění vévodkyně, Bugeaud Dulonga v souboji zastřelil (1834). V parlamentu byl Bugeaud zásadním odpůrcem všeobecného hlasovacího práva, volební reformy, svobody tisku a hlasoval pro zvýšení rozpočtu ministerstva války. Roku 1836 byl pověřen velením armády v Oranu proti Abd al-Kádirovi. Osvobozením sboru, který byl v Tasně obklíčen Abd al-Kádirovými jednotkami a vítězstvím na řece Sika (6. července 1836) byl povýšen na generálporučíka. Během tažení se udála příhoda, která Bugeauda proslavila mezi vojáky a dodnes ožívá v písni: Během bojů byl 2. pluk spahiů utábořen v Nefthah, místě mezi Mescarou a Saidou. Tam byl náhle překvapivě přepaden. Bugeaud, který s plukem nocoval, vyrazil okamžitě ze stanu, ale zapomněl si sundat noční čepec, tak celou dobu úspěšně bojoval. Kapitán Chambry ještě téže noci napsal píseň \"„La Casquette du pére Bugeaud“ \"(“Čepice otce Bugeauda“), na melodii slavnostního pochodu, který vznikl 1812 „\"Aux Champs (en marchant)\"“ („Do pole pochodem“), která dodnes je známa a zpívána.\n\n\"As tu vu, la casquette, la casquette,\nAs tu vu, la casquett' au pèr' Bugeaud?\nSi tu ne l'as pas vue, la voilà\nElle est sur sa tête\nSi tu ne l'as pas vue, la voilà\nIl n'y en a pas deux comme ça.\nElle est fait', la casquette la casquette,\nElle est fait' avec du poil de chameau!\"\n\nViděls čepici, tu čepici,\nviděls čepici otce Bugeauda?\nKdyžs ji neviděl tak tedy\nJe na jeho hlavě\nKdyžs ji neviděl, tak ejhle\nNikde podobnou neuvidíš\nJe udělaná, ta čepice, ta čepice\n\nJe udělaná z velbloudí srsti,\nTa čepice otce Bugeauda\n\nBugeaud se vrátil do Francie po skončení bojů, ale již na jaře byl povolán zpět do Oranu potlačit opětovné povstání. Uzavřel s Abd el Kaderem 31. května 1837 Tasenskou smlouvu o vyhovující správě provincie a tím vzal opozici ve Francii vítr z plachet. O celé akci sepsal \"„Mémoire sur notre établissement dans la province d’Oran par suite de la paix“\" (Pamětní spis o naší posici v provincii Oran v důsledku míru. Paříž, 1838). V únoru 1838 opět zasedl v parlamentní lavici a energicky se zasazoval roku 1840 za opevnění Paříže. Koncem roku 1840 byl jmenován guvernérem Alžírska a velmi úspěšně se prosadil jako generál, ale hlavně jako organizátor. Po vypuknutí války s Marokem, vtáhl s vojskem na území protivníka a dosáhl rozhodného a rozhodujícího vítězství v bitvě u Isly (14. srpna 1844), které mu přineslo i titul vévoda z Isly, když maršálskou hůl obdržel již rok před touto bitvou (1843). Roku 1847 se vrátil zpět do Francie. V noci z 23. na 24. února 1848 byl pověřen vojenským velením Paříže. S chladnou hlavou a rozvážně navrhl ofenzivní operační plán k potlačení revoluce, ale byl 24. února 1848 písemným rozkazem krále Ludvíka-Filipa, doručeným v 10 hodin dopoledne přinucen k ústupu a brzy poté odvolán z velení. Pak se neúspěšně pokoušel krále ovlivnit, aby neodstupoval. Byl zvolen poslancem Národního shromáždění a zde reprezentoval extrémní pravici. Zemřel 9. června 1849 na choleru. V Alžíru mu byl postaven roku 1852 památník a další památník stojí v Perigueux.\n\n"}
{"id": "217722", "url": "https://cs.wikipedia.org/wiki?curid=217722", "title": "Inženýr architekt", "text": "Inženýr architekt\n\nInženýr architekt (z lat. \"ingerum architectus\") je akademický titul absolventa vysoké školy v magisterském studijním programu v oblasti architektury.<ref name=\"111/1998\"></ref> V Česku je tento titul udělován v oblasti architektury na fakultách architektury technických univerzit a také na některých stavebních fakultách technických univerzit. Zkratka tohoto titulu je Ing. arch., mimo oblast architektury se používá varianta, resp. akademický titul, inženýr ve zkratce Ing. (z lat. \"ingeniator\"), přičemž obě zkratky titulů se případně umísťují před jméno. Dosažený stupeň vzdělání dle ISCED je 7 (\"master's degree\"). \n\nObecněji je \"inženýr\" označení – bez ohledu na vzdělání a titul – pro odborníka v oblasti nazývané inženýrství.\n\nUdělování titulu „inženýr architekt“ (resp. i titulu „inženýr“) se v České republice řídí zákonem č. 111/1998 Sb., o vysokých školách, ve znění pozdějších předpisů. Získá ho absolvent 1–3letého studia, v případě navazujícího magisterského studia na bakalářský studijní program, nebo 4–6letého studia v případě magisterského studijního programu (samostatného, celistvého, tedy souvislého a nenavazujícího studia) na univerzitě, případně na jiné vysoké škole. Úspěšný absolvent, inženýr architekt, může případně i dále studovat v doktorském studijním programu (doktor – Ph.D.), tedy získat tzv. velký doktorát (8 v ISCED).\n\nJako \"diplomant\" se někdy označuje student magisterského studijního programu, příp. student pracující na své diplomové (magisterské/inženýrské) práci. Magisterské studium se v tomto případě řádné ukončuje státní závěrečnou zkouškou (\"státnice\"), jejíž součástí je i obhajoba diplomové práce.\n\nTituly této úrovně (inženýrské, resp. \"master's degree\") se většinou ve světě v praxi běžně neužívají, tedy neuvádějí apod., běžně tak většinou v praxi bývají užívány až tituly od vyššího stupně (typicky Ph.D.), nicméně vyjma právě profesních titulů; v některých zemích (Česko, Slovensko) však může být jejich formální uvádění v praxi častější.\n\nAkademický titul „inženýr architekt“ se ve zkratce píše správně „Ing. arch.“, tedy s mezerou před zkratkou \"arch.\" Mezi zkratkami titulů Ing. arch. a akad. arch. se v překladu do angličtiny nerozlišuje a jejich společným ekvivalentem je titul M.Arch. psaný za jménem. V různých částech světa se pak dnes používá u zkratek titulů různý pravopis, např. v USA se tyto zkratky píší zásadně s oddělujícími tečkami (M.Arch.), zatímco v Anglii, Kanadě, Austrálii a na Novém Zélandu se často používá notace bez teček (MArch).\n\nV Československu bylo udílen \"inženýr\", typicky na ČVUT, přičemž studenti po jeho dokončení získávali tento titul (přesněji \"stavovské označení\").\n\nPo převzetí moci komunisty byl následně roku 1950 přijat Nejedlého zákon o vysokých školách, který od roku 1953 zrušil tituly a stavovská označení pro nové absolventy a udíleny tak byly pouze \"profesní označení\" absolventů. Pro absolventy v oblasti architektury na vysokých školách tak bylo udíleno „inženýr architekt“. (Další byla např. promovaný právník, promovaný lékař, dřevařský inženýr a desítky dalších.) Od roku 1966 byly tituly opět udělovány, a to včetně nyní akademického titulu „inženýr architekt“ (Ing. arch.), či „inženýr“ (Ing.), po ukončení studia státní závěrečnou zkouškou. Kromě toho tento zákon zpětně přiznal dřívějším absolventům technických, ekonomických či zemědělských vysokých škol příslušný titul.\n\nPo revoluci byl přijat nový vysokoškolský zákon a udílen byl „inženýr“, titul „inženýr architekt“ nikoliv. Boloňský proces pak sjednotil evropské vysokoškolské vzdělávání. Od roku 1998 je opět udělován i titul „inženýr architekt“ (Ing. arch.). Původně bylo v Česku studium, které vedlo k získání tohoto gradu oficiálně označováno jako „vysokoškolské studium“, bakalářský studijní program byl označován jako „(obsahově) ucelená část vysokoškolského studia“. Vyšší kvalifikaci (8 v ISCED, \"doctor's degree\") primárně určenou pro vědeckou činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o tzv. „postgraduální studium“ (doktor – Dr.) a v předchozím období (od roku 1953) se pak jednalo o tzv. „vědeckou aspiranturu“ (kandidát věd – CSc.). Dvoustupňový systém „dlouhého“ vysokoškolského studia a vědecké aspirantury se tak po revoluci i v Česku transformoval do třístupňového vysokoškolského systému standardního ve světě.\n\n\n"}
{"id": "217729", "url": "https://cs.wikipedia.org/wiki?curid=217729", "title": "Violka nejmenší", "text": "Violka nejmenší\n\nViolka nejmenší neboli maceška nejmenší (\"Viola kitaibeliana\") je jednoletá bylina z čeledi violkovité (\"Violaceae\"). Je součástí taxonomicky složitého komplexu \"Viola tricolor\" agg., viz také violka rolní, violka trojbarevná. Dorůstá výšky nejčastěji asi 3-10 cm, ale za plodu se často zvětšuje, někdy až do 20 cm výšky. Lodyhy jsou hustě pýřité a ani v době plodu neolysávají. Listy jsou jednoduché, dolní jsou zřetelně řapíkaté. Čepele listů jsou okrouhlé až kopisťovité, u horních listů spíše čárkovitě obkopinaté, na okraji jsou vroubkovaně pilovité. Na bázi listů jsou palisty, které jsou členěné, zpravidla dlanitě, vzácněji zpeřeně. Lodyhy listy i palisty jsou i za plodu vzpřímené. Na květní stopce jsou 2 listénce, jsou umístěné cca 1 cm pod květem. Květy jsou nevonné. Koruny jsou i za plného květu kornoutovitě sevřené, nikoliv do plochy rozevřené, jak je běžné např. u violky rolní. Koruny jsou malé, mnohem menší než u violky trojbarevné, většinou smetanově bílé, později často horní lístky získávají fialovou barvu. Od violky trojbarevné se liší také tím, že žláznatý výrůstek při bliznovém otvoru na paličce čnělky zcela chybí. V ČR kvete nejčastěji od dubna do května. Plodem je tobolka.\n\nCelkové rozšíření není moc dobře známo, protože taxonomická problematika okruhu je složitá a nedořešená. S jistotou roste ve Středomoří na východ asi až po Kavkaz, lokality na jižní Moravě a jižním Slovensku představují asi severní okraj areálu druhu.\n\nV ČR je s jistotou známa pouze z Pálavy, z jedné lokality poblíž Děviček. Ostatní jihomoravské lokality jsou buď sporné nebo zcela mylné, podobně údaje z Českého středohoří. Biotopem druhu je ČR úzkolistý suchý trávník sv. \"Festucion valesiacae\". Jedná se o kriticky ohrožený druh flóry ČR (C1).\n\n\n \n"}
{"id": "217732", "url": "https://cs.wikipedia.org/wiki?curid=217732", "title": "Intel 4040", "text": "Intel 4040\n\nIntel 4040 je druhý čtyřbitový mikroprocesor firmy Intel, následník Intel 4004. Byl uveden na trh na podzim roku 1974 ve třech 24-pin DIL provedeních. Navrhli jej: Ted Hoff, Federico Faggin, Stan Mazor, Masatoshi Shima.\n\nSkládá se z 3000 tranzistorů. Rychlost jádra je 0,74 MHz.\n\nMůže adresovat 640 B RAM a 8 kB ROM. Na rozdíl od svého předchůdce má Intel 4040 osmiúrovňový stack, 14 nových instrukcí (celkem tedy 60) a 8 dalších registrů navíc. Disponuje i hardwarovým přerušením s možností „zrcadlení“ registrů.\n\nProvozní teplota je omezena na 70 °C. Jeho spotřeba byla celkem 0,6–0,9 W a vyžaduje napájení 15 ± 0,75 V.\n\n\nFederico Faggin navrhoval projekt, upravoval architekturu a vedl návrh. Detailní návrh dělal Tom Innes.\n\n"}
{"id": "217736", "url": "https://cs.wikipedia.org/wiki?curid=217736", "title": "Eulerova přímka", "text": "Eulerova přímka\n\n[[Soubor:EulerGeradeColor.png|thumb|\n[[Soubor:Triangle.EulerLine.svg|thumb|, , , ]]\n\nEulerova přímka je [[přímka]] nacházející se v každém [[rovnostranný trojúhelník|nerovnostranném]] [[trojúhelník]]u. Tato přímka prochází průsečíkem jeho [[výška (geometrie)|výšek]] (ortocentrum), [[těžiště]]m a středem [[Kružnice opsaná|opsané kružnice]]. Těžiště dělí spojnici průsečíku výšek (tj. ortocentra) a středu kružnice opsané v poměru 2:1. Na Eulerově přímce leží také střed [[kružnice devíti bodů]], který je [[stejnolehlost|stejnolehlým]] obrazem středu kružnice opsané se středem stejnolehlosti v těžišti trojúhelníka a koeficientem κ = – 0,5. Rovnostranný trojúhelník Eulerovu přímku nemá, protože v něm všechny tyto čtyři body splývají. V [[rovnoramenný trojúhelník|rovnoramenném trojúhelníku]] je Eulerova přímka kolmá na základnu.\n\nEulerova přímka je pojmenována po švýcarském matematikovi [[Leonhard Euler|Leonhardu Eulerovi]] ([[1707]]-[[1783]]).\n\n\n\n[[Kategorie:Rovinné křivky]]\n[[Kategorie:Trojúhelník]]"}
{"id": "217737", "url": "https://cs.wikipedia.org/wiki?curid=217737", "title": "Pásnice (živočich)", "text": "Pásnice (živočich)\n\nPásnice (Nemertea, Rhynchocoela, Nemertina, Nemertinea nebo Nemertini) je skupina živočichů zvnějšku podobná ploštěncům (byla s nimi řazena do skupiny Parenchymia), některými znaky se však zcela vymyká. V současnosti jsou pásnice řazené spíše do blízkosti kroužkovců a měkkýšů.\n\nJsou to podlouhlí červovití živočichové dlouzí od 1 cm až do několika metrů. Nad trávicí soustavou, která je úplná (tedy s vytvořeným řitním otvorem), je zvláštní dutina rhynchocoel, která může být jednoduchá nebo větvená a do které je zatažený chobot (proboscis), který má jedovou žlázu a po vytažení ústy nebo zvláštním otvorem nad nimi slouží k lovu nebo obraně.\n\nCévní soustava je uzavřená, cévy mají buněčnou výstelku. Krev obsahuje barviva (hemoglobin), dýchání celým povrchem těla. Do cév jsou zanořené plaménkové buňky, které sbírají odpad z krve. Rozmnožovací soustava je metamerická (opakuje se v pravidelných intervalech), larvou je \"pilidium\" (planktonní larva).\n\nPásnice jsou dravci, občas komenzálové. Mají jednoduchá očka sloužící k rozpoznání intenzity světla.\n\nTento tradiční systém však doznal změn díky novějším molekulárním fylogenetickým analýzám.\n\nTřída Anopla se ukázala jako nepřirozená. Bazálně se odvětvující skupinou pásnic se jeví Palaeonemertea (česky prapásnice), kteří by, ač jsou zpravidla považováni za parafyletický taxon, nakonec mohli být přirozeným kladem. Bdellonemertea jsou vnitřní skupinou kladu Distromatonemertea, který je součástí Hoplonemertea, třída Enopla je tak totožná s kladem Hoplonemertea (česky bodcovci). Nově byly identifikovány klady Pilidiofora (česky pásmovky) a Distronematonemertea.\n\nSoučasná představa fylogenetického stromu vypadá následovně:\nPoznámky ():\n"}
{"id": "217781", "url": "https://cs.wikipedia.org/wiki?curid=217781", "title": "Klášterec", "text": "Klášterec\n\nNázev Klášterec má více sídel:\n"}
{"id": "217786", "url": "https://cs.wikipedia.org/wiki?curid=217786", "title": "Bahnatka malá", "text": "Bahnatka malá\n\nBahnatka malá (\"Galba truncatula\" O. F. Müller, 1774) (dříve zvaná plovatka malá – \"Lymnaea truncatula\") je drobný, velmi rozšířený vodní plž z čeledě plovatkovitých (Lymnaeidae).\n\nUlita bahnatky je úzce vejčitá, pravotočivá, s kuželovitě vytaženým kotoučem, s maximálně 6 závity. Povrch je jemně až silně rýhován, barvy hnědavé až světle rohové. Závity ulity jsou jakoby nafouklé a schodovitě odsazené. Ústí tupým horním rohem. Výška ulity je 5–11 mm a šířka 3–7 mm.\n\nJedná se o běžný druh a vyskytuje se na území celé Evropy a částečně i v Asii. Byl introdukován do Jižní Ameriky, kde se dobře adaptoval.\n\nBahnatka malá je druhem s širokou ekologickou valencí, tzn. že se vyskytuje na hodně rozličných biotopech. Důležité je však, že se vyskytuje vždy na hranici vody a souše. Jde vlastně o nejsuchomilnějšího vodního plže. Nejčastěji obývá břehy pomalu tekoucích vodních toků, stojatých vod, periodických mokřad. Často obývá i prameniště a drobné tůňky. Největší populace jsou nacházeny v mokřadech (bažiny) či zatopených příkopech kolem cest a vodních kanálech. V podmínkách Česka obývá druh lokality v nadmořských výškách od 100 do 800 m n. m. Nejčastěji se však vyskytuje v rozmezí 200–300 m n. m. Naproti tomu, v Jižní Americe se bahnatka adaptovala na daleko vyšší nadmořské výšky. Hojný výskyt bahnatek na náhorní plošině Altiplano v Andách, jehož průměrná výška činí zhruba 4000 m n. m., je hlavní příčinou vysoké prevalence onemocnění fasciolózy tamních obyvatel (bahnatka figuruje jako mezihostitel motolice jaterní).\n\nBahnatka se živí nárosty (především řas) na bahně, odumřelými či živými částmi rostlin a detritem. Druh je obojetného pohlaví. Za jeden kalendářní rok mohou mít bahnatky dvě až tři generace.\n\nBahnatka malá má velký význam z hlediska přenosu parazitárních onemocnění. Tento druh totiž slouží jako mezihostitel celé řady motolic a hlístic. Bahnatka figuruje jako hlavní mezihostitel motolice jaterní (\"Fasciola hepatica\") a motolice velké (\"Fascioloides magna\") v Evropě. Proto je bahnatka předmětem řady parazitologických studií a chovatelé dobytka se snaží již řadu let proti tomuto plži bojovat. V 60. a 70. létech byly na území Česka běžné aplikace moluskocidů na pastviny skotu a ovcí. Tlumení bahnatek bylo sice krátkodobě účinné, avšak další sezónu byly populace bahnatek opět obnoveny. Negativním faktorem bylo, že moluskocidy působily na všechny druhy měkkýšů, další bezobratlé a i ryby. Z těchto důvodů se moluskocidy přestaly v prevenci fasiolózy již používat. Mezi hlístice, kterým může plž sloužit jako paratenický hostitel, patří například \"Muellerius capillaris\", což je původce plicní červivosti u ovcí a spárkaté zvěře.\n\n"}
{"id": "217801", "url": "https://cs.wikipedia.org/wiki?curid=217801", "title": "Zákon o myslivosti", "text": "Zákon o myslivosti\n\nZákon o myslivosti (č. 449/2001 Sb.) je zákon patřící mezi současné právní předpisy o myslivosti v Česku. \n\nZákon vyjmenovává např. lovnou zvěř, podmínky jejího lovu a chovu, práva a povinnosti osob.\n\n"}
{"id": "217809", "url": "https://cs.wikipedia.org/wiki?curid=217809", "title": "Švábi", "text": "Švábi\n\nŠvábi (\"Blattodea\") je řád hmyzu s celosvětovým rozšířením\n\nPro šváby je typické snadné zavlékání druhů do oblastí, kde se přímo nevyskytují, k tomu dochází především obchodním loďstvem, přepravujícím potraviny. Počet známých druhů švábů je asi 3 500, z toho v Česku se vyskytuje 5 druhů původních a 6 druhů zavlečených. Vývojově švábi patří k nejstarším skupinám létajícího hmyzu a předpokládá se, že v prakticky nezměněné podobě žijí už 350 miliónů let. Švábi jsou býložravci i všežravci, zpravidla se živí rostlinnými zbytky, výjimečně loví i menší živočichy. Velikost zástupců této skupiny se pohybuje od pěti milimetrů do deseti centimetrů. Zajímavostí je, že naprostá většina švábů žijících ve volné přírodě jsou živočichové s denní aktivitou, zatímco synantropní druhy (žijící s lidmi) jsou zpravidla aktivní v noci. Švábi patří mezi dlouho žijící hmyz a dospělci některých druhů žijí čtyři roky.\n\nŠvábi mají překvapivě složité sociální chování, což spolu se specifickými adaptacemi trávicí soustavy umožnilo vývoj pravé sociality (eusociality) u významné vnitřní skupiny švábů: termitů.\n\nNázev pochází z německého názvu pro tento hmyz, Schaben, nesouvisí původně nijak se Švábskem (Schwaben). Ke stejnému rodu ale patří i zde rus domácí (Deutsche Schabe – tj. šváb německý), který je v Polsku nazýván Karaczan prusak (tj. šváb pruský), pro jeho rozšíření z Pruska do Ruska.\n\nPro šváby je typické zploštělé tělo, které odpovídá typické hmyzí stavbě. Barevně jsou švábi zpravidla nevýrazní, tělo je nejčastěji hnědé, hnědočerné či nažloutlé, někteří tropičtí švábi mají i výrazné barvy.\n\nZvláštností jsou dva článkované štěty (cerci), které jsou vyvinuty jako krátké článkované přívěsky na konci zadečku, u samců jsou navíc doplněny párem stylů. Na hrudi je nejnápadnější rozšířená předohruď, která přímo navazuje na hlavu. Křídla jsou složena ze dvou párů, se žilnatinou vytvářející síťovitou strukturu. Přední pár mívají plně vyvinut zpravidla pouze samci, u samic dochází k jeho zkrácení, výjimečně k úplné absenci. Tento pár křídel bývá tužší než druhý pár. Švábi nejsou dobrými letci a létají pouze na krátké vzdálenosti. Pro jejich pohyb jsou hlavní nohy, které jsou kráčivé a jsou velmi dobře vyvinuty. Nohy mají silné kyčle, jsou zploštělé, holeně jsou trnité a chodidlo je pětičlánkové. Toto uzpůsobení nohou umožňuje švábům velmi rychlý běh. Na hlavě je umístěn pár dlouhých nitkovitých tykadel složených z velkého množství článků. Ústní ústrojí je kousací a směřuje dolů. Švábi mají složené oči a očka, která zpravidla nebývají dokonale vyvinuta. Pro jejich orientaci jsou prioritní čichové receptory, které jsou umístěny na mnoha částech těla včetně pohlavních orgánů, jejich největší zastoupení nalezneme na tykadlech.\n\nU pohlavního otvoru se nachází chitinové přívěsky ukryté pod podplodní chlopní.\n\nŠvábi mají proměnu nedokonalou. Vyhledávání různých pohlaví je ovlivňováno pouze čichem, samice tvoří feromony, samci pak afrodiziaka, která stimulují samice k rozmnožování. Kopulace je relativně dlouhá, švábi jsou při ní spojeni v oblasti zadečku (hlavy od sebe). U tohoto řádu jsou spermií přenášeny formou spermatoforu. V průběhu prvního dne embryonálního vývoje se v genitální komoře z produktu přídatných žláz vytvoří tzv. ootéka, což je ochranný obal okolo skupiny vajíček. Počet vajíček v jednotlivé ootéce je druhově závislý (pohybuje se od několika málo kusů až po několik desítek), počet ooték je taktéž druhově závislý a pohybuje se od několika kusů (např. rus domácí má běžně tři) po několik desítek (např. šváb americký jich má mezi 55 a 60). Ootéky švábů jsou druhově rozdílné tvarem, velikostí i zabarvením. V ootéce švábů jsou vajíčka vždy ve dvou řadách. Ootéka může být zcela ukryta v těle samičky anebo jí část vyčnívá ze zadečku.\n\nPříslušníci tohoto rodu kladou celou ootéku, kterou umisťují na místo příznivé pro další vývoj, přičemž některé druhy ji i zahrabávají. Doba kladení ootéky je druhově rozdílná a pohybuje se od řádu hodin po jejím vytvoření (šváb obecný) až po dobu několik týdnů, kdy již dochází k líhnutí nymf (např. rus domácí až po 24 dnech). Doba vývoje vajíček je u švábů druhově závislá a pohybuje se od tří do patnácti týdnů, což je na hmyz velmi dlouhý embryonální vývoj.\n\nNymfy se svojí stavbou podobají dospělcům, častá je barevná odlišnost. Během jednotlivých svlékání nymfám přibývá počet článků tykadel a zvyšuje se počet cerků, křídla se objevují až v pozdních stadiích vývoje. Počet vývojových stadií je druhově odlišný. Vývoj nymf švábů se pohybuje od dvou do osmnácti měsíců, k odlišnostem dochází nejen druhově, ale i v rámci jednotlivých druhů a to v závislosti na pohlaví a na teplotních podmínkách. Takové rozdíly mohou být značné a běžně se udávají několikaměsíční rozpětí. Zajímavou skutečností je, že v laboratořích se zjistilo, že nymfy švábů chované kolektivně se vyvíjejí výrazně rychleji než samostatná nymfa (rozdíl může být i dvojnásobný).\n\nŠvábi jsou rozšířeni po celém světě, největší počet druhů žije v tropech a subtropech. Většina zástupců tohoto řádu jsou všežravci, kteří mají velký význam při rozkladu organické hmoty a jsou důležitou součástí potravního řetězce. Většina druhů žijících ve volné přírodě je aktivní ve dne, zatímco synantropní druhy jsou aktivní v noci. Příslušníci tohoto řádu jsou rychlí a dobří běžci, nepatří mezi dobré letce a létání využívají jen na krátké vzdálenosti. Švábi jsou schopni vnímat i velmi malé otřesy a tlakové vlny.\n\nŠvábi patří mezi nejodolnější a nejpřizpůsobivější hmyz, což je využíváno v laboratořích. Jedinci vydrží až měsíc bez vody a tři měsíce bez potravy. Velmi zajímavá je také jejich schopnost přežít vysoké dávky radioaktivního záření (přibližně 300× více než člověk, v případě jaderné války by zřejmě přežili). Jejich nervový systém není centrální, když šváb tedy přijde o hlavu, nezemře v důsledku zranění, ale hlady.\n\nŠvábi se dále dělí do šesti čeledí (Blaberidae, Blattellidae, Blattidae, Cryptocercidae, Polyphagidae a Nocticolidae). Ve starší literatuře se lze setkat s jejich zařazením do řádu rovnokřídlí, podle novějších výzkumů je ale skoro jisté, že jejich sesterskou (možná dokonce vnitřní) skupinou jsou kudlanky.\n\nV Česku se volné přírodě vyskytuje 5 druhů švábů. Dalších 6 druhů je zavlečených a přežívá zimu jen ve vytápěných prostorách. Jediný v Česku chráněný šváb je rusec \"Ectobius erythronotus nigricans\" jako zranitelný.\n\nDruhy žijící ve volné přírodě:\n\nDruhy zavlečené a nevyskytující se volné přírodě:\n\n\n"}
{"id": "217814", "url": "https://cs.wikipedia.org/wiki?curid=217814", "title": "Heinrich Biber", "text": "Heinrich Biber\n\nHeinrich Ignaz Franz Biber, od povýšení do šlechtického stavu roku 1690 Biber von Bibern (12. srpna 1644, Stráž pod Ralskem – 3. května 1704, Salzburg) byl česko-rakouský barokní hudební skladatel německé národnosti, působící nejprve na Moravě a poté v Salzburgu. Byl prvním houslistou zámecké kapely v Kroměříži a od roku 1684 kapelníkem salzburského dvorního orchestru. \n\nHudební vzdělání pravděpodobně získal na jezuitském gymnáziu v Opavě, kde se poznal s jiným významným českým hudebním skladatelem Pavlem Josefem Vejvanovským. Jeho nejstarší dochovaná skladba \"Salve Regina\" pro soprán, housle, gambu a varhany pochází z roku 1663. Nejpozději od roku 1668 působil v biskupské kapele v Olomouci a Kroměříži, v níž Pavel Josef Vejvanovský hrál na trubku. \n\nVe službách olomouckého biskupa Karla II. z Lichtenštejna-Kastelkornu nezůstal dlouho. Bez dovolení svého zaměstnavatele se nevrátil z cesty do Innsbrucku a v Rakousku si našel nové místo: roku 1670 jej angažoval salzburský arcibiskup, hrabě Max Gandolph von Kuenburg. Roku 1678 se Biber stal jeho vicekapelníkem a po smrti svého předchůdce Andrease Hofera získal roku 1684 místo kapelníka. \n\n30. května 1672 se v Hellbrunnu u Salzburku oženil. Se svou ženou Marií rozenou Weissovou pak měl 11 dětí, z nichž pouze čtyři se dožily dospělosti. Tři se staly hudebníky: Jeho syn Carl Heinrich Biber (1681–1749) roku 1715 rovněž dosáhl kapelnického postavení ve službách salzburského biskupa, zatímco starší Anton Heinrich (1679–1742) tamtéž působil jako houslista. Obě dcery Cäcilia (narozená 1674) a Anna Magdalena (1677–1742) se staly jeptiškami, druhá jmenovaná se pod řeholním jménem Maria Rosa Henrica stala vedoucí sboru a kapely klášteru benediktinek v Nonnbergu. \n\nSvými současníky byl, vedle své skladatelské práce, hodnocen i jako významný houslový virtuos, třebaže není známo, že by koncertoval jako sólista. Za jeho skladby ho císař Leopold I. roku 1690 povýšil do šlechtického stavu, takže se skladatel od té doby mohl psát „Biber von Bibern“, což znamenalo výrazný společenský vzestup. Dosáhl tehdy měsíčního příjmu 60 zlatých vedle bezplatného bydlení, vína, chleba a palivového dřeva. \n\nJeho rozsáhlé dílo a obliba specifických harmonických postupů do jisté míry předznamenaly pozdější směry v barokní hudbě, které poté došly plného uplatnění v dílech Johanna Pachelbela či Johanna Sebastiana Bacha. Byl znám též jako houslový virtuos, což se projevilo i v jeho skladbách pro tento nástroj, v nichž často používá nekonvenční ladění (skordaturu - přeladění strun). \n\n\n\n\n"}
{"id": "217823", "url": "https://cs.wikipedia.org/wiki?curid=217823", "title": "Podprsenka", "text": "Podprsenka\n\nPodprsenka je součást dámského oděvu (spodního prádla nebo plavek) sloužící k zahalení, podpoře, zvýraznění nebo modelaci tvaru a velikosti prsů.\n\nV roce 2008 při rekonstrukčních pracích na zámku Lengberg ve východním Tyrolsku (Rakousko), byly objeveny čtyři podprsenky pocházející, podle výsledků radiokarbonového datování, z období 1440–1485. Dvě z těchto podprsenek vypadají jako dnešní podprsenky a byly vyrobeny z jemného plátna a cenné krajky.\n\nPředchůdcem podprsenky byla šněrovačka. První patenty na podprsenku byly uděleny již koncem 19. století – např. v roce 1889 jej získala Francouzka Herminie Cadolle a v roce 1893 Američanka s českým jménem Marie Tucek pod názvem „Breast supporter“. Za skutečnou vynálezkyni moderní podrsenky však někdy bývá považována další Američanka – Marie Phelps Jacobová, která ji vyrobila v roce 1913 a v následujícím roce - 3. listopadu 1914 si ji nechala patentovat.\n\nPro určení správné velikosti podprsenky je nutné vzít krejčovský metr. Prsa se měří většinou bez podprsenky, pouze v případě větších nebo povislých prsou lze měřit v měkké (neboli nevyztužené) podprsence. K určení velikosti potřebujeme znát následující dva údaje:\n\nVzhledem k pružnosti materiálu, ze kterého se podprsenky vyrábí, doporučuje se z obvodu naměřeného pod prsy odečíst 5 až 10 cm k určení obvodu podprsenky, která bude plnit svoji podpůrnou funkci. Pokud si žena naměří pod prsy např. 83 cm, měla by nosit podprsenku s obvodem 75. Podprsenka s obvodem 75 se díky své pružnosti natáhne a nebude ženu tlačit. Pokud by si tato žena koupila na sebe obvod 85, koupila by si zbytečně velký obvod, který se díky své pružnosti navíc natáhne o další centimetry a tudíž ji podprsenka neposkytne tu správnou podporu pro prsa. Pokud by si koupila obvod 80, časem by podprsenka nejspíše také povolila na více než 83 cm. Jak správně určit velikost obvodu, lze vyčíst z následující tabulky.\nV tabulce jsou uvedeny i údaje obvodů v britském číslování, jsou zde uvedeny, protože se s tímto číslováním se můžeme setkat i v Česku, např. u značky Marks and Spencer.\n\nNyní po určení velikosti obvodu lze přejít k určení velikosti košíčku. Již jsme si změřili obvod hrudníku a od něho odečteme obvod přes nejvyšší místo prsou. Např. žena si naměří obvod hrudníku 83 cm, obvod přes prsa bude mít 96 cm, 96 - 83 = 13 cm, čili by měla nosit košíček velikosti C.\n\nDíky tomuto postupu by žena z příkladu nosila velikost 75F. Avšak při příchodu do prodejny by žena neměla odnášet podprsenku bez vyzkoušení. Tabulky určují velikost, s kterou by žena měla začít zkoušení. Případně ji může být obvod stále volný a bylo by lepší zvolit menší obvod. V tom případě by volila obvod 70. Znovu by provedla výpočet: 97 - 70 = 27 cm. Je zřejmé, že na obvodu 70 by musela volit větší košíček - konkrétně G (košíček u podprsenky 75F a 70G je přibližně stejně velký).\n\nOpět se můžeme setkat s britským číslováním košíčků. Britové označují košíčky následovně: A - B - C - D - DD - E - F - FF - G - GG - H - HH - J - JJ - K - KK - L. Britské košíčky neodpovídají přesně evropskému značení. Košíček F v britském značení není stejný jako košíček F v evropském číslování. Taktéž není pravda že košíčky se zdvojenými písmeny jsou mezičísla, ale jsou to plnohodnotné košíčky!\n\nPodprsenky je nejlépe prát ručně ve vlažné vodě a v jemném pracím prostředku. Pokud budete podprsenku prát v pračce, zvolte program na jemné prádlo a nikdy nepřidávejte aviváž. Ideální je si pořídit pro podprsenku síťový sáček. Podprsenky v něm vyperete šetrně a minimalizujete riziko zatržení krajek. Před praním podprsenku zapněte. Podprsenku nikdy neždímejte, pouze jemně vymačkejte vodu z košíčků a dejte prádlo uschnout na vhodné místo.\n\nPodprsenka by se nikdy neměla sušit na radiatoru, na přímém slunci nebo v sušičce. Tímto způsobem ztrácí podprsenka na kvalitě a může se zcela zničit.\n\nOsmdesát až devadesát procent žen nosí podle výzkumů špatnou velikost podprsenky. Při koupi je totiž potřeba myslet nejen na správnou velikost košíčků, ale také na dobře vybraný obvod, správnou šířku ramínek a vhodný výběr materiálu.\n\nVelikost košíčku musí odpovídat velikosti poprsí. Košíček ani kostice nesmí nikde tlačit a škrábat, ale ani nesmí odstávat. Prso nesmí být horní částí košíčku zmáčknuté. Ženy s větším poprsím často upřednostňují podprsenky bez kostic, protože jim kostice působí nepohodlí a odtlaky.\n\nPodprsenky s větším objemem se vybírají také na základě šíře ramínek. Tenká se mohou nepříjemně zařezávat nebo sklouzávat. Naopak širší ramínka lépe sedí a pomáhají rozkládat tlak.\n\nDobře padnoucí musí být i obvod podprsenky, na kterém leží celá tíha prsou. Pokud se zadní díl prádla posouvá nahoru, je zapínání příliš volné. Pod obvodový pás by se vám měly vejít dva prsty, ne více. Při výběru je potřeba počítat s tím, že podprsenka se většinou po několika praních lehce natáhne.\n\nDůležitý je také výběr střihu. Existuje celá řada střihů podprsenek, které například push-up podprsenky, které poprsí zvětší, ale také minimalizery, které ho zmenší.\n\nPodprsenka by měla být tedy zvolena nejen podle velikosti, ale také za jakým účelem bude nošena.\n\nŽeny si mohou nyní vybírat z velkého množství typů podprsenek:\n\n\nNošení podprsenky v raném věku způsobuje povislost prsů v pozdějším věku. Omezení volného pohybu vede k nedostatečnému vývinu pružné tkáně.\n\n\n"}
{"id": "217831", "url": "https://cs.wikipedia.org/wiki?curid=217831", "title": "Ota III. Dětleb", "text": "Ota III. Dětleb\n\nOta III. Dětleb (1122 – 12. května 1160) byl synem Oty II. Černého a jeho manželky Žofie z Bergu, kníže údělu olomouckého v letech 1140–1160.\n\nPo neúspěšném pokusu jeho otce stát se knížetem a otcově smrti v bitvě u Chlumce (1126), byl otcovými přáteli odvezen do Ruska. Do údělu olomouckého se Ota vrátil až v roce 1140, po smrti Soběslava I. Poté se společně s českou šlechtou a ostatními moravskými údělníky zúčastnil odboje proti Vladislavovi II. Olomoucký biskup Jindřich Zdík vyhlásil nad relebanty interdikt.\n\nOdboj byl nakonec poražen a následujícího roku vpadl kníže Vladislav na Moravu. Také zásahem papežského legáta se všichni zúčastnění usmířili a nikomu nebyl úděl odňat. S vědomím Oty III. Dětleba posléze napadl Konrád II. Znojemský biskupa Zdíka, jenž ale uprchl.\n\nPozději s knížetem a králem Vladislavem II. Ota III. spolupracoval. Odjel s ním na II. křížovou výpravu (1147) i do Polska (1157) a zúčastnil se i veleúspěšného tažení do Itálie (1158).\n\nZemřel 12. května 1160, jeho manželka Durancie ho přežila zhruba o půl roku. Oba byli pohřbeni v olomouckém klášteře Hradisko.Zůstali po něm jistě dva synové Vladimír a Břetislav.\n\n\n"}
{"id": "217844", "url": "https://cs.wikipedia.org/wiki?curid=217844", "title": "Astigmatismus (medicína)", "text": "Astigmatismus (medicína)\n\nAstigmatismus (tzv. cylindrická oční vada) je refrakční vada, způsobující nepřesné zaostření světla na sítnici. Vyskytuje se také často společně s krátkozrakostí nebo dalekozrakostí.\n\nV tomto případě nemá rohovka pravidelný kulový tvar, ale je v jedné ose nebo v obou dvou více či méně zakřivená. Tudíž místo toho, aby se mohly paprsky světla ze všech směrů spojit do jednoho ohniska na sítnici (v ideálním případě bodu), vzájemně se míjí a na sítnici se potom projeví jako různě velké a zakřivené plošky.\n\nI když mírný astigmatismus může být asymptomatický, mohou vyšší stupně astigmatismu způsobovat příznaky jako rozmazané vidění, šilhání, astenopie, únava nebo bolesti hlavy. Některé studie poukázaly na souvislost mezi astigmatismem a vyšší prevalencí migrény, bolesti hlavy. Astigmatismus má také vliv na prostorové vnímání. \n\nNapříklad při sledování 3D filmů se lidé s astigmatismem mohou dívat pouze přes čočky či brýle, které korigují vadu. Bez korekce vady film nevidí prostorově. Toto se týká zejména lidí s vadou, kterou vidíte na obrázku pojmenovanou jako \"compromise\" a \"horizontal\".\n\nPro rychlou experimentální detekci astigmatismu, i jeho osy, lze použít obdobu oftalmologické cedule: Místo písmen různých velikostí na ní však je růžice 12-16 čar v různých směrech, jako ručiček na ciferníku hodin. Pacient pak sám popisuje, která z čar mu mizí, rozmazaná, a kterou naopak vidí nejostřeji (kolmá na mizející rozmazanou). Tato názorná pomůcka především pacientovi samému ukáže rozdíl v jeho vidění dvou mezních případů, a to bezprostředně na jediném obrázku, na rozdíl od ne tolik názorné vteřinové ručičky hodin, která je jen jedna, a lze na ni během jejího pohybu doostřovat například zamžouráním.\n\nTato vada se běžně koriguje torickými (toroidními) čočkami: Jejich optický vliv lze realizovat (obdobou objektivu) jako součet vlivů běžné kulové (sférické) čočky a válcové (cylindrické) „čočky“.\n\nSférická čočka je nezávislá na orientaci: Pootočení podle její jediné osy nemá na vidění vliv. Naproti tomu „cylindrické čočky“ lomí světlo pouze podle jedné osy. Oftalmologové typicky předepisují korekční cylindry typicky ve svislé (180 stupňů) nebo vodorovné (90 stupňů) ose, ovšem astigmatické oko může mít vadu, osu hypotetického cylindru, orientovanou v jakémkoli úhlu, v rovině kolmé k ose oka.\n\nKorekční pomůcky pouze pomáhají lepšímu vidění (zmírňují následky vady), samo oko ale nijak neléčí (příčina trvá, nezměněna).\n\nZejména u dětí přetrvává naděje, že při korekci většiny vady si oko se zbytkem poradí již samo, přizpůsobí se. Na základě této naděje jsou často automaticky předepisovány brýle o 0,25 nebo 0,12 dpt slabší, a to i dospělým. Při přání pacienta na „úplnou korekci“ tedy toto musí být výslovně řečeno: S drženou nadějí na samovolné zlepšení, bez plné kompenzace vady, byť s právě novými brýlemi, může krátkozraký pacient potřebovat do dálky zamžourat, typicky pro rozeznání čísla blížícího se linkového autobusu.\n\nMžouráním víčka shrnou vlnku slz: Tím např. sice v jednom směru vykompenzují slabou krátkozrakost (lepší ostrost ve svislém směru, vodorovnou válcovitostí), na druhou stranu existují podezření, že si pacient častým a dlouhodobým mžouráním (i z únavy očí) může astigmatismus uměle vyvolat, že se oko na mžourání zadaptuje jako na normální optickou situaci.\n\nOční lékař vyplňuje tyto korekční parametry do předpisu. Například korekce:\njsou vzájemně ekvivalentní.\n\nI čistě cylindrickou korekci\nlze zapsat, jako by byla přítomna sféra\n\nAby tato záměnnost cylindru platila, musí se doplnit sféra, změnit znaménko cylindru a úhel cylindru otočit o dalších 90°.\n\nTorická čočka lomí světlo v jedné ose jinak než ve druhé (kolmé). Tím lze vyrovnat hlavní nepravidelnost rohovky, ale optická korekční pomůcka musí být vůči oku a jeho vadě správně orientovaná. V případě brýlí je správná souosost zajištěna už zábrusem čočky do rámečku obrouček, avšak v případě kontaktních čoček není, jak tuto orientaci stanovit.\n\nPrávě nasazená čočka se tedy vůči vadě nachází v nedefinovaném úhlu. Má být vlastností čočky, že se sama časem, vlivem mrkání, stočí do správné polohy. Cylindrická korekce je totiž závislá na úhlové orientaci, takže zpočátku (po nasazení) se astigmatismus může jevit jako ještě horší než bez korekční pomůcky (při pootočení náhodou právě o 90° se okamžité vidění zhorší nejvíce), případně bez zlepšení (při pootočení o 45°).\n\nKorekce nepravidelností rohovky cylindrickou čočkou je pouze nejjednodušší případ, kdy má rohovka ne kruhový, ale spíše eliptický tvar (prostorově předek toroidu, jako styk pneumatiky s vozovkou). Astigmatické vady ale mohou být složitější – podle vícera os (např. jako čtyřlístek) nebo dokonce důlkové. Kombinace cylindrických korekcí nebude fungovat: Superpozicí vznikne opět efekt jen jediného toru.\n\nKontaktní čočky ze skla se nepřizpůsobují rohovce a tedy ani jejím vadám: Meziprostory vzniklé na vnitřní straně zaplní slzy, svou vnější stranou tvrdá čočka nahradí optický povrch rohovky, tím se astigmatismus (nerovnosti) potlačí.\n\n"}
{"id": "217847", "url": "https://cs.wikipedia.org/wiki?curid=217847", "title": "Dlouhá řeka", "text": "Dlouhá řeka\n\nDlouhá řeka je potok v okrese Uherské Hradiště, pramenící v oblasti Chřibů, který se u Uherského Ostrohu vlévá do Moravy. Asi do 40. let 20. století nesl jeho horní tok název Smraďatský potok a dolní tok název Boršický potok. \n\nPotok protéká přes osadu Smraďavka, kolem sirných lázní a zámku Smraďavka neboli Leopoldov (patřících k obci Buchlovice), přes vodní nádrž Sovín a přes obce Boršice a Nedakonice. U Uherského Ostrohu se zprava vlévá do Moravy. \n\n"}
{"id": "217852", "url": "https://cs.wikipedia.org/wiki?curid=217852", "title": "Východotibetská pohoří", "text": "Východotibetská pohoří\n\nVýchodotibetská pohoří (tibetsky \"Kham Gangdug,\" \"Šest ledových pohoří Khamu)\" je soustava horských pásem vesměs severojižního směru, která z východu ohraničují Tibetskou vysočinu. Táhnou se po hranicích Tibetu a Sečuánu, později po hranicích Jün-nanu a Barmy. Jsou pokračováním Himálaje a dalších celků vzniklých ve třetihorách nárazem Indie do Asie. Navazují na ně nižší pohoří v Indočíně. Za východní konec Himálaje se obvykle považuje oblast kolem hory Namčhe Barwa. Nejvýraznější pohoří Tibetské vysočiny, na které okrajová pohoří navazují, je Ňänčhen Tanglha (Nyainqêntanglha Shan).\n\nPodle různých pramenů lze v této oblasti rozlišit různé horské celky. Liší se jejich tibetské a čínské názvy. Souhrnný tibetský název \"Kham Gangdug\" odkazuje k těmto šesti celkům:\n\nNejvyšší pohoří je Miňa Gang, známé též pod čínským názvem Ta-süe-šan (Daxue Shan), které je pátým nejvyšším pohořím na světě. Nejvyšší hora Miňa Gangkar (Minya Gongkar, Gongga Shan, 7 556 m) je mj. i nejvyšší horou čínské provincie S’-čchuan a pravděpodobně nejvýchodněji položenou sedmitisícovkou na světě.\n\nPodle Velkého atlasu světa (přibližně od severu k jihu a od západu k východu):\n\nOblast východního Tibetu je velmi zajímavá i vodopisně. Procházejí tudy četná důležitá rozvodí a v paralelních údolích poměrně blízko sebe protéká několik významných asijských řek: Nu Jiang (Nu-ťiang, pozdější barmský Salwin, který se vlévá do Andamanského moře), Lancang Jiang (Lan-cchang-ťiang, pozdější Mekong, který se vlévá do Jihočínského moře) a Jinsha Jiang (Ťin-ša-ťiang, zdrojnice Jang-c’-ťiang, která se vlévá do Východočínského moře).\n\n"}
{"id": "217854", "url": "https://cs.wikipedia.org/wiki?curid=217854", "title": "Astigmatismus", "text": "Astigmatismus\n\nAstigmatismus má více významů:\n\n"}
{"id": "217867", "url": "https://cs.wikipedia.org/wiki?curid=217867", "title": "Zkapalněný zemní plyn", "text": "Zkapalněný zemní plyn\n\nZkapalněný zemní plyn ( , odtud používaná zkratka LNG) je zemní plyn ve zkapalnělé formě. V přírodě se prakticky nevyskytuje. Je zkapalňován\npo vytěžení, aby mohl být dopravován na odbytiště, většinou pomocí tankerů. \n\nLodní dopravou může být zemní plyn přepravován pouze ve formě LNG. Lodní flotila pro transport LNG, podle statistiky Vessels Value dle dat za rok 2017, čítala celkem 481 LNG tankerů. Podrobné informace o tankerech LNG, jejich vlajce, včetně momentální polohy a plánované destinace vykládky, je možno nalézt na specializovaném serveru www.vesseltracking.net pod odkazem: http://www.vesseltracking.net/ships?search=LNG. \n\nOd roku 2013 dochází v EU k postupnému budování námořních terminálů pro LNG. Jejich přehled je v následující tabulce:\nTerminály LNG vystavěné v letech 2013–2018\n\nTerminály LNG v seznamu projektů společného zájmu (PSZ)\n\nZkapalňování je náročný proces. Je proto energeticky výhodné distribuovat LNG ve zkapalněné podobě dále a neměnit skupenství. Zásobníky LNG jsou primárně válcové velkoobjemové nádoby skladující LNG při atmosférickém tlaku nebo mírném přetlaku, čemuž odpovídá teplota varu LNG –162 °C. Zásobníky jsou jednoduché konstrukce s kvalitní tepelnou izolací tvořící vnější plášť zásobníku. Tepelná izolace omezuje tepelný tok z okolního prostředí do zásobníku. Tepelný tok není možno zastavit zcela a jisté množství tepelné energie ustáleně vstupuje z okolí do zásobníku. Tento nežádoucí tepelný tok způsobuje var jistého množství LNG. V průběhu varu je tepelná energie spotřebována na změnu skupenství, čímž je zajištěno udržení nízké teploty obsahu LNG zásobníku. Odpařený plyn je odveden ze zásobníku, aby nedocházelo ke zvyšování vnitřního tlaku, a je s výhodou využíván jako plynný NG pro další užití (např. u lodních tankerů pro pohon lodního motoru). Pokud není využití odpařeného plynu možné nebo technicky proveditelné, může docházet k jeho únikům ze zásobních nádrží do atmosféry. Energetická náročnost skladování a transportu se vyjadřuje množstvím odpařeného plynu. Toto množství záleží přímo úměrně na době uskladnění LNG. Odpařený NG může být opakovaně zkapalněn, což vyžaduje významné množství energie. Na zkapalnění 1 kg LNG je potřeba cca 0,38 kWh elektrické energie, množství odpařeného plynu odpovídá běžně 0,17 % LNG za den. \n\nZemní plyn je používán jako alternativní palivo pro automobily, neboť výfukové plyny z jeho spalování jsou podstatně méně škodlivé zejména v porovnání s dieselovými motory.. Využití LNG v dopravě je velmi rozmanité. V USA, Kanadě i Evropě se používá pro autobusovou a nákladní dopravu, kde se využívá právě toho, že LNG má mnohem menší objem než CNG a vozidlo se stejně velkou nádrží má tak větší dojezd. \n\nKe konci roku 2019 již bylo v EU k dispozici 168 čerpacích stanic na LNG. Udává se, že v roce 2018 bylo v EU v provozu 5,5 tis. nákladních vozidel využívajících LNG. Společnost Shell prognózuje, že v roce 2030 bude v EU využívat LNG 280 tis. kamionů. Populární je toto palivo v nákladní dopravě především ve Francii, Španělsku, Itálii a Nizozemí. Dále se LNG používá jako palivo v lodní dopravě, kdy pohání například tankery, kterými je přepravován na dlouhé vzdálenosti. LNG se dá také využívat k vytápění obcí, kde z důvodů odlehlosti není efektivní vést zemní plyn klasickým potrubím. Rovněž může být využíváno k zajištění energetických potřeb průmyslových podniků.\n\nGlobální obchod s LNG dosáhnul v roce 2018 objemu 319 milionů tun.\n\n"}
{"id": "217871", "url": "https://cs.wikipedia.org/wiki?curid=217871", "title": "Huallaga", "text": "Huallaga\n\nHuallaga ( ) je řeka v Peru, v Jižní Americe. Je pravým přítokem Marañónu (povodí Amazonky). Je 1200 km dlouhá. Povodí má rozlohu přibližně 95 000 km².\n\nPramení na svazích Západní Kordilery. Převážnou část toku teče dnem široké doliny mezi Centrální Kordilerou a Východní Kordilerou. Poté protíná \"Východní Kordileru\" a vtéká do Amazonské nížiny.\n\nNejvyšší vodnosti dosahuje od září do března. Průměrný roční průtok vody činí přibližně 3500 m³/s.\n\nVodní doprava je možná do vzdálenosti 250 km od ústí k Yurimaguas. Na horním toku leží město Huánuco.\n"}
{"id": "217872", "url": "https://cs.wikipedia.org/wiki?curid=217872", "title": "Doom (film)", "text": "Doom (film)\n\nDoom je filmová adaptace populární počítačové hry Doom z roku 2005, kterou natočil režisér Andrzej Bartkowiak. Děj nesleduje zápletku původní hry (vydané již v roce 1993). Žánrem se jedná o thriller s postupným budováním napětí; vizuálně se topí v temných zákoutí sci-fi prostředí, do kterého je děj umístěn.\n\nNa odlehlé výzkumné stanici na Marsu se stalo něco podivného – spojení se stanicí bylo přerušeno. Nastává karanténní opatření 5. stupně. Na stanici byla vyslána speciální vojenská jednotka, vedená pod Sargem, která má zjistit, co se stalo a napravit situaci. Postupně na vlastní kůži zjišťují, že v důsledku experimentu s lidskou DNA, který byl iniciován tamním archeologickým výzkumem (našli kostry původních obyvatelů, kteří byli vyspělými lidmi a přidali si do své DNA 24. chromozom) ve stanici jeden pokusný lidský objekt utekl a vědce přeměnil na sobě podobné super silné zrůdy. Boj o život začíná.\n\n"}
{"id": "217874", "url": "https://cs.wikipedia.org/wiki?curid=217874", "title": "Válka za nezávislost Švédska", "text": "Válka za nezávislost Švédska\n\nVálka za nezávislost Švédska (švéd.:\"Befrielsekriget\") se odehrávala v letech 1521-1523. Švédský šlechtic Gustav Eriksson Vasa sesedil v občanské válce regenta Švédska dánského krále Kristiána II.. V roce 1522 se na stranu Švédska přidalo hanzovní město Lübeck. Po dobytí Stockholmu roku 1523 bylo Švédsko fakticky osvobozeno a později v září 1523 bylo osvobozeno i Finsko. Smlouvou z Malmö z 1. září 1524 se Švédsko odtrhlo z Kalmerské unie.\n\nGustav Vasa byl 6. června 1523 korunován králem Švédska ve městě Strängnäs. Od roku 1983 je 6. červen také národním dnem Švédska, a dříve byl dnem vyvěšování vlajek.\n\n"}
{"id": "217883", "url": "https://cs.wikipedia.org/wiki?curid=217883", "title": "Senzomotorické učení", "text": "Senzomotorické učení\n\nSenzomotorické učení je učení se pohybovým návykům. Uskutečňuje se jako cvičení (výcvik, trénink).\nU člověka je to například jízda na kole, jízda na lyžích, hra na hudební nástroj a různé druhy sportovních, manipulačních a pracovních činností.\n\nSenzomotorické učení probíhá již v brzkém věku dítěte, a to výcvikem základních hygienických návyků a sebeobsluhy.\nPodstatou je osvojování pohybových struktur založených na vzájemné koordinaci pohybů a koordinaci pohybů se senzorickými dojmy.\nVýsledkem jsou motorické návyky, které spočívají na obratnosti (pohyby svého těla) a zručnosti (manuální činnosti), uplatňují se zde i kognitivní procesy (příkladem je tenis, který vyžaduje kromě pohybové obratnosti i osvojení určitých taktických postupů).\n\nV současné době je studium vztahů mezi senzorikou, percepcí a pohyby vyvoláváno potřebami řízení a projektování lidských činností. Při hledání nových východisek v teorii učení vzhledem k rychle se měnícím pracovním činnostem, zejména z hlediska efektivnosti a spolehlivosti výkonu pracovníka, se dostávají do popředí otázky spojené se zrakovou percepcí, přenosem získaných informací do centra regulujícího výkonné orgány v určité závislosti na vstupní a zpětnovazební informaci. S tím souvisí otázka úlohy paměťových mechanismů a poznávacích procesů v motorické činnosti. Teorie senzomotorického činnosti se tím vymaňuje z limitujících hranic behaviorismu a pozitivistického a pragmatického funkcionalismu.\n\nTeorie senzomotorické činnosti a učení není dosud uspokojivě propracována. Obecně se předpokládá, že senzomotorické procesy představují složitou syntézu smyslových a motorických složek, jejímž výsledkem jsou různé druhy dovedností a  návyků. Ty mohou vznikat, jak o tom svědčí výzkumy senzorické a motorické činnosti včetně prací o různých formách podmiňování až po explorační učení potvrdily, že syntéza se týká vztahů mezi poznávacími složkami, potřebami subjektu, motivací a motorikou.\n\nBehaviorické teorie včetně Thorndika, Hulla, Skinnera aj. mluvily jednostranně o motorickém učení, tj. podcenily jeho kognitivní složku. Motorické dovednosti se prý tvoří na podkladě nervových spojů mezi podnětem a reakcí. To je teoreticky nesprávné, mechanistické a v rozporu s rozsáhlými zkušenostmi z pracovního a sportovního výcviku. Vytvoření dokonalé dovednosti předpokládá jasnou představu a plán prováděné činnosti. Zejména provádění vrcholových výkonů (např. sportovních) vyžaduje cílevědomou a volní regulaci, jejíž vnitřní procesy však dosud nejsou zcela prozkoumány.\n\nHlavní úlohu v psychické regulaci motorické činnosti mají ty mechanismy, které se vytvářejí učením. V tomto smyslu lze v učení spatřovat základní regulační princip – pokud ovšem nejde o chování vrozené. Učící se jedinec řídí a mění své pohyby na základě výsledků dosažených svou vlastní činností. Získaná zkušenost se stává součástí jeho nové činnosti a podílí se na řízení nových forem pohybů. Senzomotorické učení je tedy specifický druh učení obecného. Při působení člověka na okolní svět a při jeho přetváření je pohyb prostředkem (nástrojem) k dosažení vytyčených cílů. Toto je základní funkce motorické činnosti. Uchopovacími pohyby člověk dosahuje toho, co potřebuje, a únikovými pohyby se vyhýbá tomu, co je mu nepříjemné. Pracovními pohyby ruky přetváří předměty a vyrábí produkty podle plánovaného cíle. V těchto procesech vznikají nové formy aktivního chování a sociálně podmíněné činnosti.\n\nZe současné teorie pohybových činností a senzomotorického učení vyplývá:\n\nPohyb je tedy nejen efektorně motorický akt, ale tvoří se svými řídícími kognitivními (senzorickými a myšlenkovými) složkami jednotnou senzomotorickou strukturu. Tato struktura je vývojovým předpokladem pozdější hierarchicky organizované lidské činnosti, jež je řízena složitými poznávacími procesy, motivačními faktory a vůlí. Existence těchto psychických regulačních systémů včetně vědomí je důvodem, proč studium pohybů není jen předmětem fyziologie, ale i psychologie, a proč v praktickém vědění lidí ve výrobním procesu a při zajišťování pracovní nebo sportovní výkonnosti musíme přihlížet k psychickým činitelům. Podle stanovených vývojových úrovní psychického odkazu a psychické regulace sem patří:\n\n\nSenzomotorické učení probíhá ve třech etapách:\n\n\nNa začátku si jedinec vytvoří zrakovou představu a opakováním ji naplňuje, poté, co se mu to zdaří, může dojít k zmechanizování činnosti.\n\nV didaktickém procesu existuje 5 odlišných způsobů motorického učení.\n\nJedná se o cvičení napodobením daného (většinou obrazového) vzoru. Imitační učení patří k nejvíce vyskytovaným druhům, které se při nácviku dovedností využívají především u začátečníků a u cvičení, která vyžadují přesnost. Velké opodstatnění má i u složitých cvičení náročných na abstraktní myšlení. Představa pohybu se vytváří výhradně přes zrakový analyzátor, proto je velmi důležité správné předvedení ukázky. Mnohonásobným procvičováním (opakováním) se uskutečňuje fixace dovedností. Imitační učení vyplývá z principu nápodoby, dítě se učí od rodičů – jejich chování i názory. Uplatňuje se tendence získat co nejvíce odměn a vyhnout se trestu. Průběhem se zpevňované reakce rozvíjejí, zatímco nezpevňované zanikají. S rostoucím věkem roste počet modelů chování.\n\nJedná se o cvičení podle slovního návodu Představa a smyšlení pohybu je dána pomocí slovních pokynů – instrukcí. Před prvními pokusy musí jedinec obsah instrukce řádně analyzovat a zpracovat. Nezbytná je znalost jednotlivých poznatků a nácviků, která dopomůže jedinci činnost vykonávat. Toto cvičení se aplikuje především při nácviku obtížnějších pohybových struktur u dětí s již částečně rozvinutým abstraktním učením (probíhá mezi 10–11 rokem a výše).\n\nCvičení probíhající na základě řešení úkolu. Problémové učení patří k velice náročným a složitým druhům učení. Nezbytnou složkou je samostatnost a tvořivost. Každému praktickému výskytu pokusu předchází myšlenková analýza vzniklé problémové situace, završená formulováním hypotézy – což má za příčinu předpoklad jejího možného řešení. Myšlenková analýza je následně v praktické činnosti kontrolovaná a podle povahy průběžného (nebo i finálního) výsledku je buď přijata nebo zamítnuta. Jedinec postupuje při řešení problémů buď za pomoci učitele nebo zcela samostatně.\n\nCvičení probíhající na základě poučení se z vlastních chyb. Po absolvování zpětnovazebního myšlení se jedinec dozví nezbytné informace o provedené dovednosti (pokus a omyl). Nositel zpětné informace je většinou učitel popřípadě vlastní výsledek činnosti (dosažený čas…). Zpětné informace rozlišujeme na:\n\nUčení se pohybu i ve svých představách. Teoretická podstata učení vyplývá z efektu, že kinestetické buňky v centrálním nervovém systému mohou být drážděny nejen periferně (aktivním pohybem), ale i centrálně (představou pohybu). Centrální podráždění vyplývá především evokováním slova, pojmu (vysloveným učitelem), nebo si ho může žák vybavit tím, že si promýšlí a představuje nacvičovaný pohyb (pohybovou dovednost). Náročnost ideometrického (... nebo ideomotorické) učení má za následek abstraktní myšlení a přiměřenou koncentraci. Praktické cvičení nemůže plně nahradit cvičení v představách, ale může být vhodným doplňkem.\n\n"}
{"id": "217886", "url": "https://cs.wikipedia.org/wiki?curid=217886", "title": "Dánsko-švédské války", "text": "Dánsko-švédské války\n\nDánsko-švédské války jsou války mezi Dánskem a Švédskem během historie, patří sem konflikty:\n\n"}
{"id": "217892", "url": "https://cs.wikipedia.org/wiki?curid=217892", "title": "Konstanta jemné struktury", "text": "Konstanta jemné struktury\n\nKonstanta jemné struktury (\"Sommerfeldova konstanta\"), obvykle značená řeckým formula_1, je základní fyzikální konstanta, která charakterizuje sílu elektromagnetické interakce. V kvantové elektrodynamice hraje roli vazbové konstanty. Konstanta jemné struktury je bezrozměrná veličina, takže její číselná hodnota nezávisí na volbě jednotek. Fyzika ani po více než 90 letech nemá pro hodnotu této konstanty teoretické vysvětlení, je nutné ji změřit. Je tak jedním ze 20 parametrů, které se dosazují do standardního modelu bez hlubšího vysvětlení jako vstupní informace.\n\nDefiniční vztah a hodnota (CODATA 2018) konstanty jemné struktury je:\n\nkde formula_3 je elementární náboj, formula_4 je redukovaná Planckova konstanta, formula_5 je rychlost světla ve vakuu a formula_6 je permitivita vakua. Čísla v závorkách označují nepřesnost na posledních dvou desetinných místech.\n\nKonstantu jemné struktury zavedl Arnold Sommerfeld v roce 1916 jako míru relativistické odchylky spektrálních čar od Bohrova modelu atomu. Název konstanty odkazuje na její roli ve vztazích pro rozštěpení spektrálních čar (tzv. jemná struktura), které je způsobeno relativistickými jevy a tzv. spinorbitální interakcí.\n\nV původní interpretaci podle Sommerfelda šlo o poměr rychlosti elektronu na první orbitě Bohrova modelu k rychlosti světla ve vakuu:\n\nKonstantu jemné struktury lze chápat jako kvadrát poměru elementárního náboje k Planckovu náboji:\nV Planckových jednotkách je formula_9, takže konstanta jemné struktury je číselně rovna druhé mocnině náboje protonu.\n\nKonstanta jemné struktury souvisí také s Coulombovou konstantou formula_11, která vystupuje v Coulombově zákoně:\nV elektrostatických jednotkách cgs je číselná hodnota elementárního náboje volena tak, aby číselná hodnota konstanty formula_11 byla rovna 1, takže:\n\nProtože se jedná o bezrozměrnou veličinu, číselná hodnota konstanty jemné struktury se ovšem žádnou volbou jednotek nezmění.\n\nDefiniční vztah skládá formula_1 z různých konstant, které mohou být nezávisle změřeny. Kromě toho ale kvantová elektrodynamika (QED) dává možnost měřit formula_1 přímo pomocí kvantového Hallova jevu anebo anomálního magnetického momentu elektronu.\n\nQED předpovídá vztah mezi bezrozměrným magnetickým momentem elektronu formula_17 a konstantou jemné struktury formula_1. Nová měření formula_17 pomocí jednoelektronového kvantového cyklotronu kombinované s výpočtem 891 Feynmanových diagramů se čtyřmi smyčkami dávají dosud nejpřesnější hodnotu formula_1.\n\nNepřesnost takových měření je zhruba desetkrát menší než u konkurenčních metod. Porovnání vypočítaných a naměřených hodnot formula_17 vystavuje kvantovou elektrodynamiku tvrdému testování a důsledkem shody je omezení možnosti pro hypotetickou vnitřní strukturu elektronu.\n\nFyzikové se často zabývají otázkou, zda se konstanta jemné struktury nemohla během vývoje vesmíru měnit. Měření jsou vždy založena na porovnání současné hodnoty formula_1 s pozorováním vzdáleného vesmíru, který vidíme, jak vypadal před dlouhou dobou. Dosud žádná opakovaná měření spolehlivě neprokázala jakoukoliv změnu v hodnotě této konstanty včetně posledních měření dalekohledem Very Large Telescope v roce 2004. Podle tohoto měření nemůže být relativní změna větší než 6.10. To je v rozporu se závěry měření z roku 1999, které prováděl tým vedený Johnem K. Webbem, při němž byla zjištěna větší odchylka. Stále probíhá diskuse o možných systematických chybách a snaha o pořízení spolehlivějších dat.\n\nV roce 2007 navrhli Benjamin Wandelt a Rishi Khatri z Univerzity v Illinois experiment s rozsáhlým polem antén, který by se mohl uskutečnit v Novém Mexiku po dostavění rádiové sítě LWA. Poprvé v historii by měla být proměřena čára 21 cm ve spektru reliktního záření. Z takového měření lze určit hodnotu formula_1 v době tzv. temného věku vesmíru (380 tisíc až 400 milionů let po velkém třesku), protože už tehdy existoval atomární vodík, který pohlcoval reliktní fotony na této vlnové délce. Problémem může být, že atomárního vodíku je ve vesmíru dost i dnes, takže bude obtížné odlišit tehdejší absorpci od novější. Pokud se ale konstanta jemné struktury změnila, mělo by to být patrné.\n\nJedno z kontroverzních vysvětlení hodnoty této konstanty je založeno na antropickém principu. Jeho propagátor John D. Barrow tvrdí, že kdyby hodnota byla jiná, nebyli by žádní živí pozorovatelé, aby o tom mohli polemizovat. Například změna o pouhá 4 % by způsobila, že při jaderné fúzi ve hvězdách by se nevytvořil žádný uhlík. Kdyby bylo formula_24, nedošlo by k fúzi vůbec, protože gravitace by nepřekonala elektrostatické odpuzování atomových jader.\n\nMnoho lidí se pokoušelo a dodnes pokouší zapsat hodnotu formula_1 jako kombinaci čistě matematických konstant (např. Ludolfovo číslo, Eulerovo číslo) a operací (např. podíl, sinus, určitý integrál). V pozadí těchto snah je víra, že by měla existovat fyzikální teorie, která bez ohledu na měření dokáže hodnoty konstant logicky vysvětlit a poskytnout matematicky jednoduché vztahy. Takových kombinací je však překvapivě mnoho a pro žádnou dodnes není znám seriózní teoretický podklad, proč by měla být správná.\n\nNejznámější z těchto pokusů o logické vysvětlení předváděl Arthur Eddington, který dokazoval, proč převrácená hodnota formula_1 musí být celé číslo a proč právě 136, což byla tehdy udávaná hodnota. Pozdější přesnější měření se přiblížila k hodnotě 137, na což Eddington reagoval opravou důkazu. Ještě později však měření prokázala, že hodnota vůbec není celočíselná.\n\nJeden z nejznámějších fyziků všech dob Richard P. Feynman označil konstantu jemné struktury za největší prokletou záhadu moderní fyziky:\n\n\"„Magické číslo, ke kterému jsme došli a kterému nerozumíme. Můžeme říci, že ho napsala „Boží ruka“ a že „nevíme, jak vedl svou tužku“. Víme, jaké experimentální tanečky musíme absolvovat, abychom to číslo s velkou přesností naměřili, ale nevíme, k jakému tanci přinutit své počítače, aby toto číslo vyplivly, aniž bychom ho nějak nepozorovaně sami do výpočtu vložili!“\" \n\n"}
{"id": "217905", "url": "https://cs.wikipedia.org/wiki?curid=217905", "title": "Poedit", "text": "Poedit\n\nPoedit (původně poEdit) je svobodný, open source a multiplatformní editor katalogů gettext, zaměřený na proces lokalizace.\n\nGUI editoru je vytvořeno pomocí toolkitu wxWidgets a samotný editor je uvolněn pod licencí MIT.\n\n"}
{"id": "217906", "url": "https://cs.wikipedia.org/wiki?curid=217906", "title": "Stránský", "text": "Stránský\n\nStránský je české příjmení. Ženská varianta je Stránská.\n\nJméno je odvozeno od některého z místních jmen Stráň, Strana, Strání, Stránka nebo Stráňka. Mohlo též označovat člověka žijícího „po straně“ (na konci) obce anebo člověka cizího – „z jiné strany“ (pro zajímavost: it. „straniero“ = cizinec, ang. „strange“ = cizí).\n\nKe dni 9. 5. 2007 bylo v Česku 2850 mužských nositelů jména Stránský (176. místo) a 3028 žen jménem Stránská (178. místo).\n\n\n\n\n"}
{"id": "217907", "url": "https://cs.wikipedia.org/wiki?curid=217907", "title": "ERoEI", "text": "ERoEI\n\nERoEI je zkratka pro anglický termín Energy Returned on Energy Invested\" (někdy se uvádí také EROI – Energy Return On Investment)\". Jedná se o bezrozměrnou veličinu, danou podílem energie získané z nějaké energeticky významné činnosti, technologie nebo látky, vůči energii do ní vložené, např. veškerá energie vložená do nalezení ropy a vyprodukování nafty, nebo růstu a sklizni surovin a následnému získání biopaliva.\n\nTermín ERoEI se většinou vyskytuje tam, kde se hovoří o energetické výnosnosti paliv a zdrojů energie.\n\nformula_1\n\nMezní hodnotou ukazatele je hodnota 1. Při této hodnotě ERoEI získáváme z dotyčného předmětu (technologie, paliva,…) tolik energie, kolik do něj vkládáme. Od zmiňovaného zpracování energie se předpokládá energetický zisk, který by (v uvažovaném časovém horizontu, po který bude trvat) pokryl investovaný čas, práci lidí v této činnosti angažovaných, případnou sanaci životního prostředí (např. refundaci lidí bydlících poblíž ložiska) a další, takže při ERoEI ≤ 1 (v některých případech i nad 1) nemá smysl daný energetický proces vůbec započít. Čím vyšší hodnota ukazatele, tím výhodnější je zdroj energie.\n\nMnohdy je pro hodnotu ERoEI zásadní, zdali je práce pro těžbu a zpracování zmechanizovaná, nebo pouze manuální, za primitivnějších podmínek. V prvním případě je energie vstupní vyšší o palivo do strojů, jejich údržbu apod. \n\nDo výpočtu je běžně zahrnuta pouze „tržní“ energie vynaložená člověkem a přírodní (primární) energetické zdroje nejsou uvažovány. Například u biopaliv není kalkulována energie slunce pohánějící fotosyntézu při růstu rostlin.\n\n\"* Hodnoty ERoEI nemusejí být vždy počítány dle stejné metodologie! Viz níže.\"\n\nHodnota ERoEI pro objevení ropy a zemního plynu byla v USA historicky až 1000:1 v roce 1919, ale v průběhu let klesala až na hodnotu 5:1 v roce 2010, pro produkci to bylo z hodnoty 25:1 v roce 1970 až na 10:1 v roce 2007.\n\nPro uhlí v USA se hodnota vyvíjela kaskádovitě z hodnoty cca 80:1 v raných fázích těžby na hodnotu 30:1 v 50. letech 20. století, přičemž následně znovu stoupla na původní hodnotu v 90 letech. Od té doby pomalu klesá.\n\nPro ukazatel není odsouhlasený standard, jaké všechny energetické aktivity spojené se zdrojem by do měření a výpočtu měly být zahrnuty. Právě kvůli rozcházejícím se hodnotám ukazatele pro stejné zdroje energie v různých vědeckých studiích byla odhalena nutnost stanovení přísnějších hranic uvažovaného energetického dosahu ve jmenovateli zlomku pro jednotlivé výpočty, aby bylo možno indexy porovnávat. Proto se pro ukazatel vyvinuly odvozené, zpřesněné výpočty:\n\nSami autoři ukazatele ERoEI na základě vědecké diskuse přišli s několika zpřesněnými indexy, které se liší „místem“, pro které se ERoEI energetického zdroje počítá. Tento koncept se velice podobá prvně uvedenému:\n\n\nVeličina energetický zisk (též čistý energetický zisk) měří to samé co ERoEI. Vztah mezi nimi je následující:\n\nČistý energetický zisk / Energie spotřebovaná = ERoEI - 1\n\nMěření ERoEI nemusí být vždy jednoznačné, ale neexistují standardy na to, které činnosti by měly být zahrnuty do měření ERoEI u ekonomického procesu. Při měření ERoEI se nemusí jednat pouze o palivo, ale může jít o poměrně komplexní a sofistifikovaný technologický proces s desítkami vstupů a výstupů. Navíc forma energie na výstupu může být zcela jiného druhu než na vstupu a taktéž není zcela jasné, do jakých detailů při výpočtu zacházet.\n\nV případě biopaliv závisí ERoEI kromě počasí rovněž na intenzitě hnojení a na podílu ruční práce. Kritická je zejména otázka rozpočítání energetických vstupů mezi jednotlivé výstupní produkty. Například vedlejšími produkty při výrobě etanolu z obilí jsou sláma, kterou lze rovněž použít k výrobě energie, výpalky, které lze použít jako krmivo, teplo z chlazení destilačního zařízení... Doprava na relativně krátké vzdálenosti může EROEI biomasy výrazně snížit. Podobně v případě větrné energie závisí ERoEI na větrnosti lokality, velikosti rotoru, výšce stožáru, u jaderné energie na typu reaktoru, obohacení vstupního paliva, stupni vyhoření paliva, v případě fotovoltaiky na typu a účinnosti panelů, typu měničů, úrovni slunečního záření, sklonu a orientaci. \n\nDále je třeba si uvědomit, že jediné, co ERoEI sleduje, jsou toky energie v životním cyklu zdroje. Faktory jako emise skleníkových plynů, tepla, látek poškozujících ozonovou vrstvu, prachu, spotřeba vody a další dopady na životní prostředí nejsou zahrnuty. Tyto parametry zahrnují komplexnější studie LCA například podle metodiky CML nebo ReCiPe. Stejně tak v hodnotě ERoEI nejsou zahrnuta rizika výroby jednotky energie pro pracovníky a veřejnost, riziko havárie v důsledku chyby obsluhy, riziko mezinárodních konfliktů o zdroje, vliv na lokální zaměstnanost, ceny zemědělské půdy a nemovitostí nebo závislost na dovozu energetických zdrojů. Výběr paliva nebo technologie by se proto neměl řídit pouze podle hodnoty ERoEI. \n\n"}
{"id": "217915", "url": "https://cs.wikipedia.org/wiki?curid=217915", "title": "Cytostatika", "text": "Cytostatika\n\nCytostatika jsou látky, které se používají k léčbě nádorových onemocnění a hemoblastóz. Z historických důvodů se léčba cytostatiky označuje jako chemoterapie. Takové označení je zavádějící, jelikož odkazuje na syntetický původ léčiv. Syntetická léčiva jsou ale hojně užívána i mimo onkologii a navíc značná část cytostatik je přírodního původu. Jejich účinkem je zastavení růstu nádorových buněk. Tento efekt je nespecifický, takže postihuje i zdravé buňky. Různé typy nádorů jsou odlišně citlivé k chemoterapii.\n\nAlkylující látky (též alkylační cytostatika) jsou nejdéle používanými cytostatiky. Mohou působit v kterékoli fázi cyklického buněčného cyklu (v M fázi - mitóze, G fázi - při tvorbě buněčných komponent pro syntézu DNA, S fázi - při replikaci genomů DNA, G fázi - při tvorbě buněčných komponent pro mitózu i v klidové fázi buňky G), mají tedy nespecifický účinek. Mechanismus působení spočívá v přenosu alkylového radikálu na molekulu nukleové kyseliny nebo bílkoviny, čímž se potlačí dělení poškozené buňky.\n\nZástupci jsou: cyklofosfamid, busulfandakarbazin, chlorambucil, melfalan, ifosfamid, chlormethin, mitolactol a mitobronitol\n\nAntimetabolity jsou látky chemicky podobné prekurzorům tvorby nukleových kyselin a bílkovin. Touto podobností, jakožto falešní mediátoři, blokují syntézu dané látky. Podle toho, jaké sloučenině jsou podobné, se rozdělují do dalších skupin:\n\n\nVesměs poškozují cytoskelet (konkrétně mikrotubuly) a tím působí inhibičně na mitózu v metafázi\n\nCytostatická antibiotika jsou produkty metabolizmu některých bakterií. Váží se na molekulu DNA a tím poškozují buněčnou funkci.\n\nZástupci: antracykliny, bleomycin, daktinomycin, mitoxantron, mitomycin\n\nNěkteré hormony mohou růst nádorů blokovat, jiné naopak stimulovat. Proto lze v některých případech tlumit nebo dokonce zcela zastavit nádorový růst podáním některých hormonů nebo naopak tlumením jiných hormonů. Hormonálně citlivé jsou zejména některé nádory pohlavní soustava (citlivé na pohlavní hormony) a některé leukémie a lymfomy (citlivé na kortikosteroidy)\n\nPříklady jsou:\n\n\n\n"}
{"id": "217922", "url": "https://cs.wikipedia.org/wiki?curid=217922", "title": "Urubamba", "text": "Urubamba\n\nUrubamba () je řeka v centrální části Peru, v Jižní Americe. Je 725 km dlouhá.\n\nPramení pod názvem Vilcanota na rozvodném masívu v Centrálních Andách. Protéká v hlubokých kaňonech, které rozdělují hřbety Viclabamba a Vilcanota. Stéká se s řekou Apurímac a vytváří řeku Ucayali (povodí Amazonky).\n\nNejvyšší vodnosti dosahuje od prosince do února.\n\nVyužívá se k zisku vodní energie. Nad soutěskami, kterými řeka protéká, se nacházejí ruiny Machu Picchu.\n"}
{"id": "217930", "url": "https://cs.wikipedia.org/wiki?curid=217930", "title": "Bitva u Fontenay-le-Comte", "text": "Bitva u Fontenay-le-Comte\n\nBitva u Fontenay-le-Comte byla jednou z bitev francouzských revolučních válek, konkrétně vzpoury ve Vendée. Bitva se odehrála 25. května 1793 mezi francouzskou republikánskou armádou vedenou generálem Alexisem Chalbosem a royalisty vedenými markýzem de Lescure u Fontenay-le-Comte ve Vendée. Skončila vítězstvím royalistů.\n"}
{"id": "217933", "url": "https://cs.wikipedia.org/wiki?curid=217933", "title": "Ucayali", "text": "Ucayali\n\nUcayali ( ) je řeka v Peru, v Jižní Americe. Je 1600 km dlouhá, společně s řekou Apurímac pak měří 2670 km. Povodí má rozlohu přibližně 315 000 km².\n\nVzniká soutokem řek Tambo (dolní tok Apurímacu) a Urubamba, které pramení v Centrálních Andách. Na horním toku protéká horami a na dolním Amazonskou nížinou, kde teče v širokém a velmi členitém korytě. Soutokem s řekou Maraňon nedaleko peruánského města Iquitos vzniká Amazonka. Je pravou zdrojnicí Amazonky a bývá považována za její hlavní pramenný tok.\n\nNejvyšší vodnosti dosahuje od září do března. Průměrný roční průtok vody činí přibližně 12 600 m³/s.\n\nVodní doprava je možná do města Cumaria.\n"}
{"id": "217935", "url": "https://cs.wikipedia.org/wiki?curid=217935", "title": "Generální pardon", "text": "Generální pardon\n\nGenerální pardon vydal císař Ferdinand II. 3. února 1622 v Innsbrucku, zveřejněn byl 7. května. Omilostňoval účastníky českého stavovského povstání (1618–1620), pokud přiznali svoji účast. Zaručoval jim osobní svobody, ale nechránil jejich majetek. Následovala proto vlna konfiskací (zabavování) majetku povstalců.\n\nO hmotných trestech rozhodovaly konfiskační komitéty, jejichž předsedou v Čechách byl Karel I. z Lichtenštejna, na Moravě František z Ditrichštejna. Během půldruhého roku bylo odsouzeno 622 českých šlechtických rodin, z toho 166 byl majetek zabaven zcela, 45 rodin přišlo o dvě třetiny, 128 o polovinu, 215 o třetinu a ostatní o jiný podíl. O veškerý obecní majetek přišla též většina královských měst s výjimkou Českých Budějovic a Plzně.\n\nZabavený majetek byl následně rozprodán příslušníkům dvorské strany. Novými majiteli se stali např. Lobkovicové, Valdštejnové, Lichtenštejnové, po roce 1627 majetek získala i cizí šlechta (např. Buquoyové, Gallasové, Piccolominiové).\n\nSpojení „generální pardon“ se používá v přeneseném významu, pokud nějaká instituce, státní úřad nebo někdo jiný odpustí sankci za porušení zákona, neplnění závazků apod. při splnění určitých podmínek. Např. městský úřad může motivovat dlužníky k zaplacení dlužného nájemného prominutím penále, pokud splatí dluhy v určitém termínu.\n"}
{"id": "217937", "url": "https://cs.wikipedia.org/wiki?curid=217937", "title": "Alpinské vrásnění", "text": "Alpinské vrásnění\n\nAlpinské vrásnění je horotvorný proces v severní Africe, Evropě a Asii, který začal koncem druhohor v křídě (145 – 65 Ma) a pokračuje přes celé třetihory a čtvrtohory dodnes. Dal vzniknout horstvům alpsko-himálajského systému, mezi nimiž jsou nejvyšší pohoří planety Země.\n\nVrásnění bylo způsobeno pohybem tektonických desek bývalého superkontinentu Gondwany, konkrétně desky africké, arabské a indické, k severu, kde narážely na desky eurasijské. Teprve v tomto období byly k Evropě připojeny její jižní části. Arabská deska odřízla z východu část někdejšího oceánu Tethys a vzniklo Středozemní moře, které se naopak na západě otevřelo do nedávno vzniklého Atlantského oceánu. Indická deska, která původně přiléhala k jihovýchodní Africe, se spolu s Madagaskarem asi před 70 milióny let utrhla a vydala se poměrně rychle k severovýchodu. Madagaskar se po čase osamostatnil a zůstal u Afriky, Indie pokračovala. Před ní mizel zbytek oceánu Tethys, za ní vznikal Indický oceán. Když se Indie přiblížila k Asii, rozkládalo se mezi nimi Tibetské moře, jehož dno bylo později vyzdviženo jako Himálaj. Indie se srazila s Asií asi před 50 milióny let.\n\n\n"}
{"id": "217945", "url": "https://cs.wikipedia.org/wiki?curid=217945", "title": "Río Negro (přítok Uruguaye)", "text": "Río Negro (přítok Uruguaye)\n\nRio Negro ( ) je řeka v Uruguayi, jejíž horní tok zasahuje do Brazílie (stát Rio Grande do Sul). Je 500 km dlouhá. Povodí má rozlohu 70 600 km².\n\nŘeka protéká rovinatou krajinou. Je levým přítokem řeky Uruguay (povodí Paraná).\n\nPrůměrný roční průtok vody činí přibližně 700 m³/s.\n\nNa středním toku byla vybudována velká přehradní hráz s vodní elektrárnou. Vodní doprava je možná na dolním toku k městu Mercedes.\n"}
{"id": "217954", "url": "https://cs.wikipedia.org/wiki?curid=217954", "title": "Hynek Krušina I. z Lichtenburka", "text": "Hynek Krušina I. z Lichtenburka\n\nHynek Krušina I. z Lichtenburka (asi 1260 – okolo 1315) byl český šlechtic z rodu Lichtenburků a zakladatel jedné z lichtenburských větví – Krušinů.\n\nNarodil se jako syn Jindřicha z Lichtenburka a Domaslavy ze Strakonic přibližně v roce 1260. Mezi lety 1284 a 1286 byl svým otcem oženěn s neznámou dcerou Záviše z Falkenštejna, který tehdy fakticky vládl v Čechách místo nezletilého dědice trůnu Václava II. a jehož Lichtenburkové aktivně podporovali. Hynek byl tehdy zároveň jmenován do funkce purkrabího na nepříliš významném hradě ve středních Čechách Tetíně. Na jaře 1287 Hynek s Dětřichem Švihovským ze Švihova a Zdeslavem ze Šternberka napadal a raboval statky pražského biskupa Tobiáše z Bechyně. Téhož roku se Hynek s otcem přidal do skupiny Závišových odpůrců a podílel se na jeho pádu. Hynek Krušina rodové statky příliš neudržoval, protože o ně se staral jeho otec, který svému synovi za sídlo určil zřejmě hrad Žleby. V roce 1294 Hynek v pramenech vystoupil jako purkrabí na významném hradě Lokti. Když roku 1296 zemřel Jindřich z Lichtenburka, Hynek si lichtenburské panství se svými příbuznými rozdělil. Až do teď byl s ostatními Lichtenburky totiž v majetkovém nedílu. Z rozsáhlých lichtenburských statků v Dolním Poohří, ale především na Čáslavsku a Havlíčkobrodsku s centrem ve Brodě (dnešní Havlíčkův Brod), kde se těžilo stříbro, Hynek získal polovinu Brodu s jeho doly.\n\nKoncem 13. století se Hynek zcela vytratil z pramenů. V roce 1305 se neúspěšně pokusil získat sepekovské panství, které po popravě Záviše z Falkenštejna rozhodnutím zemského soudu spadlo na pražské biskupství. V roce 1307 se po vymření Přemyslovců smrtí krále Václava III. stal spolu se svým strýcem a přítelem Oldřichem z Lichtenburka stal horlivým přívržencem kandidatury Jindřicha Korutanského na český trůn. Dne 24. července 1307 se Krušina podílel na vraždě vůdce prohabsbursky orientovaných šlechticů a prelátů Dobeše z Bechyně. Jindřicha Korutanského Hynek podporoval až do roku 1310, kdy se přidal ke stoupencům kandidatury Jana Lucemburského na český trůn. Aktivně se poté podílel na pádu Jindřicha Korutanského a nástupu Jana Lucemburského na český trůn. Po roce 1312 se Hynek opět vytratil z pramenů a kolem roku 1315 zřejmě zemřel. Zanechal po sobě syny Jana Krušinu I. a Hynka Krušinu II. z Lichtenburka.\n\nHynek Krušina byl zřejmě velmi impulsivní, drsný a chtivý velmož, jemuž však chyběla inteligence a schopnost v oblasti hospodářského podnikání. Jeho přízvisko Krušina zřejmě označovalo toho, kdo bezhlavě drtí vše kolem sebe.\n\nHynek Krušina I. z Lichtenburka se narodil kolem roku 1260 jako syn předního českého šlechtice Jindřicha z Lichtenburka a jeho první manželky Domaslavy, dcery Bavora I. ze Strakonic.\nMezi lety 1284 a 1286 se Hynek oženil s neznámou dcerou Záviše z Falkenštejna. Tento sňatek utvrdil spojenectví mezi Lichtenburky a Závišem, který tehdy fakticky vládl v Čechách místo nezletilého dědice trůnu Václava II. Hynek byl zároveň jmenován do funkce purkrabího na nepříliš významném hradě ve středních Čechách Tetíně. V této funkci Hynek poprvé vystoupil roku 1288, kdy se rovněž poprvé objevil v pramenech. Na jaře 1287 Hynek s Dětřichem Švihovským ze Švihova a Zdeslavem ze Šternberka napadal a raboval statky pražského biskupa Tobiáše z Bechyně. Protože si biskup na Hynka stěžoval u krále, dne 14. ledna 1288 v Praze na rozkaz Václava II. proběhlo Tobiášovo jednání s Hynkem i Dětřichem. Jako prostředníci zde působili pražský purkrabí Hroznata z Úžic, podkomoří Dětřich, rychtář a konšelé Starého města Pražského. Horkokrevný Hynek však smír uzavřít nehodlal a Prahu nakonec opustil s tím, že biskupovi hrozil dalším násilím. Přátelství Lichtenburků se Závišem a jeho spojenci netrvalo dlouho. Když se Záviš v roce 1287 vydal do Uher oženit se s dcerou uherského krále Ladislava IV. Alžbětou, jeho svatební průvod na konci roku 1287 v Železných horách přepadl Hynkův otec Jindřich z Lichtenburka. Z jakého důvodu tak Jindřich učinil, zůstává nejasné. Možná Záviše oloupil kvůli tomu, že nesplatil svatební věno Hynkovy nové manželky. Záviš byl v roce 1289 Václavem II. zatčen. V tu dobu Hynek Krušina z Lichtenburka i jeho otec zcela jistě už stál na králově straně. Zda se Jindřich a ostatní Lichtenburkové zúčastnili následujícího potlačování odboje Vítkovců není jisté. Jediným nepřímým důkazem pro to je přítomnost Hynkova strýce Oldřicha z Lichtenburka v družině vévody a nevlastního bratra českého krále Mikuláše Opavského, jenž v roce 1290 vedl proti Vítkovcům tažení do jižních Čech, při kterém před Hlubokou vydal rozkaz, aby byl Záviš z Falkenštejna popraven. I přesto se Hynek však v roce 1290 zúčastnil rodového sjezdu Vítkovců ve Zlaté Koruně, na kterém byl přítomen také Jindřich I. z Rožmberka a Vítek II. z Krumlova.\nHynek Krušina rodové statky příliš neudržoval, protože se o ně staral jeho otec. Po boku svého otce se v pramenech poprvé objevil roku 1289, když na hradě Ronovci spolu se svým mladším strýcem Rajmundem svědčil při propuštění vesnice Macourova Jindřichem z Lichtenburka rychtáři Wernherovi do dědičného držení. Jindřich svému synovi za sídlo určil zřejmě hrad Žleby, což dokazuje i to, že Hynek se po Žlebech v určité době psal. V roce 1294 se Hynek v pramenech připomíná jako purkrabí na Lokti, což svědčí o tom, že si udržoval důvěru a přízeň krále Václava II. Roku 1296 zemřel Jindřich z Lichtenburka a Hynek si lichtenburské panství se svými strýci rozdělil. Až do teď byl s ostatními Lichtenburky totiž v majetkovém nedílu. Od Jindřichovy smrti byl Hynek v nedílu pouze se svými nedospělými bratry Václavem, Čeňkem a Smilem, s nimiž se dělil o polovinu Brodu (dnešní Havlíčkův Brod) s jeho doly, hrad Ronovec s městem Bělou, žlebské panství a území v Dolním Poohří s hradem Klapým (dnešní Hazmburk). Do dalších pěti let, když jeho bratři dospěli, došlo k dělení majetku znovu. Hynkovi tentokrát zůstal pouze polovina Brodu s doly. Druhou polovinu totiž ovládal jeho ambiciozní strýc Rajmund z Lichtenburka. Na Brodu však menší podíly měli asi také Hynkovi bratři Čeněk, Václav a Smil. Poslední lichtenburskou državu, hrad Lichnici (Lichtenburk) a okolí, po roce 1296 obdržel Hynkův další strýc Oldřich z Lichtenburka. Na konci 13. století Hynek zcela zmizel z pramenů. V konsolidované situace totiž neměl příležitost se nějak projevit. Není však vyloučené, že se jako řada jiných šlechticů angažoval v expanzi krále Václava II. do Polska.\n\nNa politické scéně se Hynek Krušina opět zjevil až poté, co roku 1305 zemřel Václav II. Hynek se totiž pokusil získat sepekovské panství, které dříve vlastnil jeho tchán Záviš z Falkenštejna. Toto dominium po Závišově popravě formou odškodnění z rozhodnutí zemského soudu spadlo na pražské biskupství. Patřilo k němu městečko Sepekov, tvrz Skalice, vesnice Zběšice, polovina Radětic, Popovice, Podboří, polovice vsi Zálší, Držkrajov, Božetice, Hodušín, Vlksice, Vratišov, dva dvory v Mlčkově, Nosetín, Raškov, dvůr Pychov, Hodětín, Myslkov, Dobrotín, Chyšky, Crhov a Podolí. Hynek tvrdil, že Záviš sepekovské panství své dceři a Hynkově manželce zapsal jako věno. Pražský biskup Jan z Dražic se naproti tomu při soudním jednání hájil, že toto zboží biskupství drží z rozhodnutí zemského soudu. V lednu 1306 zemský soud i král Václav III. Hynkův dědický nárok na Sepekov a jeho okolí „rozhodně a navždy“ zamítli. Přispěla k tomu i skutečnost, že v zemských deskách žádná zmínka o dceřině věnu nebyla. Tenkrát se v pramenech také poprvé objevilo Hynkovo přízvisko Krušina. Zdeňka Hledíková se domnívala, že Krušina sepekovské zboží po smrti Václava uchvátil a biskup Jan z Dražic si ho následně musel zpět vydobýt u zemského soudu, jakkoli toto tvrzení nemá žádnou oporu v pramenech.\nDne 4. srpna 1306 byl při shromažďování vojska na tažení do Polska v Olomouci zavražděn poslední český král z rodu Přemyslovců Václav III. Vzápětí po Václavově smrti Hynek Krušina opět začal napadat majetky pražského biskupství, aby získal sepekovské panství. Začátkem září 1306 česká šlechta novým českým králem zvolila vévodu Jindřicha Korutanského. Jindřich byl však s Čech už v říjnu téhož roku vyhnán římskoněmeckým králem Albrechtem Habsburským, který na český trůn dosadil svého syna Rudolfa. Dne 3. července 1307 král Rudolf před Horažďovicemi zřejmě podlehl úplavici, čímž začalo nové kolo zápasů o český trůn. Zatímco Hynek se svým strýcem a přítelem Oldřichem se stal horlivým přívržencem Jindřicha Korutanského, v čele prohabsburky orientovaných šlechticů a prelátů stanul Dobeš z Bechyně. Dne 24. července 1307 pražský biskup Jan z Dražic svolal některé pány včetně starého Dobeše z Bechyně do svého domu na Malé straně v Praze. Do místnosti jednání však nečekaně vpadli radikální šlechtici vedení právě Hynkem Krušinou a Oldřichem z Lichtenburka, kteří požadovali, aby na český trůn byl opět povolán Jindřich Korutanský. V nastalém zmatku poté Oldřich za Krušinovy asistence zabil na lůžko připoutaného Dobeše a oba Lichtenburkové vzápětí unikli. Následně v Praze vypuklo povstání prokorutanských patricijů a šlechticů, které odstranilo většinu přívrženců habsburské kandidatury a zajistilo tak předání české koruny Jindřichovi Korutanskému. Důvody proč Oldřich s Hynkem Dobeše zabili jsou neznámé. Podle Josefa Šusty se de facto jednalo o pomstu za pád a smrt Hynkova tchána Záviše z Falkenštejna, na které se Dobeš podílel. Šustovu teorii však odmítl Jan Urban, protože Lichtenburkové se na Závišově pádu také podíleli. Pozdější tradice Oldřichovo a Krušinovo jednání vnímala jako zlobnou reakci na Dobešovo jízlivé podotknutí, že pokud odpůrci habsburské kandidatury nechtějí na trůn dosadit Fridricha I. Habsburského, ať jdou Stadic, kde mezi místními sedláky jistě naleznou vzdáleného příbuzného vymřelých Přemyslovců. Kronikář Petr Žitavský Dobešovu vraždu naopak představil jako předem připravenou politickou vraždu. Zatímco kronikář Přibík Pulkava z Radenína hlavní zásluhu na vraždě připisoval místo Oldřicha Hynkovi Krušinovi, Beneš Krabice z Veitmile Oldřichovu účast při incidentu vůbec nezmínil. V následujících byl Krušina zřejmě zatažen do úvěrových operací svého strýce Rajmunda z Lichtenburka, jenž zastával funkci podkomořího. Hynek se při nich možná jako ostatní příslušníci rodu značně zadlužil.\n\nAčkoli Jindřich Korutanský nakonec zvítězil v boji proti Habsburkům a stal se českým králem, z řad jeho oponentů postupně vykrystalizovala prolucemburská opozice, jenž si za cíl vzala na český trůn místo Jindřicha Korutanského dosadit Jana Lucemburského, mladičkého syna nového římského krále Jindřicha VII., který se podle jejich plánů měl oženit s dcerou Václava II. Eliškou Přemyslovnou. Hynek však ještě dlouho spolu se svými bratry i strýcem Oldřichem stál na straně Jindřicha Korutanského. Svoje stanovisko změnil až na poslední chvíli v létě 1310, kdy se připojil do tábora přívrženců lucemburské kandidatury. Svůj postoj dal jasně najevo, když v srpnu 1310 spolu s Markvartem ze Zvířetic s družinou o 20 až 30 mužích za české hranice doprovodil princeznu Elišku na její cestě do Špýru, kde se Eliška měla vdát za zmíněného Jana Lucemburského, jenž poté měl sesadit Jindřicha Korutanského a nastoupit na český trůn. Eliška se ve Špýru za Jana skutečně vdala. Jan se následně pod záštitou svého otce Jindřicha VII. spolu s Eliškou vydal na tažení do Čech, jehož cílem bylo z Čech vyhnat Jindřicha Korutanského. Tohoto tažení se zúčastnil i Hynek Krušina. I přes počáteční neúspěchy Jan koncem listopadu 1310 oblehl Prahu, 3. prosince 1310 ji dobyl a následně nastoupil na český trůn. Při obsazení Prahy byl přítomen i Hynek.\n\nV dubnu 1310 Hynek vydal spolu se svým synem Janem a Hynkem listinu, v níž schválil krok svého strýce a spoluvlastníka Brodu Rajmunda z března téhož roku, aby si Brod mohl vystavět kamenné hradby. V tentýž listině Krušina vydal pro brodské měšťany privilegium, že vrchnost nemá právo rozhodovat o jejich přestupcích. V této listině figuroval i Hynkův švagr Jan z Falkenštejna, komtur Řádu německých rytířů, jenž s Krušinou patrně udržoval těsné styky. Po smrti svého otce Záviše mohl být u Hynka dokonce i vychováván. V dubnu 1312 se Hynek Krušina angažoval ve veřejném procesu, jehož výsledkem byl rozsudek, že vrah Peregrina Puše patricij Mikuláš z Potštejna musí vykonat kajícnou pouť a splatit rodině zavražděného vysokou peněžitou částku. Mezi Mikulášovi ručiteli vystupoval i Hynek Krušina. Poté se Hynek z pramenů opět vytratil a kolem roku 1315 zřejmě zemřel.\n\nVývoj majetkové držby Hynka Krušiny I. z Lichtenburka je uveden v kapitole Život. V této kapitole se nachází pouze podrobný popis jeho majetků.\n\nPanství Hynka z Lichtenburka spravovali rychtáři jednotlivých měst a vesnic, na které dohlíželi vrchnostenští provinciální sudí.\n\nNejrozsáhlejší a nejvýznamnější majetky Hynek s ostatními Lichtenburky vlastnil na Havlíčkobrodsku, což byla díky místním stříbrným dolům neobyčejně výnosná oblast. Centrum jejich dominia v této lokalitě tvořilo město Brod (dnešní Havlíčkův Brod). Ke Brodu patřila řada vesnic a soustava dvorů a mlýnů. Stříbro se na Brodsku těžilo především kolem samotného Brodu. Doly existovaly u Stříbrných Hor, Simtan, Samotína, Puchperku, Dlouhé Vsi, Hohendorfu, Pohledu a Utína. Štoly se nacházely také u Bartoušova a Macourova. Poté co se tyto ložiska v 90. let 13. století vyčerpala, těžba pokračovala především v povodí potoků Šlapanky a Žabince, kde se štoly nacházely u Petrkova, Svatého Kříže a Vysoké. I přestože hornictví v okolí Brodu mělo vlastní správu překrývající se s městskou správou, výtěžek z těchto dolů si nárokovali Lichtenburkové, ačkoli kontrolu nad všemi doly měl mít formou horního regálu král. V Brodu se měla nacházet mincovna, jež však byla začleněna do zemského správy a byla podřízena královskému mincmistrovi. Není vyloučeno, že Lichtenburkové měli na tuto mincovnu velký vliv. Možná ale provozovali vlastní mincovnu, ve které razili vlastní peníze. Brodská mincovna zanikla za vlády Václava II., který všechny mincovny soustředil do Kutné Hory.\n\nVedle horního brodského okrsku Hynkově společném majetku s ostatními Lichtenburky do roku 1296 nacházely další dva horní okrsky: šlapanovský a bělský. Ke Šlapanovu přiléhaly možná vesnice Pfaffendorf, Kamenná, Vysoká, Květnov, Smilov, Okrouhlička, Kochánov, Lípa a Suchá. Některé tyto vsi ale rovněž mohly patřit k Brodu. Střediskem dalšího horního okrsku lichtenbuského panství byla Bělá. Rezidencí Lichtenburků při jejich pobytech v Brodě byl hrad Ronovec, ke kterému patřilo zmíněné městečko Bělá, dále Dolní Krupá, Čachotín, Horní Krupá, Rozsochatec, Cibotín a Kojetín. Doklady o těžbě v této lokalitě existují pouze o Kojetíně.\n\nDalší državou Lichtenburků, která se nacházela poblíž Brodu, byla Chotěboř a její okolí, jež spadala pod lichtenburský hrad Lichnici (Lichtenburk). Lichtenburkové v jeho blízkosti možná vlastnili Svinný, Nemojov, Dobkov a Břevnici. Z hradu Lichnice (Lichtenburk) se mimo Chotěbořska spravovaly také lichtenburské statky táhnoucí se od Čáslavy směrem na východ až k Železným horám. Zde Lichtenburkové vlastnili například dnes zaniklé Protivany a Stusyni nebo také možná Míčov, Rudov, Jetonice a Podhradí. Poblíž Lichtenburkům náležel také hrad Žleby, ke kterému patřila Uhelná Příbram, vesnice Žleby, Skovice, Markovice, Biskupice, Zaříčany, Tři Dvory, Koudelov, Ksiny a možná také Bílé Podolí tvořící spolu se Zaříčany nejsevernější lichtenburskou državu.\n\nDo roku 1296 Hynek s ostatními Lichtenburky držel několik majetků v Dolním Poohří. Nejednalo se však o souvislé panství, a není proto jisté co všechno zde Lichtenburkům patřilo. Tato oblast byla zřejmě poměrně lukrativní, protože byla velmi vhodná pro zemědělství a procházelo tudy několik obchodních stezek. Lichtenburkové zde možná vlastnil hrad Klapý (dnešní Hazmburk). Hospodářským centrem dominia v Dolním Poohří byly zřejmě Libochovice.\n\nV povodí říčky Sázavy měli Lichtenburkové možná další nepříliš významný hrad Smrdov, ke kterému patřila vesnice Zboží, Bačkov, Lubno, Štěpanov a Vosičín. Podél potoka Žabince směrem k Jihlavě možná vlastnili Střítěž, Štoky, Zvonějov, Dobronín, Ždírec, Dobešov, Heroltice a Německý Šicndorf. Na Čáslavsku asi také Habry a Jeníkov. Západně od Chotěboře pod lichtenburské dominium spadal možná i Krucemburk. Směrem na východ na Moravu mezi lichtenburské statky náležely Kotlasy. Okraj lichtenburského panství na Čáslavsku tvořila tříšť malých statků a sídel drobných feudálů, ze kterých mnoho leníky Lichtenburků. Lichtenburskými many mohli být majitelé Hostolovlic, Jeníkova, Bojman, Markvartic, Licoměřic, Lipoltic, Tupadel, Lipky a Frýdnavy.\n\nPečeť Hynka Krušiny I. z Lichtenburka se dochovala pouze z roku 1310. Byla okrouhlá s průměrem 30 milimetrů a vyrobená z přírodního vosku. Na listině byla přivěšená pergamenovým proužkem. V poli měla helmu a gotický štít skloněný vpravo. V klenotu se nacházela ryba a kyta (paví pero).\n\nHynkovo přízvisko Krušina se v pramenech poprvé objevilo ještě za jeho života v roce 1306. Převzali ho poté všichni jeho potomci a jméno po něm dostala i rodová větev, kterou založil − Krušinové z Lichtenburka. Jako Krušina se zřejmě označoval ten, kdo bezhlavě drtí vše kolem sebe, což by Hynkovu charakteru mohlo odpovídat.\n\nHynek Krušina z Lichtenburka byl velmi drsným, impulsivním a chtivým velmožem. Proslul především díky své horkokrevnosti, jak dokládá například jeho asistence při vraždě Dobeše z Bechyně v roce 1307. Hynek však neoplýval ani inteligencí a důvtipem. Na rozdíl od svých předků, bratrů i strýců také nebyl příliš schopným hospodářem.\n\n1. manželství ∞ mezi 1284 a 1286 neznámá dcera Záviše z Falkenštejna\n\n\n"}
{"id": "217957", "url": "https://cs.wikipedia.org/wiki?curid=217957", "title": "Uruguay (řeka)", "text": "Uruguay (řeka)\n\nUruguay ( , ) je řeka v Jižní Americe. Protéká Brazílií (státy Rio Grande do Sul, Santa Catarina), tvoří její hranici s Argentinou (provincie Misiones, Corrientes, Entre Ríos) a poté hranici Argentiny s Uruguayí. Je 2200 km dlouhá, včetně zdrojnice Pelotas. Povodí má rozlohu 307 000 km².\n\nVzniká soutokem řek Pelotas a Canoas, které pramení na západních svazích hřbetu Serra de Mar. Až k město San Tomé protéká přes lávovou planinu, přičemž vytváří peřeje a vodopády. Níže obtéká planinu ze západu a vytváří vodopád u měst Salto a Concordia. Ústí do společného estuáru s řekou Paraná, který se nazývá Río de la Plata. Hlavní přítoky jsou Ibikui a Río Negro zleva.\n\nNa podzim a na jaře dochází k dešťovým povodním. Průměrný roční průtok vody činí 5500 m³/s.\n\nVodní doprava námořních lodí je možná k městu Paysandú a říčních lodí až k vodopádům u \"Salta\" a \"Concordie\". Hlavní přístavy jsou Concordia (Argentina), Salto, Paysandú, Fray Bentos (Uruguay).\n"}
{"id": "217963", "url": "https://cs.wikipedia.org/wiki?curid=217963", "title": "Božetěch", "text": "Božetěch\n\nBožetěch je mužské křestní jméno slovanského původu. Vykládá se jako „útěcha Boha, boží“.\n\nPodle staršího kalendáře má svátek 26. února.\n\n\n"}
{"id": "217969", "url": "https://cs.wikipedia.org/wiki?curid=217969", "title": "Kuřátka", "text": "Kuřátka\n\nKuřátka mohou být:\n\n\n"}
{"id": "217971", "url": "https://cs.wikipedia.org/wiki?curid=217971", "title": "Bělorusové", "text": "Bělorusové\n\nBělorusové (bělorusky беларусы) jsou slovanský národ náležící k jeho východní větvi. Název \"Bělorusové\" pochází od jména \"Bílá Rus\", kterým se od 14. století označovala část Litevského velkoknížectví mezi Dvinou a horním Dněprem.\n\nPočtem příslušníků (okolo 10 milionů) jsou Bělorusové podobně velkým národem jako Češi či Srbové. Jejich jazykem je běloruština, avšak užívanějším jazykem (zejména ve městech) je v současné době ruština; Bělorusko bylo již v 19. a 20. století vystaveno násilné rusifikaci. I dnes je svobodný rozvoj běloruské kultury režimem současného prezideta A. Lukašenka potlačován.\n\nVětšina Bělorusů (přes 8 milionů) žije v Bělorusku; nejpočetnější běloruskou menšinu má Rusko (necelý 1 milion), Ukrajina, Polsko a Kazachstán. Převažujícím náboženstvím je pravoslaví, z východoslovanských národů mají Bělorusové největší podíl katolíků (7,1 % obyvatel Běloruska v roce 2011 byli katolíci, část z toho ovšem tvořili Poláci); přibližně polovina je bez vyznání.\nOtcem běloruské vzdělanosti je kněz Cyril Turovský. František Skorina přeložil do staroběloruštiny, kterou kodifikoval, Bibli. Za ochránkyni Běloruska je považována Eufrosina Polocká, jež je pravoslavnou svatou.\n\nK nejvýznamnějším běloruským vědeckým osobnostem patří nositel Nobelovy ceny za fyziku z roku 2000 Žores Ivanovič Alfjorov a letecký konstruktér Pavel Suchoj. Na vývoji sovětských jaderných zbraní se podílel fyzik Jakov Borisovič Zeldovič. Běloruský původ měl rovněž psycholog Lev Vygotskij či matematik Otto Šmidt. Lingvista Branislav Taraškievič je tvůrcem spisovné běloruštiny, která nese i jeho jméno - taraškievica. Nobelovu cenu za ekonomii získal roku 1971 běloruský rodák Simon Kuznets. Významným marxistickým teoretikem byl Alexandr Bogdanov.\n\nNejslavnějším běloruským spisovatelem je bezpochyby Janka Kupala. Světlana Alexijevičová získala roku 2015 Nobelovu cenu za literaturu. Za hranice své vlasti pronikli rovněž autoři jako Jakub Kolas, Maksim Bahdanovič, Vasil Bykav, Uladzimir Karatkevič či Ryhor Baradulin. V populární hudbě dokázal získat mezinárodní úspěch houslista Alexander Rybak, který má dnes ovšem norské občanství.\n\nZa nejvýznamnější politickou osobnost běloruských dějin bývá označován revolucionář Tadeusz Kościuszko, k němuž se ovšem hlásí i Poláci. Z významných sovětských politiků byl Bělorusem Andrej Gromyko. První postkomunistickou politickou osobností byl Stanislav Šuškevič, pak se však ujal na dlouho vlády současný prezident Alexandr Lukašenko. Etnickým Bělorusem je i významný ruský politik Anatolij Čubajs.\n\nZa Bělorusa lze považovat i Vasilije Daniloviče Sokolovského, který se proslavil v řadách Rudé armády za druhé světové války, podobně je tomu u Ivana Jakubovského. Vladimir Kovaljonok a Pjotr Klimuk byli sovětští kosmonauté.\n\nNejúspěšnější běloruští sportovci jsou sportovní gymnasté Vitalij Ščerbo a Olga Korbutová. Běloruskou gymnastickou školu úspěšně reprezentovala též Světlana Boginská. Též běloruská tenisová škola má zvuk, což dokazují jména jako Victoria Azarenková či Nataša Zverevová. Nejznámějším běloruským fotbalistou posledních let je Alexandr Hleb, z časů SSSR pak Sergej Alejnikov. Zápasník Alexandr Medveď získal zlatou medaili na třech po sobě jdoucích olympiádách. Zřejmě nejúspěšnějším běloruským sportovcem současnosti je biatlonistka Darja Domračevová. Sprinterka Julija Něstěrenková dokázala i v éře dominance černošských běžkyň vybojovat zlato na olympijských hrách v běhu na 100 metrů, v Athénách roku 2004. Olympijským vítězem v akrobatickém lyžování je Alexej Grišin. Věhlas měl i šachista Lev Polugajevskij.\n\nBělorusové se hlásí, vzhledem k existenci Polsko-litevské unie, jejíž součástí Bělorusko bylo, a také díky své specifické, šířeji pojaté nacionalitě, k některým osobnostem, jež jsou vnímány spíše jako Poláci – jsou to zejména spisovatel Adam Mickiewicz, hudební skladatelé Stanisław Moniuszko a Michał Kleofas Ogiński či cestovatel Jan Czerski.\n\nNa území Běloruska kdysi sídlila významná židovská komunita. Místo narození Bělorusko má tudíž ve svém životopise mnoho židovských osobností, ať se vydali ve svém životě jakýmkoli směrem – malíř Marc Chagall, herec Solomon Michoels nebo revolucionář Alexandr Parvus do Ruska, malíř Chaïm Soutine či sochař Ossip Zadkine do Francie, Michael Marks, zakladatel firmy \"Marks & Spencer\", do Británie, hudební skladatel Irving Berlin do USA, stejně jako Louis B. Mayer, zakladatel slavné filmové společnosti \"Metro-Goldwyn-Mayer\", či David Sarnoff, který se stal pionýrem radiového vysílání v USA. V běloruském Kobrynu se narodil též v posledku americký matematik Oscar Zariski. V Bělorusku se narodila celá generace izraelských politiků: Menachem Begin, Šimon Peres, Jicchak Šamir, Chajim Weizmann, Zalman Šazar. Eliezer Ben Jehuda je otcem moderní hebrejštiny, Mendele Mocher Sforim zakladatelem moderní hebrejské literatury, Boris Gelfand izraelským šachovým velmistrem.\n\nRodiče narozené v Bělorusku měli i houslista Yehudi Menuhin, módní návrhář Ralph Lauren, herec Kirk Douglas, tenistka Maria Šarapovová či básník Guillaume Apollinaire.\n\n\n"}
{"id": "217977", "url": "https://cs.wikipedia.org/wiki?curid=217977", "title": "Bitva u Luconu", "text": "Bitva u Luconu\n\nBitva u Luconu byla jednou z bitev francouzských revolučních válek konkrétně povstání ve Vendée. Bitva se odehrála 14. srpna 1793 mezi francouzskou republikánskou armádou vedenou generálem Augustinem Tuncqem a royalisty vedenými Gigotem d'Elbée u Luconu ve Vendée. Skončila vítězstvím republikánů.\n"}
{"id": "217980", "url": "https://cs.wikipedia.org/wiki?curid=217980", "title": "Bitva u Narvy (1700)", "text": "Bitva u Narvy (1700)\n\nBitva u Narvy byla jednou z prvních bitev v Severní válce a odehrála se v listopadu roku 1700. Švédská armáda vedená králem Karlem XII. porazila Ruskou armádu cara Petra Velikého díky skvělé taktice. Bitva u Narvy je považována za jedno z největších vítězství v historii Švédska.\n\n30. listopadu 1700 (20. listopadu podle švédského kalendáře) 8140 mužů švédského vojska Karla XII. zaútočilo na ruskou armádu obléhající tehdy švédské město Narva. Švédské armádě přišlo na pomoc ještě asi 2500 mužů z města. Rusové měli velkou početní převahu, asi 37 000 mužů. Soudobé švédské zdroje uvádějí 80 000-100 000 lidí v ruské armádě, což může být pravda, pokud počítáme i zásobování převážně civilisty, ženy vojáků a rodiny.\n\nŠvédskou armádu vedl samotný král za podpory generála Karla Gustava Rehnskiölda, a ruskou stranu vedl Charles Eugène de Croy. Car opustil armádu jen několik dní před bitvou.\n\nŠvédové zaútočili v poledne za podpory vánice, která metla sníh přímo do očí Rusů a prakticky je oslepila. Švédové prolomili ruské řady a ruské vojsko zpanikařilo. Ruská armáda byla omezena i potížemi s komunikací, neboť existovala velká jazyková bariéra mezi zahraničními veliteli a ruskými rolníky, kteří tvořili většinu ruské armády.\n\nŠvédové ztratili pouze 667 mužů, zatímco ruská armáda přišla včetně dezertérů asi o 7 000 mužů – zabitých, raněných, utonulých v Narvě, umrzlých a zemřelých hladem.\n\nZbytek ruské armády kapituloval a po odevzdání zbraní jim bylo poskytnuto ubytování. Švédové získali přes 20 000 mušket.\n\nŠvédové vyhráli bitvu, ale ne válku. Naopak velká porážka přiměla Petra Velikého k velké reformě armády.\n\nRuská armáda byla poražena a Karel XII. se rozhodl postupovat proti Sasům u Rigy a Republice obou národů, i když druhý z nich žádal o mír. Král byl za toto rozhodnutí často kritizován, a žádalo se po něm, aby se vydal do Ruska. Avšak, kdyby tak učinil, nechal by si Sasy a Poláky v zádech, a ti by tak snadno mohli způsobit potíže ve švédském zásobování a komunikaci. Během následujících let Karel sesadil polského krále Augusta II. Tím však umožnil caru Petru Velikému postavit armádu, která nakonec porazila Švédy v bitvě u Poltavy a ukončila tak éru Švédska jako velmoci. V této pozici ho nahradilo Ruské impérium.\n"}
{"id": "217987", "url": "https://cs.wikipedia.org/wiki?curid=217987", "title": "Akrylonitrilbutadienstyren", "text": "Akrylonitrilbutadienstyren\n\nAkrylonitrilbutadienstyren (zkratka ABS) je amorfní termoplastický průmyslový kopolymer, který je odolný vůči mechanickému poškození. Tuhý, houževnatý, dle typu odolný proti nízkým i vysokým teplotám, málo nasákavý, zdravotně nezávadný. Je odolný vůči kyselinám, hydroxidům, uhlovodíkům, olejům, tukům.\n\nZpracovávat ho lze do teploty 280 °C. Při vyšší teplotě se začne rozkládat. Jeho hustota je 1 045 kg/m a smrštění 0,3-0,7 %. Tepelná odolnost výrobků je do 105 °C.\n\nABS hrany jsou šetrnější k životnímu prostředí než klasické polyvinylchlorid, jelikož při spalování materiálu nevznikají uhlíkové plyny ani v případě požáru. Zároveň je menší hustoty, takže lehčího složení.\n\nLepit lze rozpouštědlovými lepidly na bázi toluenu a methylenchloridu a také polyakrylátovými lepidly.\n\nMezi nejvýznamnější patří užití při výrobě nábytku, lahví, cestovních kufrů, využití v 3D tisku a při zapravení hran u rovných i u tvarových laminovaných dřevotřískových desek. Na lepení těchto hran jsou určeny speciální stroje (olepovačky hran), které lepí ABS hrany na díly z lamino desek pomocí tavného lepidla. Současně je užívanější než klasické PVC a melaninové hrany při lemování velkoplošných desek.. Vyrábí se z něj také většina kostek LEGO a airsoftových zbraní.\n\nABS je často používán pro výrobu kojeneckých láhví, kde vyniká vysokou tepelnou odolností zdravotní nezávadností. ABS neobsahuje bisfenol A.\n"}
{"id": "217989", "url": "https://cs.wikipedia.org/wiki?curid=217989", "title": "Vnější kostra", "text": "Vnější kostra\n\nExoskelet neboli vnější kostra je v biologii označení pro kostru, která se nachází zvnějšku organizmu a poskytuje mu tak stabilní oporu a ochranu. Na rozdíl od strunatců, kteří mají vnitřní kostru, má většina členovců (především hmyz, klepítkatci, korýši) a jiných zvířat vnější kostru. Základem vnější kostry je zpravidla chitin, arthropodin, uhličitan vápenatý nebo různé fosforečnany.\n"}
{"id": "218002", "url": "https://cs.wikipedia.org/wiki?curid=218002", "title": "Tencóna", "text": "Tencóna\n\nTencóna (zastarale tensona nebo tenzona) je trubadúrská lyrická básnická forma, užívaná převážně v provensálské poezii. Dnes se téměř nevyskytuje. Jedná se o reálný či stylizovaný poetický souboj dvou básníků, pořádaný na dvoře nějakého šlechtice. Jedná se také o jednu z nejkomplikovanějších básnických forem evropské poezie vůbec.\n\nTencóna se skládá ze tří částí.\n\n\nU každé z částí je (i u stylizované tencóny) uvedeno jméno básníka, který ji napsal. Všechny sloky tencóny jsou pochopitelně psány stejným veršem.\n\nTencóna je vlastně dvojitá kancóna s poněkud upraveným schématem rýmů a přidanou první částí, přesto je ovšem vznik tencóny z kancóny zřejmý.\n\nVedle skutečných tencón, kde všechny tři díly skutečně psali různí lidé, jak je naznačeno v úvodním odstavci, existují také tencóny stylizované, kdy všechny části píše jeden básník. Jména básníků, připojená k jednotlivým částem, jsou v tomto případě buď skutečná nebo smyšlená, pokud jsou skutečná, básník tencóny se vědomě snaží napodobit styl onoho básníka a odhadnout jejich myšlenky, jak by je asi psal on.\n\nV české poezii byl patrně prvním a jediným autorem tencón Jaroslav Vrchlický.\n\nBásně, pojaté jako básnické dialogy, či básně, v nichž každou sloku či verš píše jiný autor (jako rozhovor s autorem druhým), jsou ve světové poezii velmi časté, doklady jsou prakticky ze všech světových literatur. Někdy jsou jako tencóna označovány souhrnně všechny tyto básně jakékoli formy, jde však o označení poměrně nepřesné.\n"}
{"id": "218013", "url": "https://cs.wikipedia.org/wiki?curid=218013", "title": "Pančevo", "text": "Pančevo\n\nPančevo (, , ) je město v Srbsku, 15 km severovýchodně od Bělehradu, správní centrum Jihobanátského okruhu. Podle údajů z roku 2011 zde žije 76 203 obyvatel. Nejvýznamnější minoritou jsou Maďaři (4 % populace), následovaní Slováky a Romy .\n\nPančevo je největším městem na řece Tamiš a leží blízko jejího ústí do Dunaje. V dřívějších dobách bylo město známé jako působiště srbského malíře Konstantina Danila. Později vzrostl význam průmyslu: v dobách Jugoslávie zde byly budovány mnohé závody, za prací se sem stěhovali lidé z Vojvodiny i Bělehradu.\n\nNázev Pančevo je slovanského původu. Jeho kořen pochází od slova pačina/pančina, které označuje stojatou vodu. Před výstavbou protipovodňových valů na Dunaji bylo dnešní Pančevo obklopeno řadou močálů se stojatou vodou.\n\nNa území dnešního Pančeva se nacházela malá osada již od předřímských dob. V 9. století je doložena existence sídla s názvem \"Panuka\", později \"Panoča\", \"Pajčal\" a \"Pajčola\".\n\nV roce 1716 bylo Pančevo poprvé osvobozeno od turecké nadvlády. Získalo název Čomva. Po podepsání Požarevackého míru mezi Habsburskou monarchií a Osmanské říše byla zřízena autonomní oblast Tamišský Banát. Tu tvořilo celkem 11 obvodů, z nichž sídlem jednoho z nich bylo právě Pančevo. Status regionálního centra pomohl Pančevu, aby se jako město začalo rozrůstat. Vzniklo zde okolo sedmdesáti domů. První se sem dostěhovali Srbové z okolí Temešváru na přelomu 2. a 3. dekády 18. století. Nové domy rostly v nepravidelně vedených ulicích od původní pančevské pevnosti. Tato část města byla nazývána jako Horní město (Gornja varoš). Oproti němu stálo tzv. Dolní město (Donja varoš), které vzniklo dosídlením německého obyvatelstva.\n\nV téže době byla zavedena do Pančeva i pošta a zahájena i pravidelná lodní doprava. Průmyslník Abraham Kepiš získal povolení vybudovat zde první pivovar, který se dochoval do současné doby a který je nejstarší v Srbsku. Město postihl v roce 1733 silný orkán, který zničil řadu budov; o čtyři roky později město postihla rozsáhlá epidemie a následně i velký požár, který zničil německou část města.\nV 30. letech 18. století vypukla opět válka mezi Habsburskou monarchií a Tureckem. Město však nebylo bráněno, ale ze strategických důvodů jej rakouská armáda opustila a poté bylo předáno Turkům. Osmanská nadvláda nad městem trvala celkem 10 měsíců. V té době se v Pančevu a jeho okolí odehrály dvě bitvy. V první z nich Turecko vyhrálo a v druhé bylo poraženo. Při stahování vlastního vojska se Turci rozhodli město zapálit a zpustošit. Původní pevnost byla rovněž tězce poškozena. Po podepsání Bělehradského míru 18. září 1739 se Rakousko zavázalo zlikvidovat veškeré své pevnosti na jižní hranici, včetně té v Pančevu. To bylo následně i učiněno a Pančevo tak o svojí historickou pevnost přišlo.\n\nV druhé polovině 18. století se tzv. Vojenská hranice rozšířila východním směrem i na území Banátu. Město bylo její součástí v letech 1764–1768. V roce 1767 bylo Pančevo sídlem 12. německo-banátského regimentu.\n\nBěhem revolučního roku 1848 bylo město při nepokojích těžce poškozeno. Roku 1876 velkou část města poškodila rozsáhlá povodeň, kdy se Dunaj vylil ze svého koryta. V té době mělo město 16 888 obyvatel. V roce 1873 získalo samosprávu a v závěru 19. století se sem ve velkém začalo dosidlovat maďarské obyvatelstvo. Roku 1896 dorazila do města železnice z banátského Vršacu. V závěru první světové války, 8. listopadu 1918 obsadila Pančevo srbská armáda. V roce 1925 byla zrealizována elektrifikace města.\n\nPo druhé světové válce bylo německé obyvatelstvo vyhnáno a dosídleni sem byli kolonisté z dalších částí bývalé Jugoslávie. Po skončení války bylo město zprůmyslněno; roku 1959 byla otevřena pančevská rafinerie. Ta byla také jedním z cílů během operace Spojenecká síla v roce 1999. Na rafinérii se váže další chemický průmysl ve městě a v jeho okolí. Vybudována zde byla také letecká továrna Utva. V moderní době pomohla rozvoji města také i blízkost metropole Bělehradu a jejích ekonomických kapacit.\n\nNa začátku 21. století zůstávalo obyvatelstvo Pančeva národnostně smíšené, i když podíl některých menšin (např. Maďarů či Slováků) je relativně nízký.\n\n\n\n"}
{"id": "218016", "url": "https://cs.wikipedia.org/wiki?curid=218016", "title": "Michael Shanks", "text": "Michael Shanks\n\nMichael Garrett Shanks (* 15. prosince 1970 Vancouver) je kanadský herec, který je především známý díky roli Daniela Jacksona v seriálu Hvězdná brána.\n\nMichael se narodil ve Vancouveru. I se svým starším bratrem vyrostl v Kamloops v Britské Kolumbii. Zajímal se herectví už odmalička (hrál ve školních představeních). Byl velmi nadaný v hokeji. V roce 1990 nastoupil na University of British Columbia a studoval obchod. Po nějaké době ovšem přestoupil na herectví, kde v roce 1994 získal titul Bachelor of Fine Arts.\n\nPoprvé se objevil v seriálu The commish v roli mladého delikventa. Dále účinkoval v seriálu Highlander a University Hospital.\nRoku 1997 získal roli dr. Daniela Jacksona, která jej proslavila po celém světě. Tenkrát mu bylo teprve 27 let. Roku 2001 se pokusil ze seriálu odejít (po pěti sériích), ale na nátlak fanoušků se roku 2002 vrátil. Michael se také pokusil tento seriál režírovat: epizoda čtvrté série - V dvojím ohrožení. V tomto seriálu také propůjčil svůj hlas Asgardovi Thorovi.\n\nByl ženatý s Vaitiare Bandera, která hrála Jacksonovu ženu Sha’re. Mají spolu dceru Tatianu. V roce 2003 si vzal herečku Lexu Doig. Narodila se jim dcera Mia Tabitha a syn Samuel David.\n\n\n"}
{"id": "218017", "url": "https://cs.wikipedia.org/wiki?curid=218017", "title": "Machovy proužky", "text": "Machovy proužky\n\nMachovy proužky (anglicky Mach bands) je několik pruhů jedné barvy lišících se odstínem (od nejtmavšího po nejsvětlejší nebo naopak). Lidským okem pak nevnímáme proužek jako pouze jednu barvu, ale zdá se nám vedle tmavší barvy světlejší a vedle světlejší barvy tmavší.\n"}
{"id": "218023", "url": "https://cs.wikipedia.org/wiki?curid=218023", "title": "Tai Situ", "text": "Tai Situ\n\nTai Situ je název užívaný v tibetském buddhismu pro jednu z nejstarších linií tulku (vědomě se znovuzrozující láma), která náleží k linii Karma Kagjü.\n\nPodle tradice je Tai Situ považován za emanaci bódhisattvy Maitréji (buddha příštího věku). Předtím, než dostal jméno Tai Situ, se podle tradice inkarnoval jako mahásidha Dombi heruka, poté jako Marpa a také jako Drogin Recien (hlavní učeň prvního karmapy, který ho ustanovil za vlastního duchovního regenta). Sám Guru Rinpočhe měl předpovědět příchod Tai Situpy na svět když prohlásil, že to bude jeho vlastní emanace a současně byl označen za duchovního regenta karmapy. Pod jménem Ješe Y sloužil jako blízký asistent II. karmapy. Jako veliký probuzený Ratna Bhadra z Ringo byl duchovním synem III. karmapy.\n\nSoučasný 12. Tai Situ Pema Dinjo Njindze Vangpo, se narodil v 1954 v Tai Jul v Tibetu. Zůstal intronizován v Palpungu 16. karmapou. Před invazí Číny odešel do Bhútánu a odtamtud do Rumteku, kde dostal od 16. karmapy kompletní nauky linie Kagjü. Ve dvaceti dvou letech odešel do Sherab Ling, kde založil buddhistický klášter. Je zakladatelem institutu Maitréji na Havaji a vytvořil světovou síť propagující mírové soužití, nadnárodní vztahy lidí a jejich vyznání. Tai Situ je považován za výborného znalce dharmy.\n\n\n\n"}
{"id": "218027", "url": "https://cs.wikipedia.org/wiki?curid=218027", "title": "Arpáčija", "text": "Arpáčija\n\nArpáčija, též Arpačijje nebo Tell Arpáčija je archeologická lokalita v severním Iráku, asi 6 km východně od Ninive, naleziště chaláfské kultury ze středního chalkolitu. Vedle Chassuny je v této oblasti hlavním objeveným sídlištěm. Počátek jejího osídlení kladou archeologové do konce 6. tisíciletí př. n. l. O výzkum Arpáčije se nejvíce zasloužil Max Mallowan (1904 - 1978).\n\nDo chaláfské kultury řadíme v Arpáčiji vrstvy 10 - 6. Již na počátku existence osady objevuje se stavba typická pro chaláfskou kulturu - jde o okrouhlou stavbu, tzv. tholos s hliněnou (taufovou, tj. s příměsí slámy) a poměrně tlustou zdí na kamenných základech. Průměr tholu je 4 až 7 m (vrstva 10 - 9). Podle rituálního modelu domu, který byl v Arpáčiji nalezen, lze soudit, že tholy byly sklenuté na způsob úlů a předsíň měla sedlovou střechu. Tholy byly obytné domy, o čemž svědčí příslušenství - spojení s pecemi, ohništi a obilnicemi. \n\nPoslední, tj. 6. vrstva Arpáčije už nemá tholy, ale v centrálním místě sídliště se nalézal rozsáhlý dům o mnoha místnostech a se dvorem, kde stála keramická pec. Většina místností byla skladišti. Zda se jednalo o dům řemeslníka - hrnčíře nebo spíše o chrám, v jehož skladištích se ukládaly obětiny, dary a další zboží. Uličky byly již dlážděné, prostředkem vedly kanály na odvod vody. Tu získávali obyvatelé Arpáčije z vesnické studny.\n\nLidé byli pohřbíváni ve skrčené poloze přímo v domech, jako milodary do hrobů ukládány nádoby, lampičky, dětem hračky. Pěstuje se len a obilí, ke konci období už šestiřadý ječmen. Chová se tur domácí a kozy, zřejmě i ovce. Jistý pramen uvádí domněnku, že chov holubů byl nejstarším zooparkem, neboť se prý holubi v Arpáčiji kolem roku 4500 př. n. l. pěstovali pro okrasu a zábavu. Objevené sošky žen jsou symboly pasivní plodnosti, jsou z pálené nebo sušené hlíny.\n\nKromě zemědělství a chovatelství se zde rozvíjí i řemeslná výroba. Pěstování lnu a četný výskyt přeslenů svědčí o rozvoji tkalcovství, jsou vyráběny kamenné a hliněné nádoby, později se objevuje i řezbářství a metalurgie, zpracovává se měď a zlato. Arpáčija byla asi střediskem výroby přepychovějšího zboží, vyrábějí se amulety vyřezávané do kamene, jichž se používalo jako pečetí.\n\nChaláfská kultura přichází do horní Mezopotámie ve své druhé fázi, reprezentované keramikou s geometrickým ornamentem - šachovnicemi, trojúhelníky, hvězdicemi, rozetami a maltézskými čtverci, s bílým nátěrem. Ve třetím stupni je malba polychromní.\n\nVesnice, kterou nazýváme Arpáčija, byla ve své šesté vrstvě násilně zničena nositeli nové, obeidské kultury. Od konce 5. tisíciletí př. n. l. zde ve vrstvách 5 až 3 nacházíme nálezy této jižní, celomezopotamské kultury. Mladochalkolitické nálezy však v Arpáčiji už nejsou tak bohaté a zajímavé. Bylo zde objeveno nevelké pohřebiště s keramikou obdobnou eridské a urské. \n"}
{"id": "218032", "url": "https://cs.wikipedia.org/wiki?curid=218032", "title": "Volby do Národního shromáždění Francouzské republiky 2002", "text": "Volby do Národního shromáždění Francouzské republiky 2002\n\nVolby do Národního shromáždění Francouzské republiky proběhly 9. června 2002 a vítězně z nich vzešla pravicová strana UMP.\n"}
{"id": "218037", "url": "https://cs.wikipedia.org/wiki?curid=218037", "title": "Arnaut Daniel", "text": "Arnaut Daniel\n\nArnaut Daniel byl provensálský trubadúr ze 13. století, označovaný Dantem za „nejlepšího tvůrce“ (italsky \"il miglior fabbro\") a Petrarcou za „velkého mistra lásky“. Ve dvacátém století je v knize Ezry Pounda \"The Spirit of Romance\" (1910) hodnocen jako největší básník všech dob.\n\nPodle jednoho ze životopisů se narodil ve šlechtické rodině na hradě v obci Ribérac ve francouzské provincii Périgord, přestože většina životopisů mluví o zničujících finančních problémech, s nimiž se potýkal; Raimon de Durfort ho popisuje jako \"studenta, zbídačelého hrou v kostky a vrhcáby\".\n\nDaniel byl vynálezcem sestiny, básně o šesti slokách dosti složitého uspořádání. Longfellow tvrdil, že byl také autorem rytířské romance \"Lancillotto\" (Lancelot), nicméně toto tvrzení je zcela nepodložené. Dante ho poněkud tajuplně zmiňuje jako autora \"\"prose di romanzi\"\" (snad \"prozaické romance\").\n\nNejznámější je Daniel proto, že ho Dante Alighieri zmiňuje ve své Božské komedii: je v Očistci, kam se dostal pro chtíč. Dante se ho ptá kdo je, básníkova odpověď je psána provensálsky:\n\nTyto verše evropskou kulturu dosti ovlivnily, například druhá básnická sbírka Thomase Stearnse Eliota se jmenuje podle začátku jednoho z veršů \"\"Ara Vos Prec\"\" (provensálsky \"Proto tě zapřísahám\"). Jeho rozsáhlá báseň Pustá země je dále věnována Poundovi, který je v dedikaci titulován jako „\"il miglior fabbro\"“, tedy tímtéž titulem, jakým Dante označuje Daniela.\n\nPodle Pounda jsou Danielovy nejznámější verše tři verše z jeho desáté písně:\n\nDále se dochovalo šestnáct textů trubadúrských písní Arnauta Daniela, k jedné z nich existuje i hudba, která ale byla složena neznámým autorem minimálně sto let po básníkově smrti. Žádná původní hudba se nezachovala.\n\n\n"}
{"id": "218040", "url": "https://cs.wikipedia.org/wiki?curid=218040", "title": "Sestina", "text": "Sestina\n\nSestina je literární forma, užívaná převážně v lyrické poezii, skládající se ze sedmi slok poněkud zvláštního charakteru.\n\nPochází z provensálských trubadúrských písní, vytvořena byla Arnautem Danielem, dále byla hojně užívána v italské poezii, zejména Petrarcou. Od té doby je známa ve většině evropských a amerických literatura (Luís Vaz de Camões, Friedrich Rückert, Algernon Charles Swinburne, Rudyard Kipling, Ezra Pound, W. H. Auden, Elizabeth Bishop, Joan Brossa, John Ashbery, Seamus Heaney, Oskar Pastior…), v české literatuře byla hojně užívána Vrchlickým, jako většina italských básnických forem, poté ale příliš rozšířená nebyla, dnes se vyskytuje sporadicky. V Polsku sestiny psali Jan Andrzej Morsztyn a Antoni Lange.\n\nSestina je většinou psána jedenáctislabičným jambickým veršem (endecasylab). Sestina se skládá ze sedmi slok, prvních šest je šestiveršových a poslední, sedmá, tříveršová. Rýmové schéma prvních šesti slok je \"abcdef fabcde efabcd defabc cdefab bcdefa\" nebo \"abcdef faebdc cfdabe ecbfad deacfb bdfeca\" (druhá forma se považuje za vytříbenější). Poslední, sedmá sloka, je tříverší, využívající i vnitřní rýmy, a to takto: rýmy ace jsou na konci půlveršů a rýmy bdf na konci celých veršů.\n\nSestina zpravidla využívá epiforický rým, což znamená, že se všechna slova rýmují sama se sebou, jinak řečeno, tam, kde se v rýmovém schématu opakuje písmeno \"a\", neznamená to pouze, že všechny verše, označené písmenem a, končí na stejné slovo.\n\n"}
{"id": "218045", "url": "https://cs.wikipedia.org/wiki?curid=218045", "title": "Střední hra", "text": "Střední hra\n\nStřední hra je rozvinutá fáze šachové partie. Začíná obvykle kolem 15. až 20. tahu po skončení zahájení, kdy již je většina figur rozvinuta a zapojena do boje, a končí poté, co byl výměnami významně zredukován počet a síla figur – v tom okamžiku partie přechází do koncovky. Významnými tématy střední hry je boj o centrum, otevřené sloupce a jiné komplexy polí; vytváření slabin v protivníkově táboře a vylepšování pozice vlastních figur; útok na krále a obrana či prevence proti němu.\n"}
{"id": "218046", "url": "https://cs.wikipedia.org/wiki?curid=218046", "title": "Eliška z Dobrušky", "text": "Eliška z Dobrušky\n\nEliška z Dobrušky († 22. leden 1307) byla manželka Jindřicha I. z Rožmberka poněkud nejasného rodového původu. \n\nEliščin původ dokládá vlastně jediná listina z roku 1354, ve které se uvádí u jejího syna Petra jako strýc Jan z Dobrušky. Z manželství s předním královským dvořanem měla čtyři děti, z nichž byl jediný syn Petr I. z Rožmberka. Zemřela v lednu 1307 a byla pohřbena v rodové rožmberské hrobce v cisterciáckém klášteře ve Vyšším Brodě.\n\n"}
{"id": "218049", "url": "https://cs.wikipedia.org/wiki?curid=218049", "title": "Netscape Navigator 9", "text": "Netscape Navigator 9\n\nNetscape Navigator 9 byl poslední webový prohlížeč od společnosti Netscape. Jeho vývoj byl oznámen 23. ledna 2007, ačkoliv se již řada lidí domnívala, že Netscape s tvorbou webových prohlížečů skončil. Na rozdíl od Netscape 8.x, který byl outsourcován společnosti Mercurial Communications, bylo rozhodnuto tento prohlížeč vyvíjet vlastními silami. Původní označení prohlížeče znělo Netscape 9, ale následně byl přejmenován na Netscape Navigator tj. jméno, které již používal ve verzích 1.0 - 4.08.\n\nNetscape Navigator 9 byl pouze webový prohlížeč, takže neobsahoval poštovního klienta či editor webových stránek jako obsahoval Netscape 7. Byl založen na webovém prohlížeči Mozilla Firefox, takže pro vykreslování webových stránek používá renderovací jádro Gecko a grafické rozhraní prohlížeče bylo tvořeno pomocí XULu a JavaScriptu. Prohlížeč byl též kompatibilní s doplňky určenými pro Firefox. Na rozdíl od Netscape 8.x byl kromě Windows k dispozici pro Linux a Mac OS X.\n\nFinální verze byla uvolněna 15. října 2007, ale již 28. prosince 2007 Netscape oznámil, že z důvodů nezájmu uživatelů o novou verzi končí s dalším vývojem webových prohlížečů Netscape.\n\nPrvní veřejná betaverze byla uvolněna 5. června 2007 a obsahovala stejné funkce jako Firefox 2.0. Oproti němu navíc přinášela:\n\n\nPřehled dalších funkcí je k dispozici na specializované stránce.\n\nSlavné velikonoční vajíčko Kniha Mozilly se dočkala v Netscape Navigatoru svého čtvrtého pokračování. Pokud do prohlížeče uživatel zadá adresu about:mozilla, zobrazí se mu text \"And thus the Creator looked upon the beast reborn and saw that it was good.\", což v překladu znamená \"I podíval se Stvořitel na zvíře znovuzrozené a viděl, že bylo to dobré.\" Autorem tohoto textu je hlavní vývojář Netscape Navigatoru 9 Chris Finke.\n\n"}
{"id": "218052", "url": "https://cs.wikipedia.org/wiki?curid=218052", "title": "Šachová koncovka", "text": "Šachová koncovka\n\nSlovem koncovka, dříve též končící hra, se v šachu označuje ta fáze šachové partie, v níž již na šachovnici zbývá jen málo figur. Koncovky se dělí na různé typy, podle toho, jaký druh materiálu zbyl na šachovnici. Nejdůležitější typy koncovek jsou\n\nAlburt a Krogius udávají tyto tři základní znaky koncovky: 1) králové se zapojují do boje, 2) na významu získávají volní pěšci a 3) na rozdíl od předchozích fází hry v koncovce hraje velkou roli nevýhoda tahu.\n\n\n"}
{"id": "218055", "url": "https://cs.wikipedia.org/wiki?curid=218055", "title": "Páni z Hradce", "text": "Páni z Hradce\n\nPáni z Hradce (, ) patřili k rozrodu Vítkovců. Po celou dobu svého trvání tento rod patřil mezi nejvlivnější a nejbohatší šlechtické rody v království a úzce „spolupracoval“ se svými příbuznými Rožmberky. Velkou část svého jmění prostavěli.\n\nJedná se o starý český rod založený prostřednictvím Vítka z Prčice, který daroval svému synovi Jindřichovi z Hradce (1205–1237) opevnění (později Jindřichohradecký hrad a zámek), které pak Jindřich přestavil a to se stalo hlavním sídlem rodu. Okolo této stavby poté začalo vznikat město, jež se dnes nazývá Jindřichův Hradec a Hrad (později v renesanci zámek) se stal jeho centrem. Rodové statky měli tito pánové především okolo jižní českomoravské hranice s „hlavními“ městy Jindřichův Hradec a Telč, kolonizovali také pomezní hvozdy na Moravě a v Rakousích. Většina příslušníků rodu působila ve významných funkcích v království, rovněž bojovali o moc a majetek se sousedními rody i samotným králem. Ve 13. století si Vítek s Oldřichem rozdělili majetek a vytvořili dvě linie - strážskou a ústeckou.\n\nOldřich z Hradce stál proti Janu Lucemburskému, nakonec se usmířili a Oldřich se účastnil korunovace Karla IV. I Oldřichovi potomci si rodové jmění rozdělili. Jindřich vedl sváry se svými sousedy. Menhart nejprve bojoval proti husitům, poté jim však velel při bitvě u Tachova. Patřil mezi čelné představitele panské jednoty, vykonával funkci nejvyššího purkrabího, avšak stál na straně Oldřicha z Rožmberka proti Jiřímu z Poděbrad, který jej zajal a věznil, po onemocnění jej však propustil, přesto Menhart záhy zemřel. Další syn Oldřich se hlásil k umírněnému křídlu husitů, působil ve sboru správců království. Jan oponoval husitům a podporoval Zikmunda, Kostnickým koncilem byl označen jako nejkřesťanštější pán v Čechách. Roku 1505 velel jiný Jindřich jako nejvyšší purkrabí zemskou výpravu proti Šlikům. Adam I. z Hradce byl vojenským poradcem krále Ludvíka při jeho výpravě do Uher, za což byl při korunovaci nezletilého krále roku 1519 jmenován nejvyšším kancléřem a zastupoval krále. Asistoval při korunovaci Ferdinanda I. Habsburského českým králem, byl pověřen nesením říšského jablka. Účastnil se i křtu králova syna Maxmiliána. Zemřel roku 1531 ve svém pražském paláci. Jáchym z Hradce od roku 1554 působil jako nejvyšší kancléř, přikoupil Vimperk a Hlubokou. Jako zbohatlík přestavěl rodinné sídlo a zahynul v Dunaji při návratu domů. Hlava moravské větve a Jindřichův bratr Zachariáš z Hradce daroval značnou část majetku zámku v Telči. Jeho synovec Adam II. z Hradce zastával funkci nejvyššího kancléře v letech 1585–1593 a nejvyššího purkrabího v letech 1593–1596. Pokračoval v přestavbě rodinného sídla. Zemřel v roce 1596. Roku 1604 zemřel poslední mužský potomek rodu Jáchym Oldřich z Hradce, který byl karlštejnským purkrabím a jímž rod po meči vymřel. Sňatkem jeho sestry Lucie Otýlie s Vilémem Slavatou z Chlumu a Košumberka celý majetek přešel na rod Slavatů.\n\nPůvodně užívali jako erb zlatou pětilistou růži v modrém poli. Později původní znak dali do srdcového štítku. V samotném čtvrceném štítu se zlatou kotvou a zlatým písmenem „M“ byl ještě zelený vavřínový věnec a zlatočervené dělené pole.\n\nRůže pánů z Hradce je v současnosti užívána např. na symbolech Jihočeského kraje.\n\nRod byl spřízněný s Rožmberky, Valdštejny, Šternberky, Lobkovici, pány z Kravař, z Kunštátu, Hohenzollerny.\n\n\n"}
{"id": "218060", "url": "https://cs.wikipedia.org/wiki?curid=218060", "title": "Jan I. z Rožmberka", "text": "Jan I. z Rožmberka\n\nJan I. z Rožmberka († 1. září 1389) byl pátým a nejmladším synem Petra z Rožmberka a Kateřiny z Vartemberka. (Rožmberkové jsou jednou z pěti větví rozrodu Vítkovců). Jan se společně s matkou a svými bratry podílel na založení českokrumlovského minoritského kláštera, třeboňského kláštera augustiniánů a poustevny eremitů řádu sv. Pavla v Přední Výtoni.\n\nManželství s Eliškou z Halsu bylo pravděpodobně bez potomků, většinu života prožili manželé v Třeboni a také na Helfenburku. Po rozdělení rožmberského majetku zůstal v majetkovém nedílu s bratrem Petrem. Během let 1381-1382 společně s bratry a Jindřichem z Hradce pomohli svým hornorakouským příbuzným pánům ze Schaumberga v jejich revoltě proti rakouskému vévodovi Albrechtovi III. Zemřel 1. září 1389 pravděpodobně v Třeboni a je pohřben v presbytáři kostela sv. Jiljí v Třeboni.\n\n\n"}
{"id": "218063", "url": "https://cs.wikipedia.org/wiki?curid=218063", "title": "Jindřich II. z Rožmberka", "text": "Jindřich II. z Rožmberka\n\nJindřich II. z Rožmberka († 26. srpna 1346) byl pravděpodobně nejstarším synem předního českého velmože a komorníka českého království Petra z Rožmberka. \n\nNarodil se v rozmezí let 1318–1330, o případném sňatku či potomcích se nedochovaly žádné zprávy. \nPadl v bitvě u Kresčaku společně s mnoha jinými a také se svým králem Janem Lucemburským. Je pohřben v benediktinském klášteře Panny Marie v Lucemburku.\n\n\n"}
{"id": "218066", "url": "https://cs.wikipedia.org/wiki?curid=218066", "title": "Bursting Out", "text": "Bursting Out\n\nBursting Out (1978) je prvním živým albem skupiny Jethro Tull.\nBylo nahráno na různých místech během evropského turné k albu Heavy Horses, v květnu a červnu roku 1978, není však jisté kde byla která stopa nahrána. Album je též známo pod jinými názvy jako \"Bursting Out: Jethro Tull Live\", \"Bursting Out - Live\", a \"Live - Bursting Out\".\n\nAlbum, které bylo vydáno na CD, je kratší o tři skladby: \"Quatrain\", \"Sweet Dream\" a \"Conundrum\", aby se vešlo na jedno CD. V roce 2004, byla vydána remasterovaná digitální verze původního dvojalba na dvou CD.\n\n\"Všechny skladby napsal Ian Anderson, pokud není uvedeno jinak.\"\n\n\n† Bourée by Bach, arranged by Ian Anderson.\n\n\n\n"}
{"id": "218067", "url": "https://cs.wikipedia.org/wiki?curid=218067", "title": "Seder", "text": "Seder\n\nSederová večeře (: , noc řádu) neboli zkráceně Seder (: , pořádek, řád) je židovský svátek, rituální večeře sloužící jako připomínka vyvedení Izraele z egyptského otroctví. Sederová večeře má přesně stanovený průběh a pořadí úkonů (odtud její název). Kromě pojídání symbolických pokrmů se předčítají texty z Pesachové Hagady. Seder se koná o prvním večeru (v diaspoře o prvních dvou večerech) svátku Pesach. Základem sederu je biblické nařízení učit děti o významu vysvobození židovského národa z egyptského otroctví.\nPro seder musí být prostřeno již před setměním, přičemž se uprostřed stolu ocitá jeden vínem naplněný pohár, který je symbolicky určen proroku Elijášovi.\n\nNa stole připraveném pro sederovou večeři nesmí chybět:\n\nSederový talíř, označovaný také jako zdobná mísa, (, \"ke'ara\") je používaný při domácím obřadu na Pesach. Středověké opisy aškenázské Hagady představují tuto mísu, poprvé zmíněnou v období Mišny, jako jakýsi kulatý talíř. Existují dochované ukázky z období renesance ze dřeva, keramiky, cínu, etc. opatřené příslušnými nápisy a rytinami. Moderní sederové talíře bývají zpravidla měděné či mosazné nebo skleněné a mají zvláštní prohlubně na pokrmy, které předepisuje rituál, či malé misky, do nichž se tyto pokrmy vkládají.\n\nSederový talíř by měl obsahovat:\n\nSeder probíhá v následujícím pořadí:\n\n\nDoslova „posvěť“. Samotný seder se zahajuje zapálením svátečních svíček nebo světel, po kterém následuje kiduš (požehnání nad pohárem vína). Kiduš pro seder je mírně odlišný, neboť se týká přímo témat svátku Pesach.\n\nPo kiduš se vypije první pohár vína.\n\nNyní si pán domu, ve kterém se seder odehrává, a který pronesl kiduš, odchází umýt ruce. V některých tradicích si ruce myjí všichni přítomní, v jiných je toto vyžadováno pouze od představeného domácnosti. Neříká se žádné poženání, které je za normálních okolností obvyklé.\n\nKaždý z účastníků namočí kus zeleniny do slané vody a sní jej. Slaná voda připomíná slzy Izraelitů, které prolili v egyptském otroctví. Sefardští židé namáčejí někdy karpas do vína nebo do charosetu.\n\nProstřední ze tří macesů je rozlomen a větší polovina je dána stranou jako afikoman (zákusek). Děti se snaží jej ukrást a po sederu za něj dostat výkupné v podobě sladkostí. Tento rituál byl jako řada dalších ustanoven k udržení pozornosti dětí po celou dobu sederu. Menší polovina macesu se vrátí zpět mezi ostatní dva.\n\nVyprávění, čtení z Pesachové hagady, které popisuje vysvobození z egyptského otroctví, i události mnohem pozdější s tematikou vykoupení nebo které se vztahují jiným způsobem ke svátku Pesach. Mezi nejznámější pasáže patří následující:\nToto vyprávění začíná dvěma odstavci - \"Ha lachma anja\" (: , „toto je chudý chléb“ - vztahuje se k macesům) a čtyřmi otázkami, které pokládá nejmladší účastník sederu. tyto otázky se nazývají podle úvodních slov \"Ma ništana\" (, „čím se liší“, „co odlišuje“) a zní:\n\n\nPátá otázka, která měla být původně mezi druhou a třetí, zní:\n\nDeset ran egyptských je připomenuto symbolicky tak, že každý účastník namočí do svého poháru s vínem prst nebo příbor a ukápně kapku vína na talíř při každé ráně. Tyto jsou:\n\n\nPo vyjmenování deseti ran se zpívá píseň \"Dajenu\" (dosl. „Nám by to stačilo“) jako připomínka toho, že cílem vysvobození z Egypta nebylo způsobit Egypťanům utrpení a že i kdyby Bůh provedl pouze jeden z těchto zázraků, Izraeli by to stačilo.\n\nRituální umytí rukou, tentokrát všech přítomných a za pronesení požehnání.\n\nTradiční poženání nad chlebem, tentokrát ovšem nad chlebem nekvašeným.\n\nMaror se namočí do charosetu jako připomínka hořkosti otroctví a otrocké práce, kterou Izraelité v Egyptě vykonávali.\n\nMaror se jí společně s kouskem macesu na způsob sendviče jako připomínka Hilela, který měl takto ve zvyku jíst maror na sederovou večeři.\n\nDoslova prostřený stůl, samotná slavnostní hostina. Tradiční jídla jsou různá, od drůbeže až po gefilte fiš. Jedním z tradičních jídel mezi aškenázskými židy je polévka s macesovými knedlíčky.\n\nAfikoman je „vykoupen“ od dětí a sněden jako poslední jídlo sederové noci.\n\nPo skončení hostiny se říká požehnání po jídle.\nPo pronesení požehnání po jídle se jako pohár požehnání vypije třetí pohár vína.\n\nV této chvíli se naplní pátý pohár pro proroka Elijáše, který symbolizuje příchod Mesiáše a vykoupení a otevřou se pro něj symbolicky dveře.\n\nRecituje se tzv. velký Halel (Žalmy 113 - 118).\nPo skončení recitace Halelu se vypije čtvrtý pohár, říká se příslušné požehnání.\n\nZakončení sederu tradičními písněmi jako např. \"Chad gadja\" nebo \"Echad mi jode'a\". V některých obcích se během noci čte Píseň písní.\n"}
{"id": "218068", "url": "https://cs.wikipedia.org/wiki?curid=218068", "title": "Páni z Kravař", "text": "Páni z Kravař\n\nPáni z Kravař ( \"Herren von Krawarn\") byli starý moravský šlechtický rod s erbem stříbrné zavinuté střely v červeném poli, náležící do rozrodu Benešov(i)ců.\n\nPřídomek pochází od Kravař na Opavsku. Ke jménu rodu se vypráví příběh, kdy pasák krav zachránil před medvědem dceru hradního pána, který mu ji dal za ženu a povýšil jej na rytíře „z Kravař.“ Jedná se o pána který sídlil na hradě Starý Jičín\n\nJe možné, ne však zcela prokazatelné, že v jejich žilách asi od poloviny 13. století kolovala krev Přemyslovců. Vok z Benešova a Kravař měl pravděpodobně za manželku dceru Přemysla Otakara II. z levého boku. Páni z Kravař se často ženili a své dcery a sestry vdávali za příslušníky rodu Rožmberků.\n\nStarší literatura uvádí, že praotcem rodu Kravařů je Drslav z rodu Benešovců, který měl syna Voka. Novodobí autoři historických publikací však píší, že Vok, syn Drslavův a Vok z Benešova a Kravař byly dvě rozdílné osoby. Ve starší literatuře se též mylně slučuje Vok z Benešova a Kravař a Vok I. z Kravař v jednu historickou osobu. Staří i noví autoři se však shodují v tom, že otce Voka I. z Kravař nelze bezpečně historicky doložit, protože rodiče tohoto šlechtice se nikde neuvádějí. Zdá se však že otcem Voka I. z Kravař (1300-1329) byl Vok z Kravař a Benešova (1274-1283) z rodu Benešovců.\n\nKravařové se záhy rozdělili na dvě hlavní rodové větve. Vok II. z Kravař se stal zakladatelem plumlovsko-strážnické větve, když v roce 1325 získal Plumlov od krále Jana Lucemburského. Větev se dále dělila na plumlovskou a strážnickou odnož. Bratři z druhého manželství Voka I. z Kravař Ješek z Kravař a Drslav z Kravař se stali zakladateli fulnecko-jičínské větve.\n\nPáni z Kravař zastávali významné funkce v Markrabství moravském, které bylo samosprávnou zemí, jehož představitelem byl moravský markrabě. Někteří z Kravařů zastávali funkce zemských komorníků, Jindřich z Kravař a Plumlova, Petr z Kravař a Strážnice a Lacek z Kravař a Helfštejna dosáhli na druhý nejvyšší moravský post po markraběti, jímž byl zemský hejtman. Petr († 1425) se stal nejvyšším hofmistrem Království českého a moravským hejtmanem. Poskytl ochranu Janu Husovi, podepsal protestní dopis české šlechty adresovaný kostnickému koncilu po Husově upálení. Jako spojenec Jagellonců bojoval s řádem německých rytířů. Jeden z Kravařů – Lacek z Kravař – se stal olomouckým biskupem.\n\nZa husitských válek stála část rodu za Zikmundem, další se k husitům přidala. Příslušníci tvorkovské větve působili hlavně jako komorníci, hejtmané a místodržící na Opavsku.\n\nObě dvě větve rodu vymřely v 15. století. Posledním mužským potomkem fulnecko-jičínské větve byl Jan Jičínský z Kravař a Fulneka, po jehož smrti byl rodový majetek rozprodán na úhradu dluhů. Jím roku 1466 vymřela linie po meči. Posledním mužským potokem plumlovsko-strážnické větve byl Jiří z Kravař a Strážnice, který rozdělil majetek mezi své čtyři dcery a měl tak pokračovatele v jiných českých a moravských rodech.\n\nNěkdy se uvádí, že další linií Kravařů je tvorkovská větev, která sídlila ve slezském Tvorkově, k němuž přikoupila Přerov, Napajedla, Zábřeh a Boletice a která vymřela koncem 18. století. Tvorkovští měli sice s Kravaři stejné předky – Benešovce, ale tvořili zcela samostatný rod. Když roku 1466 zemřel poslední mužský potomek Kravařů, Jiří z Kravař a Strážnice, domáhali se Tvorkovští jejich majetku, avšak zemský soud jejich nároky neuznal, protože nebyli \"ti praví Kravařští, z toho rodu pošlí.\"\n\nVe znaku nosili zavinutou střelu (tzv. „odřivous“), ke které se váže příběh o zápasníkovi, jenž svému soupeři vytrhl knír, nabodl jej na střelu a podal jako důkaz vítězství. Podobný erb mělo množství zpřízněných šlechtických rodů a dostal se také do obecních znaků několika obcí, které v minulosti pánové z Kravař nebo jejich příbuzní vlastnili (zejména Kravaře a Bílovec).\n\nPáni z Kravař vlastnili nebo měli v zástavě mnohé majetky na Moravě a v opavském Slezsku, ke kterým patřily: Kravaře, Plumlov, Drahuš, Račice, Dědice, Stagnov, Helfštýn, Hradec nad Moravicí, Starý Jičín, Nový Jičín, Štramberk, Vsetín, Klenov (Freundsberg), Rožnov pod Radhoštěm, Místek, Strážnice, Fulnek, Bílovec, Zábřeh, Klimkovice, Valašské Meziříčí, Velké Meziříčí, Moravský Krumlov, Moravský Beroun, Štamberk, Dvorce, Velká nad Veličkou, Kanšperk, Bzenec, Bánov, Brumov, Bílkov, Šternberk u Telče, Hoštejn, Náměšť nad Oslavou, Prostějov, Čechy pod Kosířem, Drahotuše, Šostýn a další.\n\nSpojili se s Rožmberky, Šternberky, Kostky z Postupic, Bruntálskými z Vrbna, pány z Ronova či z Boskovic.\n\nVok z Benešova a Kravař (1274-1283), manželka – levobočka krále Přemysla Otakara\n\n\n\n"}
{"id": "218070", "url": "https://cs.wikipedia.org/wiki?curid=218070", "title": "Lichtenštejnové", "text": "Lichtenštejnové\n\nLichtenštejnové (či německy \"(von) Liechtenstein\") je knížecí rod panující v Lichtenštejnsku a vlastnící další značný majetek zejména v Rakousku, dříve i na Moravě. Pochází původně ze štýrsko-dolnorakouského pomezí a patří mezi nejstarší šlechtické rodiny ve Střední Evropě. Okolo roku 1136 byl poprvé zmíněn Hugo z Lichtenštejna jako nositel tohoto jména. Rodina dnes čítá přes stovku členů, z nichž jen část žije v Lichtenštejnském knížectví. Současným knížetem a hlavou rodu je Hans Adam II., podle časopisu Forbes je nejbohatším evropským panovníkem s odhadovaným majetkem 4,5 miliard dolarů. Lichtenštejnové vlastní v Rakousku asi 15 000 hektarů pozemků.\n\nJméno se odvozuje od názvu hradu Liechtenstein v dolním Rakousku, jižně od Vídně (nyní katastr obce Maria Enzensdorf). V okolí tohoto rodového hradu a na severovýchodní hranici Dolních Rakous měli první Lichtenštejnové pozemky.\n\nNepřetržitá linie předků Lichtenštejnů započala Jindřichem I. (zemřel roku 1265 nebo 1266), jenž od krále Přemysla Otakara II. za věrnost v boji získal v polovině 13. století panství okolo Mikulova na jižní Moravě jako svobodné vlastnictví. Získání tohoto panství mělo veliký politický význam, protože tím rodina získala rozsáhlý územní majetek na území Moravského markrabství, respektive (později) i dalších zemí Koruny české. Rod se trvale usadil na Moravě a ve Slezsku (slezská orlice, erb panství Krnov a erb Opavska se stávají trvalou součástí lichtenštejnského rodového erbu). Rodový majetek na Moravě byl postupně rozšiřován a do roku 1945 zde Lichtenštejnové vlastnili rozsáhlé pozemky s centry v Lednici a Valticích. Až do roku 1620 nezastávali žádný zemský úřad.\n\nVýznam tohoto panství se měl projevit roku 1394, když Jan I. z Lichtenštejna, hofmistr, který téměř 30 let řídil vládní záležitosti habsburského vévody Albrechta III., se stal obětí mocensko-politických záměrů Habsburků a upadl v nemilost. Byl donucen, i se svou rodinou, vzdát se části rodinného majetku, a to především panství jižně od Dunaje. V následujících desetiletích rodina usilovala o upevnění dolnorakouského panství skrze znovunabytí, a také rozšiřovala zejména panství (dnes) jihomoravských Valtic.\n\nVe 13. století se rodina rozdělila na tři větve, lichtenštejnskou \"(Murau)\" zvanou také štýrskou, rohravskou a petronellskou. Obě poslední linie však v příštích generacích vymřely, čímž rodina přišla o mnoho hodnotného majetku. Další rozdělení se událo na počátku 16. století, když se smlouvou z roku 1504 vytvořily linie steyreggská, valtická a mikulovská. Z nich přežila pouze valtická. Tentokrát se však členové dobře promyšlenými rodovými zákony postarali o to, aby zbytečně nepřišli o majetek vymřelých linií, ale aby tyto přešly na pokračující větve.\n\nMezi významné členy rodu patřili:\n\nTéměř polovinu svého majetku získali Lichtenštejnové během pobělohorských konfiskací v 17. století.\n\nVe druhé polovině 17. století spadala pod Lichtenštejny celá jedna pětina poddaných Moravského markrabství. V Čechách, na Moravě a ve Slezsku hospodařilo na lichtenštejnských panstvích celkem 1500 poddanských rodin. Ve smyslu počtu poddaných se hned za Lichtenštejny řadili Eggenbergové, tehdy nejbohatší magnáti v Čechách.\n\nLichtenštejnská knížata dodnes patří k nejbohatším evropským šlechtickým rodům, především díky bankovnímu podnikání. Do roku 1945 vlastnili rozsáhlé statky i v českých zemích (Kostelec nad Černými lesy, Kounice), především na Moravě (Adamov, Branná, Břeclav, Bučovice, Moravská Třebová, Moravský Krumlov, Lednice, Litovel, Plumlov, Valtice, Velké Losiny, Zábřeh na Moravě), ve Slezsku např. Krnov a známé paláce v Olomouci a dva paláce v Praze. Rodinná hrobka Lichtenštejnů se nachází ve Vranově u Brna při tamním poutním kostele Narození Panny Marie. Lichtenštejnská knížata také dosud užívají titul vévodů opavských a krnovských.\n\n\nMajetek rodu Lichtenštejnů byl zčásti zabrán v rámci pozemkové reformy v období první československé republiky, už v roce 1921 se nacházelo u Jana II., knížete z Liechtenštejna v záboru:\n\n\n\nPo roce 1945 byl zkonfiskován veškerý lichtenštejnský majetek v Čechách i na Moravě pro příslušnost k německé národnosti, ačkoli se rod podle historika Petra Maška neangažoval pronacisticky, spíše naopak. Na druhé straně panující lichtenštejnský kníže František Josef II. nabídl spolupráci Sudetoněmecké straně a profitoval ze spolupráce s německými okupačními úřady.\n\nOhledně záboru byl spor mezi knížetem Janem II. a Státním pozemkovým úřadem rozhodnut Nejvyšším soudem tak, že majetek liechtensteinský není vyjmut ze záboru. Soud odmítl námitky knížete, že jeho rodový majetek představuje appertinenci suverénního knížectví Lichtenštejnského a dodal, že i kdyby tomu tak bylo, přesto by se na tyto majetky záborový zákon vztahoval.\n\nV roce 1946 Československo zkonfiskovalo lichtenštejnský majetek, který se nacházel na území Československa, na základě dekretu prezidenta republiky č. 12 ze dne 21. 6. 1945 o konfiskaci a urychleném rozdělení zemědělského majetku Němců, Maďarů, jakož i zrádců a nepřátel českého a slovenského národa, a to i přesto, že v době druhé světové války rodina měla lichtenštejnskou státní příslušnost a Lichtenštejnské knížectví bylo neutrálním státem. Tehdejší kněžna Elsa byla navíc židovského původu. Přesto byla stížnost knížete 21. listopadu 1945 správním soudem v Bratislavě zamítnuta, kdy tento souhlasil s názorem žalovaného správního orgánu, že „je všeobecně známou skutečností, že kníže je \"osobou německé národnosti\" ve smyslu Dekretu č. 12.“\n\nKonfiskační rozhodnutí se kníže Hans Adam II. pokusil napadnout před soudy Spolkové republiky Německo, avšak byl neúspěšný. Postup německých soudů schválil nakonec rozsudkem ze dne 12. července 2001 i Evropský soud pro lidská práva.\n\n\"Hospodářské zázemí štýrských Lichtenštejnů tvořily statky Liechtenstein, Murau a Frauenburg.\"\n\n\n\nJiří V. (†1483), manželka Anežka z Krcova.\n\nHartman I. (asi 1475–1542), 1. manželka hraběnka Amálie z Hohenlohe, 2. manželka Johana z Mainburku.\n\nJiří Hartmann I. (1513–1562), manželka Zuzana z Lichtenštejna na Mikulově.\n\nHartmann II. (1544–1585), manželka hraběnka Anna z Ortenburku, synové:\n\nkníže Karel I. (30. července 1569–12. února 1627), syn Hartmana II. (1544–1585) manželka Maria Anna z Boskovic.\n\nkníže Karel Eusebius (11. dubna 1611–3./5. února 1684), syn Karla I. (1569–1627), manželka Johana Beatrix Ditrichštejnová.\n\nkníže Antonín Florian (28. května 1656–11. října 1721), syn Hartmana (1613–1686), manželka Eleonora Barbora, hraběnka z Thunu, syn:\n\nkníže Jan (Hans) Adam I. (30. listopadu 1657–16. června 1712), manželka Erdmunda Marie Tereza Ditrichštejnová\n\nkníže Josef Jan Adam (27. května 1690–17. prosince 1732, syn Antonína Floriana (1656–1721), 1. manželka princezna Gabriela z Lichtenštejna, 2. manželka hraběnka Marianna z Thunu. 3. manželka hraběnka Marianna Oettingenská ze Spielnerku, 4. manželka hraběnka Marianna Kottulinská\n\nkníže Jan Nepomuk Karel (8. července 1724–22. prosince 1748), syn Josefa Jana Adama (1690–1732), manželka hraběnka Marie Josefa Harrachová, bez potomků.\n\nkníže Josef Václav (9. srpna 1696–10. února 1772), syn Filipa Erasma (1664–1704), manželka princezna Anna Marie z Lichtenštejna, hraběnka z Thunu, bez potomků.\n\nkníže František Josef I. (19. listopadu 1726–18. srpna 1781), syn Emanuela (1700–1771), manželka hraběnka Marie Leopoldina ze Šternberka\n\nkníže Alois I. Josef (4. května 1759–24. března 1805), syn Františka Josefa I. (1726–1781), manželka vévodkyně Karolína z Manderscheidtu-Blankenheimu, bez potomků.\n\nkníže Jan Josef I. (27. června 1760–20. dubna 1836), syn Franze Josefa I. (1726–1781), manželka vévodkyně Josefa Sofie z Fürstenberka-Weitra, synové Alois Josef II. (1796–1858), a František Jáchym Josef (1802–1887)\n\nkníže Alois Josef II. (25. května 1796–12. listopadu 1858), syn Jana Josefa I. (1760–1836), manželka hraběnka Františka Kinská, hraběnka z Vchynic a Tetova, synové Jan II. (1840–1929) a František I. (1853–1938)\n\nkníže Jan II. (5. října 1840–11. února 1929), syn Aloise Josefa II. (1796–1858), bez potomků.\n\nkníže František I. (28. srpna 1853–25. července 1938), syn Aloise Josefa (1796–1858), manželka Elsa von Gutmann, baronka Erös z Bethenvalva, bez potomků.\n\nkníže František Josef (16. srpna 1906–13. listopadu 1989), syn Aloise (1869–1955), manželka Gina Wilczeková, syn Hans (Jan) Adam II. Pius narozen 1945.\n\nkníže Hans (Johann) Adam II. Pius (narozen 14. února 1945), syn Františka Josefa II. (1906–1989), manželka Marie Aglae Kinská z Vchynic a Tetova.\n\nPůvodně měli zlatočerveně dělený štít, v 16. století se objevuje čtvrcený erb s polepšením, od roku 1709 je znak totožný se znakem jejich knížectví. Srdeční štítek je shodný s původním erbem, v prvním poli má slezskou orlici, ve druhém zelenou routovou korunu pokosem na zlatých a černých pruzích, ve třetím poli znak Opavska, ve špici krnovský lovčí roh, ve čtvrtém poli harpyji (orla s dívčí hlavou), což je symbolem Východního Fríska.\n\n\n\n"}
{"id": "218072", "url": "https://cs.wikipedia.org/wiki?curid=218072", "title": "Aldosteron", "text": "Aldosteron\n\nAldosteron je hormon, který vzniká v kůře nadledvin - v \"zona glomerulosa\". Jeho produkci stimuluje hormon angiotenzin II (jako konečný působek renin-angiotensinového systému). Podle chemické povahy ho řadíme společně s kortikosteronem do skupiny mineralokortikoidů. Aldosteron způsobuje zpětnou resorpci Na iontů a vody v ledvinných tubulech z primární moči a naopak vylučování K a H iontů, kromě toho působí například i ve střevě. Mechanismus účinku je v podpoře syntézy specifické bílkoviny, která se podílí na vstřebávání Na iontů. Regulace produkce aldosteronu se děje zpětnovazebným mechanismem, tzn. zvýšením tlaku a koncentrací Na v krvi se produkce aldosteronu brzdí. Syntézu aldosteronu podporuje ACTH z předního laloku hypofýzy.\n"}
{"id": "218073", "url": "https://cs.wikipedia.org/wiki?curid=218073", "title": "Lobkovicové", "text": "Lobkovicové\n\nLobkovicové (též Lobkowitzové či Lobkowiczové) jsou staročeská rytířská a později panská šlechta pocházející z konce 14. století. Knížecí titul získal Zdeněk Vojtěch Popel z Lobkovic, který se stal v roce 1624 prvním vladařem domu lobkovického. V polovině 18. století se rod rozdělil na dvě knížecí větve, primogeniturní \"roudnickou\" (od ní se později oddělily větve \"křimická\" a \"dolnobeřkovická\") a sekundogeniturní, označovanou jako \"mělnická\" nebo mělnicko-hořínská (jejím zakladatelem byl Jan Jiří Kristián z Lobkovic). Tyto čtyři větve mají své pokračování v Čechách i v současné době. \n\nDo roku 1919 se psali z Lobkowitz (foneticky přepsaná německá forma českého \"z Lobkovic\" podle vsi Lobkovice u Mělníka). Roku 1919 tehdejší hlava rodiny Ferdinand Zdeněk rozhodl, že se rod bude psát Lobkowicz místo Lobkowitz (tedy staročesky místo německy).\n\nPrapředkem rodu byl nepříliš zámožný zeman Martin z Újezda (zemřel před rokem 1397), který se psal podle vsi Újezd nedaleko České Lípy). Jeho syn Mikuláš Chudý z Újezda vystudoval filozofickou fakultu pražské univerzity. Vzdělání mu poté otevřelo cestu k významným zemským úřadům. Roku 1401 se stal urburním písařem v Kutné Hoře. Později sloužil u českého krále Václava IV. a díky jeho přízni získal i ves Lobkovice, podle níž se také začal používat přídomek \"z Lobkovic\". Mikulášova vlivu na krále využil i mistr Jan Hus, který jej požádal, aby se u Václava IV. zasadil o změnu hlasovacího práva na pražské univerzitě. To se také podařilo a roku 1409 byl vydán Dekret kutnohorský. V roce 1417 byl Mikuláš jmenován nejvyšším písařem Království českého. Z králova příkazu dobyl několik hradů odbojné šlechty (Hasištejn, Nový Hrad, Most, Přimda), které poté dostal od krále v léno. Pouze Hasištejn mu panovník nechal zapsat do dědičného držení, ostatní vyměnil za Hlubokou. Díky Mikulášovi, který zemřel roku 1435, byly položeny základy vzestupu původně nevýznamné rytířské rodiny mezi přední panské rody království.\n\nPo smrti Mikuláše se rod rozdělil na dvě větve. Jednu větev (Hasištejnští z Lobkovic) založil starší syn Mikuláš, posléze Hasištejnský z Lobkovic (zemřel 1462). Druhá větev (Popelové z Lobkovic) byla založena mladším synem Janem, posléze Popelem z Lobkovic (zemřel 1470).\n\nRoku 1440 zdědil starší Mikuláš po otci hrad Hasištejn a statek Obříství. Mikuláš i jeho mladší bratr Jan byli roku 1459 povýšeni císařem Fridrichem III. do říšského stavu svobodných pánů (\"Freiherrenstand\"). V Čechách jim byl tento titul uznán a zároveň udělen český panský stav až o 20 let později (1479).\n\nVýznamnou osobností byl Jan Hasištejnský z Lobkovic (1450–1517), který byl žateckým hejtmanem a diplomatem ve službách krále Vladislava Jagellonského. Jeho bratr Bohuslav Hasištejnský z Lobkovic (asi 1460–1510) obdivoval antiku a vypravil se na cesty po Středomoří. Byl nazýván českým Pliniem, psal latinsky a česky. Hasištejnská větev Lobkoviců poté nabyla značného majetku. Její české odnože však vymřely již na počátku 17. století. Někteří členové této větve byli konfesně luterány. Až na přelomu 17. a 18. století přestoupil jeden z nich (Albrecht Theodor) ke katolictví.\n\nMladší Jan (Jan I. Popel z Lobkovic) získal z otcova majetku hrad Hluboká a ves Lobkovice. Do vymření Hasištejnské větve užívali jeho potomci rodové jméno Popel (od vsi Popelov na Českolipsku). Jak již bylo zmíněno, roku 1459 byl spolu s bratrem povýšen do panského stavu. Jeho synové poté rod rozdělili na bílinskou (Děpolt) a chlumeckou větev (Ladislav). Z bílinské větve se v další generaci oddělily ještě perucká, tachovská a duchcovská větev, z chlumecké pak později větev zbirožská.\n\nZakladatelem této větve byl Děpolt Popel z Lobkowicz († 1527).\n\nDo bílinské větve se sňatkem s Vilémem Popelem z Lobkowicz (asi 1575–1647) přivdala Benigna Kateřina Popelovna Lobkowicz (1594–1653), která pocházela z duchcovské větve Lobkoviců a stala se zakladatelkou poutního místa Lorety v Praze na Hradčanech. Pražské Loretě byla zasvěcena 20. kaple Svaté cesty z Prahy do Staré Boleslavi, založené roku 1674, kterou financoval vnuk hraběnky Kateřiny Ferdinand Vilém z Lobkowicz (1647–1708). Donátorem 21. kaple této poutní cesty byl další hraběnčin vnuk Václav Ferdinand Lobkowicz (1654–1697), který byl císařským radou a komořím, působil také jako vyslanec a byl nositelem Řádu zlatého rouna.\n\nBílinská větev vymřela počátkem 18. století. \n\nU této větve jsou známé pouze 3 generace. Založil ji Jiří Popel z Lobkowicz († 1534) a pokračovatelem byl Děpolt starší Popel z Lobkovicz (asi 1530–1594), hejtman slánského kraje. Jeho syn Děpolt mladší byl v roce 1582 pážetem císaře Rudolfa II.\n\nZakladatelem tachovské pošlosti byl Jan IV. Popel z Lobkovic (1510–1570), nejvyšší komorník a nejvyšší purkrabí Českého království. Z této větve stojí za zmínku i Vilém starší z Popel Lobkovic (1567–1626), který byl luteránem a jedním z předáků české stavovské opozice. Roku 1618 se pak osobně podílel na pražské defenestraci. Za krátké vlády Fridricha Falckého zastával úřad nejvyššího hofmistra. Po bitvě na Bílé hoře mu byl veškerý majetek zkonfiskován a on odsouzen k smrti. Díky přímluvě ostatních příbuzných mu však byl trest „milostivě“ změněn na doživotní žalář. Jeho syn Jan Erdman (1603–1648) byl posledním členem tachovské větve.\n\nZaložil ji Václav Popel z Lobkowicz († 1574), hejtman litoměřického kraje. Jeho syn Jan Václav Popel z Lobkowicz (1561–1608) byl hejtmanem Starého Města pražského. Václav Vilém Popel z Lobkowicz (1592–1621) byl císařským radou a komořím. Posledním příslušníkem duchcovské větve byl František Josef Popel z Lobkowicz (1617–1642), který byl v roce 1635 povýšen do stavu říšských hrabat.\n\nZakladatelem této větve lobkovického rodu byl Ladislav I. Popel z Lobkowicz († 1505). Jeho první syn Jan III. Popel z Lobkowicz (1490–1569) založil krátkou, ale ve své době velmi vlivnou zbirožskou větev. Z ní stojí za zmínku především Jiří Popel z Lobkovic (1540–1607), který byl oporou katolické (císařské) strany v Čechách a roku 1585 se stal nejvyšším hofmistrem. Později se však postavil proti císaři Rudolfu II. (nechal sepsat protikrálovský list, přednesený roku 1593 na zemském sněmu). Ten proto nechal Jiřího uvěznit a zkonfiskoval mu veškerý majetek. Poslední žalář byl na hradě Lokti, kde Jiří z Lobkovic v roce 1607 zemřel. Do zbirožské větve patřil i jeho bratr Bohuslav Havel Popel z Lobkowicz (1543–1595), hejtman berounského kraje.\n\nPokračovatelem hlavní chlumecké linie se stal druhý syn Ladislav II. Popel z Lobkowicz (1501–1584). Z této větve pochází jeden z nejvýznamnějších představitelů rodu Lobkoviců: Zdeněk Vojtěch z Lobkovic (1568–1628). V rodině byl vychován ke katolictví a jemu také zůstal v životě „věrný“. Roku 1599 byl jmenován nejvyšším kancléřem Království českého. Za manželku si vzal Polyxenu z Pernštejna, vdovu po nejvyšším purkrabím Vilému z Rožmberka. Jejich vzájemné pouto jen zostřilo jeho postoj k nekatolickým vyznáním. To se projevilo i roku 1609, kdy Zdeněk Vojtěch odmítl jakožto nejvyšší kancléř připojit podpis k Rudolfovu majestátu. Po vypuknutí českého stavovského povstání byl roku 1619 vypovězen ze země. Lobkovic však i poté zůstal na straně císaře a roku 1620 byl zato odměněn řádem Zlatého rouna (později jej získala ještě řada dalších členů rodu). Roku 1624 získal knížecí titul (u nás tehdy nový titul podle zvyklostí Svaté říše římské, v Čechách byl před Bílou Horou šlechtický stav rozdělen pouze na rytířský a panský). Období rekatolizace mu však přineslo spíše zklamání než uspokojení. Císař dával na svém dvoře přednost daleko bezohlednějším katolíkům, než byl on sám, neboť Zdeněk Vojtěch reprezentoval stavovské svobody království. V pobělohorských konfiskacích byl Zdeněk zdrženlivý. To už se však nedalo říci o jeho manželce Polyxeně, která skoupila statky za 350 tisíc zlatých.\n\nJediným synem Zdeňka a Polyxeny byl Václav Eusebius Popel z Lobkovic (1609–1677). Ten roku 1631 vstoupil do císařské armády a rychle postupoval v hodnostech. Roku 1640 se stal polním podmaršálkem a o sedm let později (1647) polním maršálem. Působil také ve dvorské válečné radě, kde byl od roku 1636 jejím radou a od roku 1652 jejím prezidentem. Roku 1665 se stal nejvyšším hofmistrem a krátce na to také prvním ministrem a prezidentem tajné rady. V říšské politice zastával spojenectví s Francií, čímž se dostal do ostrého konfliktu se španělskými katolíky a jezuity, které nenáviděl. Po sňatku císaře Leopolda s Klaudií Tyrolskou se jeho postavení horšilo, až byl nakonec internován na zámku v Roudnici.\n\nZa svého života dosáhl Václav Eusebius z Lobkovic nejvyšších poct a úřadů. Císař Ferdinand III. Habsburský povýšil jeho německé panství Sternstein na okněžněné hrabství, což ho opravňovalo počítat se mezi říšská knížata. Roku 1646 poté Václav koupil vévodství Zaháňské ve Slezsku a rok nato privilegium velkého palatinátu. Roku 1653 pak byl přijat do kolegia říšských knížat.\n\nJeho syn kníže Ferdinand August z Lobkovic (1654–1715) opět získal důvěru císařského dvora. Roku 1689 se stal tajným radou a v letech 1699–1708 zastával úřad nejvyššího hofmistra. Stejně jako jeho otec a děd získal řád Zlatého rouna (1698).\n\nFerdinand August měl tři syny. Josef Antonín August (1681–1717) se dal na vojenskou dráhu. Stal se polním podmaršálkem a majitelem kyrysnického pluku. Nejmladší syn, za válek s Francií a Pruskem císařský polní maršál Jan Jiří Kristián (1686–1753) založil mělnickou větev rodu, z níž se později oddělila ještě drahenická odnož.\n\nNejstarší syn Filip Hyacint z Lobkovic (1680–1737) se stal zakladatelem roudnické větve rodu. Jeho vnuk (a tedy 6. vládnoucí kníže) Josef František Maxmilián z Lobkovic (1772–1816) prodal vévodství Zaháňské. O vévodský titul však nepřišel, neboť císař Josef II. povýšil statky roudnické (hlavní) větve rodu na Roudnické vévodství (1786). Roku 1807 prodal také své okněžněné hrabství Sternstein v Bavorsku, neboť se odmítl stát poddaným zdejšího krále (kvůli probíhajícím napoleonským válkám a rozpadu Svaté říše římské se bavorský vévoda prohlásil za krále). František Maxmilián také bojoval v napoleonských válkách v císařské armádě a dosáhl zde hodnosti polního podmaršálka. Roku 1809 také z vlastních prostředků zřídil prapor myslivců. Na roudnickém zámku vybudoval divadlo. Na zámku Jezeří poté vybudoval konzervatoř, jejíž absolventem byl i Josef Spitz, učitel Antonína Dvořáka. Kníže byl také mecenášem řady umělců, například Ludwiga van Beethovena, jehož některé skladby autor sám dirigoval na Jezeří. Roku 1792 se oženil s Karolinou ze Schwarzenberka. Jeho mladší synové založili další dvě větve roudnické primogenitury – Jan Nepomuk Karel (1799–1878) křimickou a Josef František Karel (1803–1875) dolnobeřkovickou. Jan Karel byl tím Lobkovicem, který v noční Praze pomohl neznámému starci, a jak se později ukázalo, byl jím poslední hrabě z Vrtby, který pak v roce 1830 Lobkovicům odkázal veškeré jmění.\n\nPrvorozeným synem Josefa Františka Maxmiliána, v pořadí již sedmým knížetem z Lobkovic a pokračovatelem roudnické linie, byl Ferdinand Josef Jan (1797–1868). Ten sice roku 1829 prodal rodné Lobkovice, avšak statky rodu se tím nijak zvláště nezmenšily. Ve druhé polovině 19. století čítala rozloha rodinných statků 28 tisíc hektarů (jedna z největších v podunajské monarchii). V pořadí osmým knížetem byl Ferdinandův syn Mořic Lobkowicz (1831–1903). Ten považoval zpětné odkoupení Lobkovic za věc osobní cti. To se mu také podařilo a roku 1897 rodnou ves odkoupil od Jana Palackého (syna Františka Palackého).\n\nMořicův jediný syn a v pořadí devátý kníže z Lobkovic Ferdinand Zdeněk (1858–1938) vydal dne 19. ledna 1919 rodové nařízení o změně přízviska \"z Lobkowitz\" (německý fonetický přepis českého \"z Lobkovic\") na \"Lobkowicz\", které se stalo podle československých zákonů nadále příjmením rodiny.\n\nZ mělnické (nebo také mělnicko-hořínské) větve stojí za zmínku např. Jiří Kristán Lobkowicz, který v letech 1871–1908 vykonával funkci maršálka sněmu Království českého. Jeho vnuk Jiří Kristián zahynul při automobilových závodech 22. května 1932 na okruhu AVUS v Berlíně.\n\nPo vzniku Československa v roce 1918 připravil československý zákon o pozemkové reformě Lobkovice o 80% všech pozemků, které jim vyvlastnil za peněžitou náhradu.\n\nV roce 1927 prodali Lobkovicové československému státu Lobkovický palác na Malé Straně (tzv. \"bývalý palác Přehořovských\" ve Vlašské ulici, v němž dnes sídlí německé velvyslanectví. Jiný Lobkovický palác stojí v Jiřské ulici na Pražském hradě. Palác na Pražském hradě je v držení jedné z větví Lobkoviců dodnes a je tak jedinou budovou v soukromých rukou v areálu Pražského hradu).\n\nJaroslav Lobkowicz (1877–1953) z křimické větve vstoupil do služeb československého státu (20. a 21. prosince 1918 doprovázel prezidenta Masaryka v jeho vlaku, při návratu do vlasti) a v letech 1920–1926 působil jako diplomat v Londýně.\n\nVe 30. letech se synové Ferdinanda Zdeňka Lobkowicze, možní nástupci 10. roudnického vévody, oženili dle svého přání a ne podle aristokratických pravidel. Tím nástupnictví přešlo v roce 1938 na Jaroslava Lobkowicze (1877–1953) z křimické větve, v roce 1953 pak na Jaroslavova prvního syna Bedřicha (1907–1954) a v roce 1954 na druhého syna Jaroslava Claude Lobkowicze (1910–1985).\n\nV letech 1938 a 1939 se několik členů rodu Lobkowizců připojilo k Deklaracím zástupců české šlechty na obranu československého státu a národa. Všech tří deklarací se zúčastnil Jan Adolf Lobkowicz (1885–1952) z mělnicko-hořínské větve, a signatáři Národnostního prohlášení ze září 1939 byli také Jaroslav Lobkowicz (1877–1953) z křimické větve a jeho synové Bedřich František (1907–1954) a Jaroslav (1910–1985), a Mořic Lobkowicz (1890–1944) se synem Josefem (1918–1946) z větve dolnobeřkovické.\n\nZa druhé světové války se Maximilian Lobkowicz (1888–1967), syn Ferdinanda Zdeňka Lobkowicze, stal velvyslancem československé exilové vlády v Londýně. Jeho rodový majetek byl nacisty zabaven a ze zámku v Roudnici byl vytvořen výcvikový tábor pro německou mládež. Po válce roku 1945 byl Maxi Lobkowiczovi majetek s pomocí spojeneckých vojsk navrácen. Ale již roku 1948 mu byl opět vyvlastněn, tentokrát komunisty a bez náhrady.\n\nZa období čtyřiceti let byly téměř všechny rodové zámky zpustošeny. Inventář byl částečně vykraden, zničen nebo svěřen památkové správě. Lobkowiczká sídla byla darována „institucím“, které neměly sebemenší zájem na zachování památek.\n\nZámek Jezeří byl v blízkosti uhelných dolů téměř zničen, Roudnice byla předána armádě a naprosto zpustošena. Ostatní místa se pak stala sídly JZD či skladišti. Pražský palác na Hradě byl v 80. letech 20. století kompletně rekonstruován pro potřeby Národního muzea. Zámek v Nelahozevsi převzala Středočeská galerie a instalovala zde jejich zestátněné sbírky z Roudnice.\n\nPo roce 1948 někteří příslušníci rodu emigrovali z komunistického Československa. Mikuláš se stal politologem a rektorem univerzity v Eichstättu. Ladislavu (1925–1985), synu Jaroslava (1877–1953) byl v roce 1958 přiznán belgický titul „Prince de Lobkowicz“.\n\nPo roce 1989 se někteří z Lobkoviců vrátili z emigrace a úspěšně zrestituovali část dříve zabaveného majetku.\n\nMajetek roudnické linie byl vrácen Martinovi Lobkowiczovi (1928–2014), synovi Maximiliana Lobkowicze. Součástí tohoto majetku kromě zámku v Roudnici je i zámek v Nelahozevsi, v němž je zpřístupněna slavná lobkovická sbírka i zámecké prostory. Rodině patří také hrad Střekov a Lobkovický palác, jediný soukromý palác v areálu Pražského hradu. Ten byl rodu vrácen roku 2002, následně podstoupil pět let trvající extenzivní rekonstrukci a finálně byl v roce 2007 znovu zpřístupněn veřejnosti. Představitelem rodové větve je William Lobkowicz (* 1961).\n\nHlavou křimické větve je Jaroslav Lobkowicz (* 1942), který od roku 1968 žil v Německu a po roce 1989 získal zpět pozemky a rodové sídlo v Křimicích. Po svém návratu se angažoval v české politice (v letech 1998–2006 byl poslancem parlamentu) a podnikal v zemědělství. V roce 2012 převzal vedení rodinného majetku jeho syn Vladimír (* 1972). Jaroslavův bratr František Lobkowicz (* 1948), který po studiu teologie působil v Československu od roku 1975 jako kněz, byl v roce 1990 ustanoven světícím biskupem pražským a v roce 1996 byl jmenován prvním biskupem nově založené ostravsko-opavské diecéze.\n\nOtakar Lobkowicz (1922–1995) \"z\" mělnicko-hořínské větve se do Československa vrátil v roce 1990 se svým synem Jiřím, žil pak střídavě v Praze a ve Vídni. V restitučním řízení byl Jiřímu Lobkowiczovi navrácen majetek sekundogeniturní větve Lobkowiczů ve výměře 1700 ha i s mělnickým a hořínským zámkem.\n\nDo této větve patřil i Mikuláš Lobkowicz (1931–2019), filosof a politolog, který působil v exilu v USA a v Německu. O vrácení majetku v Drahenicích (zámek a okolní pozemky) úspěšně usiloval jeho syn Johannes Lobkowicz (* 1954), když všichni ostatní příbuzní, kteří měli nárok na dědictví po Janu Adolfovi Lobkowiczovi, se svého nároku ve prospěch Johana vzdali.\n\nTaké majetek dolnobeřkovické větve Lobkoviců byl po roce 1989 byl v restituci vrácen potomkům Leopolda Lobkowicze (1888–1933). Zámek i park v Dolních Beřkovicích byly značně poškozeny povodní v roce 2002. V současné době patří celý areál rodině Thurn-Taxisů. Do dolnobeřkovické větve patří také Michal Lobkowicz (* 1964), bývalý politik, poslanec a v roce 1998 ministr obrany České republiky.\n\n\n\n\nV 16. století získali bohatě zastoupený erb, v němž se objevily všechny tituly i nároky rodu: černá perštejnská zubří hlava, anděl zaháňského vévodství, hlohovská černá orlice, také erb Sternsteinu a polepšení znaku i výraz knížecí důstojnosti v podobě lva a pruhů ve zlatém poli. Přes toto byl položen původní čtvrcený štít, přičemž v 2. a 3. poli je černá orlice Žerotínů.\n\nPořadové číslo řádu – datum udělení – jméno a životní data:\n\n\n\n\n\n\n"}
{"id": "218074", "url": "https://cs.wikipedia.org/wiki?curid=218074", "title": "Joseph Schubert", "text": "Joseph Schubert\n\nJoseph Schubert (20. prosince 1754 Varnsdorf – 28. července 1837 Drážďany) byl německý houslista, violista a hudební skladatel.\n\nJoseph Schubert získal své hudební základy u svého otce – kantora. V 11 letech odešel do Prahy, tam podle Eitnera studoval na „latinské škole“ (Jezuitské gymnázium). Zde se učil kontrapunkt u abbého Fischera. Po těchto studiích se Joseph Schubert vrátil do Varnsdorfu. V 21 letech odešel do Berlína, kde se učil hře na housle u královského komorního houslisty Kohna. Od r. 1779 začal působit jako první houslista v berlínském sídle markraběte von Brandenburg-Schwedt. A zde také v letech 1780-1781 Schubert napsal a premiéroval své opery \"Rosalia\" (Rozálie), \"Der Gasthof zu Genua\" (Hostinec v Janově), \"Dia Landpangen, oder das blaue Ungeheuer\" a později i svoji operu s baletem \"Die Entzauberung\" (Rozčarování). Z neznámých důvodů opustil v roce 1784 službu u markraběte a po další čtyři roky žil, spolu se svou početnou rodinou, v Drážďanech. Jeho manželka byla herečkou. Jmenovala se Marianne, rozená Stromová, . Po tuto dobu se Schubert hlásil do dvorní kapely saského krále, ale byl přijat až roku 1788, nejprve jako hostující violista, později jako řádný člen orchestru. V roce 1780 a 1810 navštívil Schubert se svou rodinou Prahu, protože, jak píše Bohumír Jan Dlabač, „chtěl rodinu seznámit s městem, kde v mládí získal vzdělání jak ve vědách, tak v hudebním umění“.\n\nVe varnsdorfské kronice Aloise Palmeho je ke dni 5. 4. 1829 zpráva o sbírce na opravu varnsdorfských varhan, kde je zmínka o Josephovi Schubertovi jako o „dvorním hudebníkovi ve Varnsdorfu rozeném“, který přispěl 18 zlatými (z celkových 524 zl. 30kr).\n\nUž za Schubertova života byla jeho hudba oceňována, obzvláště pro svoji melodičnost a harmonickou pestrost. Schubert získal uznání jako všestranný skladatel. Byl uveden v roce 1812 v lexikonu skladatelů Ernsta Ludwiga Gerbera. Jeho dílo zahrnuje 15 mší, 4 opery, 17 sonát, a 49 koncertů pro sólové nástroje. Saská zemská knihovna v Drážďanech vlastní rukopisy tří koncertů pro violu, napsané Josephem Schubert\n\n\n\n\n"}
{"id": "218075", "url": "https://cs.wikipedia.org/wiki?curid=218075", "title": "Markéta z Rožmberka", "text": "Markéta z Rožmberka\n\nMarkéta z Rožmberka (*? - 14. června 1357) byla jednou ze tří doložených dcer Jindřicha z Rožmberka a Elišky z Dobrušky. \n\nStala se manželkou Bavora III. ze Strakonic, v jehož krvi kolovala krev Přemyslovců. \n\nPán ze Strakonic byl purkrabím na hradě Zvíkov ( jako purkrabí je doložen v letech 1289-1306). Manželství bylo pravděpodobně bezdětné. Markéta je pohřbena v rodinné hrobce v cisterciáckém klášteře ve Vyšším Brodě.\n\n"}
{"id": "218076", "url": "https://cs.wikipedia.org/wiki?curid=218076", "title": "Spark (software)", "text": "Spark (software)\n\nSpark je klient pro instant messaging komunikaci protokolů XMPP napsaný v Javě. Spark je open source a multiplatformní klient optimalizován pro obchod a organizace.\n\n\n"}
{"id": "218078", "url": "https://cs.wikipedia.org/wiki?curid=218078", "title": "Páni z Michalovic", "text": "Páni z Michalovic\n\nPáni z Michalovic jsou starý panský rod z rozrodu Markvarticů. Jmenují se po hradě Michalovice na Jizeře. Se stejným predikátem později existoval také rod vladyků z Michalovic, který pocházel z rodiny žateckých měšťanů.\n\nPrvním předkem rodu se stal Beneš Okrouhlý, syn Beneše Markvartice. Beneš Okrouhlý měl syna Beneše Pyšného s hradem Velešín, po kterém se psal („Ich Benesch von Welesching”). V roce 1361 obdržel Petr I. z Michalovic u Norimberka od krále Karla IV. lénem majetky „castra Ratin und Huscz”. \n\nSyn Beneše byl Jan I. z Michalovic. Postavil si poblíž Mladé Boleslavi hrad \"Michlsperk,\" tj. Michalovice, a po něm převzal i své přízvisko, predikát. Stal se nejznámějším příslušníkem rodu z Michalovic. Sloužil v úřadu nejvyššího číšníka, miloval rytířské turnaje, v letech 1293–1296 pobýval na turnajích v Porýní a Francii a získal si tu velkou slávu svým uměním a neohrožeností, což se objevilo i v kronice Dalimilově. Po otci získal hrady Velešín, Ostrý i Děvín.\n\nSyn Jana z Michalovic byl Beneš Věrný z Michalovic, který se stal v roce 1315 pražským purkrabím. Oženil se s Johankou z Rožmberka. Jeho syn byl Jan II. Správný, který držel kromě Michalovic i Mladou Boleslav, Brandýs nad Labem, Ostrý, Velešín, Starou Boleslav a Úštěk. Václav z Michalovic († 28. 8. 1451) působil jako generální převor řádu johanitů v Českém království.\n\nPoslední člen rodu byl Jindřich z Michalovic, též psaný jako Kruhlata. Poté, kdy byl popraven na Staroměstském náměstí v Praze v září 1453 Jan Smiřický ze Smiřic, získal horlivý stoupenec a příbuzný Jiřího z Poděbrad Jindřich z Michalovic panství Bezděz a také úřad nejvyššího komorníka v království. V roce 1457 cestoval s poselstvím krále Jiřího z Poděbrad do Francie. Roku 1460 král jeho Doksům potvrdil platnost městských privilegií daných městečku králem Karlem IV. V roce 1468 byl při bojích u Turnova těžce raněn a krátce nato zemřel, jím páni z Michalovic vymírají po meči. Majetek rodu získala Jindřichova sestra Magdaléna, která se provdala za Jana z Cimburka.\n\nRod je spřízněný společným původem s Vartemberky, Valdštejny, Lemberky a pány ze Zvířetic.\n\nJako erb kdysi používali lva a ve třicátých letech 14. století si zvolili půlený černo-stříbrný erb.\n\nPáni z Michalovic se spojili s Rožmberky, Cimburky či pány z Hradce.\n\n\n"}
{"id": "218080", "url": "https://cs.wikipedia.org/wiki?curid=218080", "title": "Perchta z Rožmberka", "text": "Perchta z Rožmberka\n\nPerchta z Rožmberka (asi 1429 – 2. května 1476 Vídeň) byla paní z Lichtenštejna. Zřejmě od 17. století je ztotožňována s Bílou paní rožmberskou, která se podle pověsti údajně čas od času zjevuje na rožmberských sídlech.\n\nPerchta byla dcera Oldřicha II. z Rožmberka. V únoru 1449 ji zaslíbili Janovi z Lichtenštejna a ještě téhož roku se za něj 9. listopadu provdala. Manželství nebylo šťastné a jedním z důvodů bylo zřejmě zdlouhavé vyplácení nevěstina věna. Z období let 1449–1470 se zachovalo 32 Perchtiných dopisů otci a bratrům s popisy neradostného života a vztahu s manželem.\n\nZemřela roku 1476 a je pohřbena ve vídeňském kostele Panny Marie v klášteře skotských františkánů v rodinné lichtenštejnské hrobce.\n\nBeletristicky, avšak faktograficky velmi věrně a s využitím historických pramenů zpracovala životní příběh Perchty z Rožmberka Zdeňka Bezděková v románu \"Bílá paní: obnovený obraz\" (1979) a Eda Kriseová v románu \"Perchta z Rožmberka aneb Bílá paní\" (1980, 2001).\n\n\n"}
{"id": "218082", "url": "https://cs.wikipedia.org/wiki?curid=218082", "title": "Vint Cerf", "text": "Vint Cerf\n\nVinton Gray Cerf (* 23. června 1943 New Haven) je americký informatik, který je označován za „\"otce internetu\"“. Společně s Bobem Kahnem totiž vytvořil komunikační protokol TCP/IP, na kterém je dnes celosvětová síť vystavěna.\n\nRoku 2004 dostal Turingovu cenu. Od roku 2005 pracuje ve společnosti Google jako viceprezident a technologický evangelista.\n\nV současné době se zabývá budováním tzv. meziplanetárního internetu.\n\n„Na čem opravdu dělám přímo já, to je meziplanetární internet. O to se opravdu zajímám a jsem za to také zodpovědný. Zní to jako sci-fi, ale jde o reálný výzkum. Jak víte, v posledních čtyřiceti letech vysíláme vesmírné lodi po sluneční soustavě, a to jak NASA, tak i Evropa. A vidíme, že je potřeba, aby mezi sebou například sondy, družice a pozemní stanice lépe komunikovaly. A je jasné, že budeme potřebovat velkou přenosovou kapacitu. Snažíme se řešit problémy raději obecnou cestou, než případ od případu, jak tomu bylo doposud. A tady se právě může uplatnit meziplanetární internet – jako univerzální platforma pro komunikaci“, nechal se slyšet při své návštěvě v Praze.\n\n\n\n"}
{"id": "218084", "url": "https://cs.wikipedia.org/wiki?curid=218084", "title": "Mart Poom", "text": "Mart Poom\n\nMart Poom (* 3. února 1972) je bývalý estonský fotbalový brankář a současný fotbalový trenér brankářů. Naposledy působil v anglickém klubu Watford FC. V listopadu 2003 byl estonskou fotbalovou federací zvolen jako nejlepší estonský fotbalista za posledních 50 let (pro seznam UEFA Jubilee 52 Golden Players)..\n\nPoom zahájil svou kariéru v klubech Tallinna Lõvid a Flora Tallinn. Následovala krátká angažmá ve Finsku a Švýcarsku. V roce 1994 podepsal smlouvu v Portsmouthu, kde však během svého ročního působení odehrál jen čtyři utkání. Další dva roky pak strávil na hostování ve Floře Tallinn. V roce 1997 přestoupil do Derby County FC v Anglii, kde strávil dalších šest sezon a odehrál 146 utkání v Premier League. Po sestupu Derby County z nejvyšší soutěže přestoupil do anglického Sunderlandu. Během tří let v tomto klubu však odehrál pouze 58 utkání, a to především vinou častých zranění. V tomto působišti se mu rovněž podařilo vstřelit branku. V roce 2005 přestoupil do Arsenalu a byl členem širšího výběru i při finále Ligy mistrů v roce 2006 proti FC Barcelona. V květnu 2007 přestoupil do Watfordu, kde ukončil aktivní hráčskou kariéru.\n\n\n\n"}
{"id": "218089", "url": "https://cs.wikipedia.org/wiki?curid=218089", "title": "Intel 8008", "text": "Intel 8008\n\nIntel 8008 je první osmibitový mikroprocesor firmy Intel. Byl navržen 1. dubna 1972 v 18-pinovém DIP provedení. Pod původním kódovým označením \"1201\" byl původně vyvinut na zakázku firmou Computer Terminal Corporation do jejího programovatelného terminálu, ale čip byl dodán pozdě a nesplnil výkonnostní cíle, a proto nebyl k tomuto účelu použit. Díky tomu došlo k dohodě mezi CTC a Intelem, že obvod bude uveden na trh pro ostatní zákazníky.\n\nPůvodní verze 8008 běžely na 0,5 MHz, později se taktovací frekvence zvýšila na 0,8 MHz. 8008 byl o trochu pomalejší než Intel 4004 a Intel 4040 co do vykonaných instrukcí za sekundu, ale tím, že 8008 zpracovával 8 bitů najednou, mohl přistupovat k mnohem většímu množství paměti RAM z něj dělaly CPU 3–4 × rychlejší než výše zmíněné 4bitové čipy.\n\nInstrukční sada Intel 8008 a následných procesorů architektury CISC byly výrazně ovlivněny návrhem stran společnosti CTC.\n\nČip měl jednoduchou 8bitovou sběrnici a vyžadoval poměrně mnoho podpůrných obvodů. Intel 8008 mohl přistupovat k 8 vstupním a 24 výstupním portům.\n\nPro využití jako monitorový terminál a obecný řadič byl návrh Intel 8008 přijatelný, ale pro jiné úkoly bylo jeho použití nepraktické. Jeho hlavními nedostatky je omezená hloubka zásobníku a nemožnost uložit všechny registry při příchodu přerušení. Několik málo počítačů na něm bylo založeno, ale většina místo toho využila vylepšených vlastností Intel 8080.\n\nSkupina procesorů okolo 8008 je též někdy nazývána pod označením MCS-8.\n\nProcesor Intel 8008 navrhli: Victor Pooh, Harry Pyle, Marcian Hoff, Stan Mazor, Frederico Faggin a Hal Feeney.\n\n\n\nIntel 8008 byl vyráběn technologií PMOS 10 μm; první verze měly kmitočet hodin do 0,5 MHz, pozdější (8008-1) do 0,8 MHz. Instrukce trvaly 5 až 11 T-stavů a jeden T-stav byly 2 periody hodin.\nPřenos dat mezi registry a aritmeticko-logické operace trvaly 5T (20 μs při 0.5 MHz), přenosy mezi registry a pamětí 8T (32 μs), volání podprogramů a skoky trvaly 11T (44 μs).\nRychlost mikroprocesoru Intel 8008 vyjádřená v instrukcích za sekundu byla poněkud nižší (36 až 80 tisíc při 0,8 MHz) než 4bitových Intel 4004 a Intel 4040, ale díky tomu, že Intel 8008 zpracovával 8bitová data a mohl adresovat podstatně větší paměť, byl ve většině aplikací rychlejší. Intel 8008 obsahoval 3500 tranzistorů.\n\nIntel 8008 měl šířku adresní sběrnice 14 bitů, což dovolovalo adresovat 16 KB paměti. Obsahoval 7 osmibitových univerzálních registrů (včetně akumulátoru), 14bitový programový čítač a sedmiúrovňový zásobník 14bitových návratových adres.\n\nNásledující zdrojový kód v jazyce symbolických adres Intel 8008 je procedura codice_1 pro kopírování bloku dat zadané délky z jednoho místa v paměti na jiné.\n\nVšechny hodnoty v kódu jsou v osmičkové soustavě. Lokace , , a hodnota jsou 16bitové parametry podprogramu . Ve skutečnosti se používá pouze 14 bitů, protože procesor má velikost adresy 14 bitů. Hodnoty jsou uloženy ve formátu little endian, ale protože procesor není schopen na rozdíl od Intel 8080 číst nebo zapisovat více než 1 byte v jedné instrukci, jedná se o arbitrární volbu. Protože neexistuje instrukce pro načtení registru přímo ze zadané adresy, musí se adresa nejdříve načíst do dvojice registrů HL, která se použije pro nepřímé adresování paměti jako pseudoregistr M. Do dvojice registrů BC je načtena hodnota parametru , která se snižuje o jedničku na konci smyčky, dokud nedosáhne hodnoty 0. Všimněte si, že většina instrukcí zabírá 8 bitů.\n\n\n"}
{"id": "218090", "url": "https://cs.wikipedia.org/wiki?curid=218090", "title": "Páni ze Švamberka", "text": "Páni ze Švamberka\n\nPáni ze Švamberka (též \"z Sswamberka\", \"z Sswamberka a z Krasikowa\", něm. \"Herren von Schwanberg\", též \"Schwamberg\") byli starý český rod pocházející ze západních Čech. Prvním genealogicky doloženým předkem tohoto panského rodu je Ratmír ze Skviřína, o němž je nejstarší zmínka z roku 1223, kdy je uveden ve svědečné řadě v listině biskupa Peregrina. Predikát používal podle obce nedaleko Boru a podle hradu Boru a ze Švamberka se začali psát až jeho potomci. Od 13. století patřili Švamberkové k významným západočeským rodům a od druhé poloviny 14. století patřili mezi přední představitele českého panstva.\n\nListinou z roku 1484, která byla dohodou o vzájemném nástupnictví v případě vymření jednoho z obou dohodu uzavírajících rodů, získali Švamberkové po smrti Petra Voka rožmberský majetek. Na krátký čas se tak stali jedním z nejbohatších rodů v Českém království. Jan Jiří ze Švamberka začal v důsledku tohoto velkolepého dědictví užívat nový erb – polcený složený ze švamberské stříbrné labutě v červeném poli a rožmberské červené růže ve stříbrném poli. Švamberkové se zúčastnili stavovského povstání a díky tomu došlo ke konfiskaci jejich majetků, byli donuceni k emigraci a v roce 1664 Adamem II. ze Švamberka v mužské linii vymírají. V roce 1665 se díky sňatkové politice s dědičkami stal švamberský erb součástí erbu Paarů.\n\n\nBílá labuť v červeném poli, popř. labuť se zlatýma nohama a zlatým zobákem na zeleném trojvrší.\n\nSpojili se s Rožmberky, Paary, Šternberky, Oppersdorffy, Šelmberky, Pernštejny, Lobkovici či pány z Rožmitálu.\n\n\n"}
{"id": "218092", "url": "https://cs.wikipedia.org/wiki?curid=218092", "title": "Třída Lion", "text": "Třída Lion\n\nTřída Lion byla třída tří britských bitevních křižníků, sloužících v Royal Navy během první světové války. Třída se skládala z lodí HMS \"Lion\", HMS \"Princess Royal\" a HMS \"Queen Mary\".\n\nKonstrukce třídy \"Lion\" vycházela z konstrukce prvních britských super-dreagnoughtů třídy \"Orion\" z roku 1910, s kanóny ráže 343 mm. Byly to první plavidla s kanóny této ráže (původní HMS \"Dreadnought\" měl děla ráže 305 mm). Při návrhu třídy \"Lion\" byly odstraněny některé nedostatky bitevních křižníků předcházející třídy \"Indefatigable\". Především dvě hlavní dělové věže, nacházející se uprostřed paluby vedle sebe, měly omezené možnosti palby a loď mohla na jednu stranu pálit pouze ze tří věží. Proto byly u třídy \"Lion\" všechny čtyři věže uspořádány za sebou v ose lodi. Třetí věž Q však byla i nadále uprostřed lodi a mohla pálit pouze do stran, což bylo napraveno u následujícího bitevního křižníků HMS \"Tiger\", kde už byly hlavní věže soustředěny pouze na přídi a zádi.\n\nOproti třídě \"Indefatigable\" měla třída \"Lion\" delší trup, výkonnější pohon a byla rychlejší. Výkonnější stroje a lepší pancéřování znamenalo nárůst výtlaku o 8000 tun.\n\nTřída \"Lion\" byla typickým příkladem britského pojetí bitevního křižníku, v němž byla upřednostněna rychlost a výzbroj na úkor pancéřové ochrany. Odolnost lodi proto byla nedostatečná, což se projevilo v bojích první světové války (fatálně v bitvě u Jutska).\n\nJen \"Lion\" byl dokončen podle původního plánu, s komínem mezi předním stožárem a kompasovou palubou. Díky tomu se však při plavbě plnou rychlostí, pro hustý kouř a materiál vyvrhovaný z kotlů, nedalo na stožáru pracovat. Před vstupem do služby byl \"Lion\", za nákladů 60 000 liber, upraven a komín byl posunut za příďový stožár a změnil se také tvar nástavby mezi komínem a můstkem. Sesterská \"Princess Royal\" byla v této podobě stavěna už od počátku.\n\nHMS \"Queen Mary\" byla sesterskou lodí \"Lionu\" a \"Princess Royal\", na které došlo k některým větším úpravám. Šířka lodi se zvětšila a výtlak vzrostl o 700 tun. Prostřední komín byl kruhový a ne oválný a všechna děla sekundární ráže byla soustředěna na jedné palubě. Loď také dostala jako první z trojice dálkoměr. Nejprve na \"Queen Mary\" a později na ostatních lodích byl přední stožár upraven na trojnožkový. To si vyžádal rozměrný systém řízení palby na stožáru. V roce 1917 byl na přeživší \"Lion\" a \"Princess Royal\" instalován světlomet a byly z nich odstraněny dva kanóny ráže 102 mm, které byly namontovány na jiné lodě. Dále byla instalována protiletadlová děla a v roce 1918 byla na věže Q a X lodí \"Lion\" a \"Princess Royal\" instalována paluba pro vzlet letounů Sopwith Pup a Sopwith 1½ Strutter.\n\nVšechny tři lodě se v roce 1916 zúčastnily bitvy u Jutska. \"Lion\" byl těžce poškozen a jen díky obětavosti posádky a zaplavení muničních skladů pod věží Q nevyletěl do povětří, \"Princess Royal\" byla rovněž těžce poškozena a \"Queen Mary\" se potopila po výbuchu muničních skladů i s 1255 muži na palubě.\n\nZa problém se pokládá nedostatečné pancéřování tehdejších britských bitevních křižníků oproti jejich německým protějškům. Lodí, která má k třídě \"Lion\" nejblíže, byl pravděpodobně německý SMS \"Seydlitz\". Obě konstrukce měly podobný výtlak i rychlost, ale německá měla slabší výzbroj a lepší pancíř, zatímco britská byla mnohem zranitelnější.\n\nBritské i německé bitevní křižníky zažily ve své kariéře situaci, kdy byly muniční sklady zasaženy nepřátelskou palbou. V bitvě u Dogger Banku byl \"Seydlitz\" téměř zničen zásahem do muničních komor. Němce tato zkušenost vedla k větším bezpečnostním opatřením a novým pravidlům v manipulaci s korditem, zatímco Britové tou dobou podobnou zkušenost postrádali. Mimo chráněné sklady proto bylo skladováno příliš mnoho korditových náloží a přepážky bitevních křižníků zůstávaly otevřené, aby se zvýšila rychlost palby, což mělo vyvážit její nepřesnost.\n\nBitva u Jutska byla poslední velkou akcí, které se tyto bitevní křižníky účastnily. Oba zbývající kusy byly na základě podmínek Washingtonské konference v roce 1922 sešrotovány.\n\n"}
{"id": "218093", "url": "https://cs.wikipedia.org/wiki?curid=218093", "title": "Intel 8085", "text": "Intel 8085\n\nIntel 8085 je osmibitový mikroprocesor firmy Intel uvedený v březnu 1976. Dodával se v 40pinovém DIP provedení. Pětka v názvu znamenala, že procesor potřeboval pouze 5voltové napětí (oproti +5 V, −5 V a +12 V u Intel 8080). 8085 byl občas využíván v počítačích s operačním systémem CP/M a později též jako mikrořadič (díky menšímu počtu komponent, které ke svému běhu potřeboval).\n\nJako řadič se 8085 mohl těšit dlouhého trvání. Od konce 70. let, kdy byl navržen do rozšiřující řadičové karty DECTape vydržel sloužit často déle než byla životnost těchto výrobků i osobních počítačů, v nichž tepal. Na začátku 80. let byl ovšem zastíněn konkurenčním procesorem Zilog80, který odstartoval éru osmibitových domácích počítačů.\n\n\n"}
{"id": "218094", "url": "https://cs.wikipedia.org/wiki?curid=218094", "title": "Žofie Braniborská z Hohenzollernu", "text": "Žofie Braniborská z Hohenzollernu\n\nŽofie Braniborská z Hohenzollernu (14. prosince 1541 Berlín – 27. června 1564 Český Krumlov) byla druhou ženou Viléma z Rožmberka a zároveň dcerou Jáchyma II. Braniborského a Hedviky Jagellonské.\n\nSvatební smlouva byla sepsána 7. července 1561 a Vilém se v ní zavázal respektovat Žofiino luteránství a Žofie se jménem svým i jménem případného potomstva vzdala nároků na vládu v Braniborsku, pokud nevymře celý její rod. Svatba proběhla v Berlíně 14. prosince 1561. Žofie zemřela bezdětná po dvou a půl letech manželství ve svých třiadvaceti letech a je pohřbená v rodinné rožmberské hrobce v cisterciáckém opatství ve Vyšším Brodě. Společně s Vilémem a jeho první chotí je zobrazena na votivním obraze v třeboňském kostele sv. Jiljí malovaném roku 1568 Tobiášem Elsem.\n\n"}
{"id": "218095", "url": "https://cs.wikipedia.org/wiki?curid=218095", "title": "Václav Jan Staněk", "text": "Václav Jan Staněk\n\nVáclav Jan Staněk (16. července 1907, Miskovice – 5. října 1983, Praha) byl významný český vědecký pracovník – zoolog, mykolog, botanik, fotograf, filmař, první autor českých přírodovědných filmů, autor mnoha fotografických knih o zvířatech. Dlouholetý člen zoologického oddělení Národního muzea, asistent ředitele pražské Zoologické zahrady, posléze její ředitel (od 26. srpna 1938 do konce října 1939).\nVe 30. letech 20. století publikoval v mnoha obrázkových časopisech, např. \"Pestrém týdnu\", \"Pražském ilustrovaném zpravodaji\" nebo \"Světozoru\" a časopisu Fotografia.\n\nJe známý jako zoolog, mykolog, biolog, fotograf a filmař zvěře, tvůrce prvních českých přírodovědných filmů, autor četných fotografických knih o zvířatech. Působil v zoologickém oddělení Národního muzea, od roku 1936 v pražské ZOO jako asistent u ředitele, profesora Jiřího Jandy. Po jeho úmrtí od 26. srpna 1938 do konce října 1939 byl ředitelem ZOO. Za druhé světové války natáčel filmy v rámci Českomoravského ústředí filmů, po válce v Krátkém filmu, části Československého státního filmu. Kmenový autor nakladatelství Artia. Nositel Stříbrné plakety G. J. Mendela, kterou mu udělilo prezidium ČSAV za zásluhy o rozvoj biologických věd.\n\nNatočil více než třicet krátkých a středometrážních filmů. První barevný film byla trilogie \"Píseň lesa\" z roku 1950. Podloženo hudbou Josefa Staňka (dirigent a skladatel, bratr Václava), s lyrickým komentářem básníka Františka Halase, který tlumočil herec Václav Voska. Komentáře k mnoha Staňkovým filmům namlouvali známí herci jako Karel Höger, Dana Medřická, Otomar Korbelář, Rudolf Hrušínský. Film \"Do země ledovců\" zachytil práci výpravy arktického odboru Čs. přírodovědného klubu na Island v roce 1948. O rok později se Dr. Staněk chtěl vypravit za natáčením cestopisného a přírodovědného filmu s cestovatelem Ladislavem Pařízkem do Afriky. Řadu let na tu výpravu šetřil peníze, ale kvůli změně režimu ji už nemohl uskutečnit. Do Afriky za fotografováním mohl odjet až v roce 1969, soukromě, s Čedokem. Konce komunistické vlády se nakonec nedožil.\n\nNesnadnou produkci přírodovědných filmů Dr. V. J. Staňka dělala jako své zaměstnání jeho žena Lída (vzali se v roce 1943). Zároveň pečovala o všechny texty jeho fotografických knih s tím, že odborné údaje napsal Dr. Staněk a další text ona (to platí i o knihách, vydaných před jejich sňatkem). Velmi si vážila jeho fotografického umění i odborných znalostí a chtěla přispět ke zdaru díla, aniž by byla ona uváděna jako spolupracovník.\n\nAutor začal fotografovat záhy - na gymnáziu a pokračoval během studia na přírodovědné fakultě Univerzity Karlovy a při své práci v Národním muzeu. Počínaje rokem 1930 se mu dařilo publikovat fotografie v časopise \"Pestrý týden\", \"Fotografia\" a dalších časopisech. Samostatnou výstavu fotografií měl v roce 1937 ve Veletržním paláci v Praze. Svými fotografiemi zvířat i výzvou v rozhlase udělal Dr. Staněk záslužnou propagaci pražské ZOO, která se potýkala s finančními obtížemi. Lidé jí pak posílali peněžité i věcné dary - krmení pro zvířata - na příklad školáci sbírali kaštany a žaludy.\n\nCeloživotním zájmem RNDr. V. J. Staňka bylo studium hvězdovek, stopkovýtrusých hub z třídy břichatek - Geastracae. Systematicky je shromažďoval od roku 1948 až do stáří. Jeho studie vycházely v \"České mykologii\" a v roce 1958 v prvním svazku edice \"Flora ČSR\". Sbíral je sám a posílali mu je amatérští přírodovědci z celé republiky. Na výzvu, uveřejňovanou v jeho knihách, přeložených do cizích jazyků a vyvezených do světa, mu chodily balíčky se zachovalými plodnicemi z nejrůznějších dálek, dokonce i z Austrálie.\n\nKnihy vyšly v různých nakladatelstvích, v mnoha reedicích a cizojazyčných překladech.\n\n\nFilmy:\n"}
{"id": "218097", "url": "https://cs.wikipedia.org/wiki?curid=218097", "title": "Vilém z Landštejna", "text": "Vilém z Landštejna\n\nVilém z Landštejna († 1356) byl český šlechtic z rodu Landštejnů (\"„pánů stříbrné růže“\"). Patřil vedle Jindřicha z Lipé, Petra z Rožmberka a Viléma z Valdeka k nejmocnějším českým pánům za vlády Jana Lucemburského. Později se stal věrnou oporou Karla IV.\n\nByl synem Vítka z Landštejna, po němž zdědil statky Třeboň a Landštejn, a dále získal Nové Hrady, Sviny, Lomnici a Hlubokou. V letech 1333–1336 byl jmenován královským podkomořím. V letech 1320–1340 zastával funkci zemského sudího, v období 1345−1351 byl moravským zemským hejtmanem a v letech 1351−1356 nejvyšším purkrabím. Jeho manželkou byla Eliška z Dubé, se kterou měl syny Jana, Viléma, Ojíře, Litolta, Vítka a Petra mnicha. Roku 1356 podlehl zraněním, která utrpěl v souboji se svým příbuzným \"Jindřichem z Hradce,\" s nímž vedl spor o průběh obchodní stezky z Podunají do českého vnitrozemí.\n\nVilém z Landštejna se narodil na konci třináctého století. Poprvé je doložen roku 1315, kdy potvrdil, že drží od kláštera Zlatá Koruna ves Dobruš. Jeho otcem byl Vítek z Landštejna, který se v roce 1307 vyznamenal při obraně Znojemského hradu před vojskem Fridricha Habsburského. Jméno Vilémovy matky není známo, ze sourozenců jsou zmiňováni Smil a Zbyněk.\n\nDatum úmrtí Vilémova otce není přesně známo, ale naposledy byl zmíněn v roce 1311. V roce 1315 byl Vilém prokazatelně správcem landštejnského majetku a zdědil otcova panství. Později též získal Nové Hrady (po roce 1317 je zdědil po svých bratrancích Smilovi a Ojířovi z Nových Hradů, kteří zemřeli bez potomků), Lomnici, Hlubokou (v roce 1317 ji převzal do zástavy od krále Jana Lucemburského) a Sviny (roku 1327 je odkoupil od kláštera dominikánů v Sezimově Ústí a potomků Voka z Třeboně). Záhy se Vilém zařadil mezi nejmocnější pány českého království, neboť poté, co byl 26. listopadu 1315 zatčen Jindřich z Lipé, se spolu s Janem z Vartemberka významně podílel na jeho propuštění (17. dubna 1316) a byl tak vůdčí osobností vzpoury proti králi Janu Lucemberskému. Zemřel roku 1356 okolo svátku svatého Jiří.\n\nJeho manželkou (podle některých názorů až druhou) byla Eliška z Dubé, dcera Ondřeje z Dubé. Zůstalo po něm šest synů a dvě dcery: Jan, Vilém, Ojíř, Litold, Vítek a Petr (poslední dva byli při otcově smrti ještě nezletilí), Anežka a další dcera neznámého jména. Po otcově smrti, snad ještě před rokem 1358, si Vilémovi synové zděděné statky rozdělili. Jan obdržel polovici panství Třeboňského, Vilém patrně dostal finanční hotovost a nějakou dobu snad držel Lomnici, Ojíř dostal polovinu Svin, Lomnici, Bystřici a Lutovou, Ojíř a Vítek drželi roku 1358 Lomnici a Sviny společně. Vítek prodal roku 1359 polovici Svin, Litold převzal Landštejn s Bystřicí, druhou polovinu Třeboně, vsi Suchdol a Šalmanovice, Vítek měl Nové Hrady, Borovany a polovinu Svin, roku 1369 byl pánem na Ledenicích a roku 1379 získal Lipnici. Petr se stal mnichem a pravděpodobně rovněž dostal nějakou finanční náhradu. Téměř všechno dědictví však postupně rozprodali.\n\n"}
{"id": "218099", "url": "https://cs.wikipedia.org/wiki?curid=218099", "title": "Beatrix Savojská (1331)", "text": "Beatrix Savojská (1331)\n\nBeatrix Savojská (kolem 1310 – 19. říjen 1331) byla korutanská vévodkyně, tyrolská hraběnka a třetí manželka Jindřicha Korutanského z rodu Menhardovců.\n\nBeatrix se narodila kolem roku 1310 jako dcera savojského hraběte Amadea V. a Marie, dcery brabantského vévody Jana I. a roku 1328 již v sedmnácti letech byla provdána za muže o více než čtyřicet let staršího. Ačkoliv Jindřich v době svého třetího sňatku již nebyl českým králem a smrtí své první manželky Anny ztratil nároky na český trůn, obě jeho další ženy měly titul českých královen – sám Jindřich se ostatně panovnického titulu nevzdal. Vládnoucí český král Jan Lucemburský byl Beatrixiným bratrancem (jejich matky Marie a Markéta byly sestry). Původně se Jindřich měl k Lucemburkům přiženit mnohem dříve. Ovšem oba plánované sňatky s příbuznými krále Jana ztroskotaly na nechuti mladých dívek provdat se za obstarožního korutanského vévodu (jednalo se o královu sestru Marii a o neteř Beatrix).\n\nV pořadí již třetí sňatek Jindřicha Korutanského s Beatrix byl dílem rakouských vévodů. Habsburkové se obstaráním nové nevěsty pro stárnoucího, ale zřejmě stále vitálního vévodu chtěli zapsat kladně do jeho mysli a získat a upevnit spojenectví. Koneckonců Beatrix byla švagrová vévody Leopolda I. Dohoda o zasnoubení Beatrix Savojské byla sepsána v Innsbrucku 23. prosince 1326, svatba se konala v roce 1328. Korutanec poté pověřil či spíše zplnomocnil Albrechta II., aby od savojských hrabat převzal nevěstino věno ve výši pět tisíc hřiven stříbra. Po svatbě devítiletého syna českého krále Jana Lucemburského, Jana Jindřicha, s Korutancovou dcerou Markétou (16. září 1330) sepsali oba otcové mladých novomanželů řadu úmluv a dohod. Jindřich Korutanský se stále ještě ve svých pětašedesáti letech domníval, že mu Beatrix porodí mužského dědice. Marně, Beatrix zemřela bezdětná 19. října 1331.\n\n"}
{"id": "218100", "url": "https://cs.wikipedia.org/wiki?curid=218100", "title": "František Illek", "text": "František Illek\n\nFrantišek Illek (14. září 1904 – 17. června 1969) byl český fotograf, jenž byl zaměřen zejména na magazínovou reportáž, fotografování sportu, módy nebo reklamy.\n\nNa začátku své kariéry působil v agentuře Centropress, od roku 1927 byl vedoucím jeho fotoateliéru. Od roku 1931 spoluvlastnil s Alexandrem Paulem a Pavlem Altschulem agenturu Press Photo Service (později Illek a Paul). PPS patřil ve 30. a 40. letech 20. století k nejvýznamnějším českým studiím, které do značné míry udávalo tón v užité a reklamní fotografii a ve snímcích památek.\n\n\n"}
{"id": "218103", "url": "https://cs.wikipedia.org/wiki?curid=218103", "title": "Halahoj", "text": "Halahoj\n\nStudentský klub Katolického gymnázia Halahoj, z.s., je spolek, studentský klub Katolického gymnázia Třebíč a zároveň funguje jako pobočka Sdružení přátel Jaroslava Foglara (\"SPJF\").\n\nPodle dokumentů spolku Halahoj je z největší části zaměřena na výchovu prožitkem a tzv. zážitková pedagogika německého pedagoga Kurta Hahna je jedním z hlavních východisek, které o.s. využívá při práci s mladými lidmi. Dalším významným ideovým předchůdcem je spisovatel Jaroslav Foglar a činnost Prázdninové školy Lipnice.\n\nZážitkové kurzy Halahoje jsou zaměřeny na zdravý osobnostní vývoj mladých lidí (zejm. středo– a vysokoškoláků). Jejich účelem je sebepoznání a sebereflexe individua, poznání druhých, rozvoj kooperace, komunikace, týmové spolupráce, kreativity a vztahových kompetencí, podpora ekologického myšlení a fyzický rozvoj.\n\nMetodika činnosti zahrnuje také další typy aktivit: taneční a divadelní víkendy, RPG, kurzy tvůrčího psaní, tematické čajovny, pořádání koncertů, apod.\n\nHalahoj svojí činností navázal na klub Skála, který působil na Katolickém gymnáziu v letech 1998–2001. Klub Skála vyvíjel svou činnost především v období letních prázdnin a to v pořádání letních táborů a také různých výtvarných, jazykových, vodáckých, sportovních kurzů a seminářů. Od září 2001 se činnost klubu, který se přejmenoval na Halahoj, dále vyvíjela a rozšířila o mnoho dalších aktivit i během školního roku. Zázemím klubu se stal malý dřevěný „Domeček“ v areálu KG Třebíč, který si sami studenti upravili do dnešní stávající podoby. 16. prosince 2002 proběhla na Ministerstvu vnitra registrace a „Studentský klub Katolického gymnázia HALAHOJ“ se tehdy stal občanským sdružením.\n\nBrzy poté se kolem něj utvořil první instruktorský tým, který začal využívat konceptu zážitkové pedagogiky po vzoru účastnických kurzů prázdninové školy Lipnice. V roce 2002 se uskutečnil první letní kurz Halahoj pro přibližně 20 účastníků v rozmezí 15–20 let. Následující rok se koná další kurz s názvem Malý princ a v roce 2004 z důvodu silně nedostačující kapacity letního kurzu vzniká další kurz a s ním i nový tým instruktorů pod vedením Tomáše Protivínského. Od té doby jsou dva letní kurzy standardem.\n\nNa jaře 2005 začínají instruktoři ve spolupráci se SPJF experimentovat i s larpy projektem Asterion, který má následně v dalších letech pokračování. Na podzim se potom k tradičním akcím Halahoje přidružují víkendové kurzy na chatě Skřípina, které se opakují každé jaro a podzim. V roce 2007 přidalo sdružení do svého programu adaptační kurzy pro střední školy a gymnázia, zřídilo nabídku mobilního lanového centra a zakoupilo areál Mrákotín pro pořádání zážitkových kurzů a podobných aktivit.\n\nMají nejdelší tradici. Konají se zpravidla na tábořišti Lavičky poblíž Dalešické přehrady. V rámci týdenního pobytu je nachystán program sestávající z fyzicky a psychicky náročných aktivit, tvůrčích dílen, outdorových programů a besed. Tradicí je vžitý název \"Halahoj\", ale často má kurz i svůj specifický název – z minulosti např. \"Malý princ, Racek, Alchymista, Fifel, Warrior of the light\", apod. V současnosti probíhají tři kurzy o letních prázdninách a jsou otevřeny veřejnosti.\n\nKonají se každé jaro a podzim zpravidla na řece Oslavě. Náplň je podobná jako u letních kurzů. Z těchto zážitkových kurzů v minulosti můžeme jmenovat např. Podzimní listí, Jarní mršovina, Poznej sebe nebo Za obzor.\n\nDříve se takto označovaly víkendové zážitkové kurzy v červnu, pořádané zejména pro účastníky letních kurzů. V současnosti však již neexistují.\n\nNázev je převzat z ang. \"live action role-playing\", tedy jakési „hraní rolí naživo“. Jedná se o jednodenní nebo vícedenní simulace fantasy světů, v nichž jsou aktéry sami účastníci tím, že hrají jim danou vytvořenou roli. Halahoj je pořádá od roku 2005, kdy se konal první ročník Asterionu. Později k nim přibylo ještě třebíčské Město stínů.\n\nV půlročních periodách se opakuje několik let fotbalová 24hodinovka, kdy soutěží dva týmy o prvenství v jediném zápase.\n\nPříležitost pro pohybově nadané mladé lidi přiučit se základům různých typů tanců (country, klasické, latinsko-americké apod.).\n\nVíkendový kurz tvůrčího psaní, který využívá zpětné vazby mezi účastníky k rozvoji literárních kompetencí. Koná se vždy na jaře a na podzim.\n\nZážitkové víkendy, které se opět v půlročních periodách opakují. Jsou ovšem pořádány zpravidla ve spolupráci s některou z křesťanských far na Vysočině a účastníkům nabízejí krom osobnostního rozvoje i setkání se s mladými věřícími lidmi a konfrontaci svých postojů k víře.\n\nTakto se označují celovíkendové hry pro mladší věkové skupiny, které instruktoři Halahoje jednou za čas pořádají. V minulosti se jednalo např. o SRŠ, Poklad Černého delfína, Pán prstenů, Zlatá horečka, apod.\n\nKonají se nepravidelně. Některá jsou otevřená veřejnosti (zdravověda, komunikace, týmová spolupráce, lanový výcvik), jiná jsou určena pouze pro aktivní členy Halahoje (instruktorská školení, psychicky náročný víkend NaHraně, apod.)\n\nHalahoj má v Třebíči svoji neziskovou čajovnu, která je jednou týdně (v pátek) otevřena veřejnosti. Zpravidla je zde připraven nějaký program: koncert, přednáška, cestovatelská beseda, atd.\n\nV sousedních prostorách se nachází i herna deskových her, která je několikrát do týdne přístupná veřejnosti. Je zde největší výběr stolních her v kraji Vysočina, množství hlavolamů a stolní fotbálky.\n\nNejvýše v hierarchii o. s. Halahoj stojí vedení o.s., které na valných hromadách rozhoduje o dalším směřování sdružení, plánu akcí na následující rok, nákupu materiálu apod. Níže jsou instruktoři Halahoje, kteří mohou, ale nemusejí být členy vedení. Nemají žádná zvláštní privilegia, pouze pod Halahojem realizují svoje nápady. A dále jsou zde členové. Členem se může stát kdokoli, kdo souhlasí se stanovami sdružení a platí roční příspěvek. Členství přináší různé výhody, zejm. cenové – při účasti na zážitkových kurzech a jiných akcích.\n\n\n\n\n\n\n"}
{"id": "218106", "url": "https://cs.wikipedia.org/wiki?curid=218106", "title": "Rovnokřídlí", "text": "Rovnokřídlí\n\nRovnokřídlí (Orthoptera) je skupina hmyzu, do které patří kobylky, cvrčci, saranče a příbuzní živočichové. Vyvíjejí se proměnou nedokonalou.\n\nRovnokřídlí mají kousací ústní ústrojí, skákací zadní nohy a samci vyluzují cvrčivé zvuky stridulací. V současné době je však tento řád rozdělován na dvě podskupiny. První z nich je skupina Ensifera (kobylky), jejíž zástupci se vyznačují dlouhými tykadly, sluchovými orgány v předních holeních, samice nápadným kladélkem a samci zvuky vyluzovanými třením předního páru křídel o sebe (tzv. alární stridulace). Naproti tomu zástupci skupiny Caelifera (saranče) mají tykadla většinou krátká a kladélko nenápadné. Sluchové orgány jsou umístěny na bocích předních článků zadečku a samci stridulují třením stehen zadních nohou o křídelní žilky (tzv. femoroalární stridulace).\n\nRovnokřídlí jsou luční, většinou teplomilní živočichové (kobylka), ale někteří žijí i pod zemí (např. cvrčci a jim příbuzná krtonožka). Jsou často draví (živí se např. jiným hmyzem), někteří rostlinožraví (např. saranče) mohou při své migrující části svého životního cyklu páchat velké škody v zemědělství. V Česku žije kolem 100 druhů rovnokřídlých, někteří původně jihoevropští (např. koník skleníkový, cvrček domácí) však jen v blízkosti lidských příbytků, kde je teplejší klima.\n\nNěkteří rovnokřídlí – např. krtonožka obecná (\"Gryllotalpa gryllotalpa\") – jsou významnou složkou edafonu, resp. zooedafonu.\n\n\n\n"}
{"id": "218109", "url": "https://cs.wikipedia.org/wiki?curid=218109", "title": "Keltská hudba", "text": "Keltská hudba\n\nKeltská hudba je pojem využívaný hudebními vydavatelstvími, obchody a časopisy k popisu rozsáhlé skupiny hudebních žánrů, které se vyvinuly z lidových hudebních tradic keltského etnika, žijícího v západní Evropě (Skotsko, Wales, Irsko, Bretaň). Neexistuje tedy něco jako „pravá keltská hudba“, termín se může vztahovat jak k ústně šířené tradiční tvorbě, tak k nahrávané populární hudbě. Ta často obsahuje jen nepatrné známky původní lidové hudby, její význam tkví ovšem v přizpůsobování keltských tradic moderní, globální kultuře.\n\n"}
{"id": "218110", "url": "https://cs.wikipedia.org/wiki?curid=218110", "title": "Lombardní sazba", "text": "Lombardní sazba\n\nLombardní sazba je procentuální sazba, za kterou si obchodní banky mohou půjčit u centrální banky peníze oproti zástavě cenných papírů (dříve lombardní úvěr; dnes se tato operace nazývá marginální zápůjční facilita). Centrální banka díky této sazbě může regulovat oběh peněz. Zvýšením lombardní sazby dochází ke zdražení peněz a banky si půjčují méně. Taková monetární politika banky se pak označuje jako restriktivní. Opakem je její snížení, při kterém jde o expanzivní politiku.\n\n\n"}
{"id": "218114", "url": "https://cs.wikipedia.org/wiki?curid=218114", "title": "Jindřich Waldes", "text": "Jindřich Waldes\n\nJindřich Waldes (2. července 1876, Nemyšl u Tábora – květen 1941, Havana) byl český podnikatel židovského původu, vlastenec a mecenáš umění.\n\nJindřichův otec byl obchodník Karel Waldes, provozoval hospodu a malý krámek s galanterním zbožím v Nemyšli u Tábora, matka Anna, rozená Hoffeová, pocházela z jihočeské textilácké rodiny. Jindřich se měl vyučit v obchodu s peřím, ale učení nedokončil, protože získal místo úředníka u firmy Eduard Lokesch a syn v Praze, která vyráběla módní a manžetové knoflíky. Pro svou znalost cizích jazyků se stal obchodním zástupcem firmy a byly mu svěřovány obchodní cesty po Evropě, Asii i Africe.\nV roce 1902 spolu se strojním mechanikem, ing. Hynkem Pucem (1856–1938) odešel z firmy a založil vlastní společnost Waldes a spol. Hynek Puc o rok později sestrojil převratný vynález – zakladačku, tedy přístroj na zakládání pružin do stiskacích knoflíků (patentek), který nahradil práci až deseti zručných dělníků. Výroba se rychle rozrůstala a Puc vyráběl další stroje. Waldesova značka, Miss KIN, vznikla na lodi plující roku 1912 kde potkal slečnu Elizabeth Coyne, která si vložila do oka Waldesovu patentku. František Kupka namaloval Miss KIN v olejových barvách a Vojtěch Preissig zhotovil graficky firemní logo. Další používané značky byly Otello a Koh-i-noor.\n\nWaldes Koh-i-noor s hlavní výrobou v Praze-Vršovicích, kam se přesunul v roce 1907, se za třicet let vypracoval na velký koncern, vyrábějící všechny druhy kovové galanterie s pobočnými závody ve Varšavě (1908), Drážďanech, Paříži (1911), Vídni (1920), Barceloně (1928) a v New Yorku. Domácí konkurenci, firmu Lokesch, koupil již v roce 1909.\nV roce 1939 byl Jindřich Waldes pro svůj židovský původ zatčen gestapem a dva roky vězněn v koncentračních táborech Dachau a Buchenwald. V roce 1941 ho jeho rodina, kterou Jindřich nechal emigrovat do USA před válkou (on sám se z vlasteneckých důvodů rozhodl zůstat v Československu), z nacistického vězení vyplatila za osm milionů protektorátních korun. Nejdříve byl letecky přepraven do Lisabonu. Dlouhou plavbu z Lisabonu do New Yorku však Waldes nepřežil a za nevyjasněných okolností v květnu 1941 zemřel v kubánské Havaně, kde loď zakotvila během cesty.\n\nJindřich Waldes byl kromě podnikání také velkým sběratelem umění. Roku 1912 svou soukromou sbírku spinadel zvěřejnil a označil názvem \"Waldesianum\". Roku 1918 pro ni v nové budově ve Vršovicích založil Waldesovo muzeum šatních spínadel, jež se během dvaceti let rozrostlo na kolekci více než sedmdesáti tisíc exponátů, k ní patřily knihovna, archiv a studijní sbírka kresebné a fotografické dokumentace. Ředitelkou muzea byla pražská historička umění židovského původu Paula Wahleová, kurátorem a výkonným redaktorem muzejního časopisu původem slovenský historik Ješek Hofmann. \nJindřich Waldes zakoupil mj. unikátní soubor gotických klenotů a spinadel, nalezený koncem 19.století zazděný na hradě Karlštejně, takzvaný Karlštejnský poklad. Muzeum bylo z rasových důvodůuzavřeno roku 1940, zrušeno teprve v roce 1947, když jeho sbírky byly rozděleny mezi Uměleckoprůmyslové museum v Praze a Muzeum skla a bižutérie v Jablonci nad Nisou.\n\nVedle knoflíků Waldes také sbíral obrazy, grafiku a sochy, zejména plátna svého přítele, malíře Františka Kupky nebo grafické listy Josefa Váchala. Větší část všech uměleckých sbírek byla po roce 1991 prohlášena kulturními památkami České republiky a navrácena z Národní galerie i z Uměleckoprůmyslového muzea dědicům, žijícím ve Spojených státech. Po restitučním řízení následoval jednak zpětný výkup do českých státních sbírek, ale také velkorysé dary dědiců, jakým byl v roce 1995 Karlštejnský poklad.\n\nWaldes byl také mecenášem žijících umělců, tak jako v počátcích pomáhal se zakázkami Kupkovi, tak také Vojtěchu Preissigovi pomohl vybudovat moderní grafickou dílnu a vydat řadu jeho knih.\n\n\n\n"}
{"id": "218115", "url": "https://cs.wikipedia.org/wiki?curid=218115", "title": "Golgotha", "text": "Golgotha\n\nGolgotha je francouzský film z roku 1935 o Ježíši Kristu. Jde o historické filmové drama. Režírován Julienem Duvivierem a hlavní role obsadili Harry Baur a Jean Gabin.\n\nNational Board of Review jej v roce 1937 jmenovala šestým nejlepším zahraničním filmem.\n"}
{"id": "218118", "url": "https://cs.wikipedia.org/wiki?curid=218118", "title": "Carl Schachter", "text": "Carl Schachter\n\nCarl Schachter je americký hudební teoretik, známý jako pravděpodobně nejvlivnější schenkeriánský analytik od dob samotného Schenkera.\nStudoval s Felixem Salzerem, který se pak spolu se Schachterem stal autorem nejznámějšího textu, \"Counterpoint in Composition.\" Získal bakalářský titul na následujících školách: Mannes College of Music M.A., New York University (muzikologie) D.M., Mannes College of Music. Studoval hru na piáno se Sárou Levee, Isabelou Vengerovou, a Israel Citkowitz a byl veden Carlem Bambergerem. Schachterovými známými studenty jsou Murray Perahia, Richard Goode, Frederica von Stade, Myun Whun Chung, a v neposlední řadě Edward Aldwell (který byl spoluautorem s Schachterem dalšího významného textu: \"Harmony and Voice Leading\").\n\nSchachter vyučoval na Hunter College, Binghamton University, Harvard University, École Normale Superieure de Jeunes Filles (Paříž). Byl profesorem hudby na Queens College and the CUNY Graduate School, 1972-1993, kde zastával funkci profesora hudby, 1993-1996.\n\nPůsobil na fakultě Juilliard School od roku 1998, ale byl stále spojen s Mannes College of Music, kde pracoval na fakultě Techniky hudby už od roku 1956; ředitel oddělení teorie, 1958-1962; Dean of Mannes, 1962-1966; ředitel techniky hudby 1966-1973.\n"}
{"id": "218120", "url": "https://cs.wikipedia.org/wiki?curid=218120", "title": "Arabeska (balet)", "text": "Arabeska (balet)\n\nArabeska je baletní postoj, kdy tanečník stojí na jedné noze, druhá noha je zanožená a napnutá a tvoří s tělem ladnou křivku.\n\nArabeska může být provedena\n"}
{"id": "218121", "url": "https://cs.wikipedia.org/wiki?curid=218121", "title": "Adrenokortikotropní hormon", "text": "Adrenokortikotropní hormon\n\nAdrenokortikotropní hormon (kortikotropin, ACTH) je hormon produkovaný v pars distalis adenohypofýzy chromofilními (bazofilními) buňkami, zvanými též buňky kortikotropní.\n\nStimuluje růst kůry nadledvin a tím i produkci glukokortikoidů, zejména kortizolu. Podílí se i na stimulaci tvorby prekurzorů aldosteronu – hormonu ze skupiny mineralokortikoidů. ACTH působí i na melanocyty v nichž zvyšuje produkci tmavého kožního barviva melaninu. ACTH také stimuluje lipolýzu – odbourávaní tuků. Ústřední stresový hormon.\n"}
{"id": "218126", "url": "https://cs.wikipedia.org/wiki?curid=218126", "title": "John Erskine", "text": "John Erskine\n\nJohn Erskine (5. října 1879 – 2. června 1951) byl americký pedagog a spisovatel.\n\nNarodil se v New Yorku, promoval na Columbia University (magistr umění 1901, Ph.D. 1903). Profesor Erskine byl zaměstnán na Columbia University, kde založil \"Columbia College of Columbia University\" (dvouletý pregraduální seminář), kde později vedl program „\"Masterworks of Western Literature\"“ (Mistrovská díla západní literatury), dnes známý spíše pod názvem „\"Literature Humanities\"“ (Literární humanitní vědy), který dnes tvoří druhou nejdůležitější složku osnov Columbia University.\n\nJe po něm pojmenováno náměstí v Bronxu.\n\nV Česku je známý především pro svůj životopisný román o Françoisi Villonovi \"Nezbedný mistr balad\".\n\n\n"}
{"id": "218130", "url": "https://cs.wikipedia.org/wiki?curid=218130", "title": "Pozice nohou v baletu", "text": "Pozice nohou v baletu\n\nPozice nohou v klasickém tanci jsou následující (5 základních pozic) a u všech by měla být váha těla rozložena na obou chodidlech stejně:\n\n\n\n\n\n\n\n"}
{"id": "218132", "url": "https://cs.wikipedia.org/wiki?curid=218132", "title": "Chrám Božího hrobu", "text": "Chrám Božího hrobu\n\nChrám Božího hrobu, rovněž bazilika Svatého hrobu, ve východních církvích kostel Vzkříšení – (řecky: Ναός της Αναστάσεως, \"Naos tis Anastaseos\"; arménsky: \"Surp Haruthjun\"; gruzínsky: \"Agdgomis Tadzari\") je křesťanský kostel uvnitř hradeb starého města Jeruzaléma. Chrám leží na místě, které většina křesťanů uctívá jako Golgotu neboli horu \"Kalvárii\", kde byl podle Nového zákona ukřižován Ježíš Kristus. Tento kostel je důležitým poutním místem již od 4. století. Dnes představuje pro řadu křesťanských církví hlavní cíl poutníků v Jeruzalémě.\n\nPůvodně se místo Ježíšova ukřižování (jako místo poprav) nacházelo za hradbami města Jeruzaléma. Když byly jeruzalémské hradby krátce poté rozšířeny Herodem Agrippou v letech 41-44, obehnaly i prostor nynějšího chrámu Božího hrobu. Po roce 135 Římané na tomto místě postavili chrámový komplex bohyně Afrodíté.\nBiskup Eusebios z Kaisareie před rokem 327 uvádí, že se místo ukřižování ještě dnes ukazuje v \"Aelii\" (\"Aelia Capitolina\" byl římský název pro Jeruzalém po roce 135).\n\nPodle křesťanské legendy byl Ježíšův hrob a jeho kříž objeveny v roce 325 sv. Helenou (matkou Constantina). Římský císař Constantinus I. dal v letech 326 až 335 postavit kostel Božího hrobu na místě Ježíšova hrobu poblíž Golgoty.\n\nZ původního kostela se zachovala pouze část rotundy, zvané \"Anastasis\" (\"Zmrtvýchvstání\"). V pozdějších dobách byla bazilika poničena, a to při nájezdu Peršanů roku 614. Roku 1009 přikázal kalifa Chakim kostel do základů zbourat. Po roce 1099, kdy Jeruzalém dobyli křižáci, probíhala rekonstrukce baziliky, která skončila roku 1141. V té době baziliku spravovali augustiniáni a k její ochraně sloužil Řád Božího Hrobu. Po roce 1187, kdy byl Jeruzalém dobyt sultánem Saladinem, získalo správu nad bazilikou společně několik křesťanských církví. Složitá situace panovala i za tureckého panství po roce 1517. Docházelo k mnoha sporům uvnitř baziliky.\n\nNakonec byla tureckým sultánem vyhlášena pravidla, tzv. „Status quo“ (roku 1757 a opět potvrzená roku 1852), podle nichž se řídí vlastnictví a práva jednotlivých církví uvnitř baziliky Svatého hrobu. Tento stav byl potvrzen i za Britského mandátu v Palestině, jordánské i izraelské správy Jeruzaléma.\n\nDo chrámu se vstupuje z jižní strany, schody vpravo vedou nahoru do bohatě vyzdobené kaple Ukřižování nad skalou Kalvarie. Přímo se vstupuje do jižní části ochozu středověké stavby s množstvím různých kaplí a výklenků. Vlevo (západním směrem) je rotunda (\"Anastasis\"), kruhová stavba se sloupovým ochozem ve dvou patrech zaklenutá kopulí s lucernou, nejlépe zachovaná část Konstantinova chrámu. Uprostřed rotundy stojí malá svatyně, edikula, která podle tradice obsahuje Ježíšův hrob s předsíňkou.\n\nVýchodním směrem navazuje \"katholikon\", středověká loď kostela z 11. století s ortodoxním ikonostasem. V jejím středu je velká kamenná nádoba, zvaná \"omfalos\" (pupek) a považovaná za střed světa. Ještě dále na východ se po schodech sestupuje do arménského kostela sv. Heleny, kde měl být nalezen Ježíšův kříž.\n\nVlastnictví a užívání celého kostela je i dnes společné – pravoslavné, katolické a arménské, avšak různé části mají přesně určeného vlastníka, a to podle Stautu quo z roku 1852. Tak pouze kaple Ježíšova hrobu spolu s rotundou kolem něj (anastasis) je společná, zatímco jednotlivá společenství mají vyhrazené okolní prostory. Hlavní loď kostela z křižácké doby patří řeckým pravoslavným, kdežto oltář svaté Marie Magdaleny s okolním prostorem, jakož i kaple Zvěstování Panny Marie patří katolíkům. Kalvárie je rozdělená na dva téměř stejné díly, katolický a pravoslavný. Ze dvou krypt je jedna arménská a druhá, zasvěcená Nalezení svatého Kříže, katolická. I v prostorech, které jsou vlastnictvím jedné církve, má jiná církev právo sloužit svou liturgii. Zvláštní předpisy platí na velké svátky, zvláště půst, Velký pátek a Vzkříšení.\n\n\n"}
{"id": "218134", "url": "https://cs.wikipedia.org/wiki?curid=218134", "title": "Španělské Maroko", "text": "Španělské Maroko\n\nŠpanělské Maroko, oficiálním názvem Španělský protektorát v Maroku ( \"Protectorado español de Marruecos\"; حماية إسبانيا في المغرب, \"Himájat Isbánijá fí al-Maghrib\"), bylo kolonií-protektorátem Španělska v severní části území dnešního Maroka. Ustanoveno bylo 30. dubna 1912, kdy byla podepsána Dohoda z Fezu, ve které marocký sultán Abdelhafid předal vládu a moc nad svou zemí Francii a Španělsku, které zde zřídily své protektoráty. Francie si přisvojila většinu Maroka jako tzv. Francouzské Maroko a Španělsko za svůj protektorát prohlásilo středomořské pobřeží, kde v té době žila nezanedbatelná menšina Španělů.\n\nRozloha Španělského Maroka byla zhruba 20 000 km², ale jen 14 % bylo možno obdělávat. Zbytek území zabíraly hory a aridní oblasti. Hlavním městem byl Tetuán.\n\nMěsto Tanger mělo od smlouvy z Fezu mezinárodní status. Během druhé světové války v letech 1940–1945 byl Tanger pod kontrolou Španělů. V roce 1956, kdy získalo Maroko nezávislost, byl Tangeru jeho speciální status odňat a město se stalo součástí Marockého království.\n\n2. března 1956 získalo Francouzské Maroko nezávislost na Francii. Španělské Maroko se k novému státu připojilo 7. dubna t.r. a k tomuto datu tedy španělský protektorát přestal existovat. Města Ceuta a Melilla společně s několika menšími ostrovy však zůstaly pod španělskou korunou. Maroko si dodnes tyto města a ostrovy nárokuje.\n"}
{"id": "218138", "url": "https://cs.wikipedia.org/wiki?curid=218138", "title": "Zelný trh (Brno)", "text": "Zelný trh (Brno)\n\nZelný trh ( , v hovorovém jazyce často nazýván \"Zelňák\") je náměstí v Brně v historickém centru města. Náměstí leží ve svahu těsně pod Petrovem, asi 400 metrů jižně od centrálního náměstí Svobody, a má přibližně obdélníkový tvar. Většina plochy je po část roku využita jako tržiště, kde se prodává ovoce, zelenina, květiny aj.\n\nV roce 2010 byl veřejnosti představen posléze zamítnutý záměr soukromého investora vybudovat v dolní části náměstí podzemní garáže se 60 stáními.\n\nTržiště, jehož původní název byl Horní trh, vzniklo v 13. století na tehdy ještě nezastavěném místě. Jeho součástí byly též Drůbeží trh, Hrnčířský trh a Vetešnický trh. Teprve až v 15. století dostává svůj dnešní název \"Zelný trh\" (německy \"Krautmarkt\"). Zelný trh byl i důležitým místem spravedlnosti – byl tu pranýř a klec pro zločince.\n\nV červnu roku 1841 zde pravděpodobně opat Bedřich Franz vytvořil první reportážní daguerrotypii v českých zemích a jednu z nejstarších fotografií svého druhu na světě.\n\nHistorický ráz náměstí byl na konci 40. let 20. století narušen stavbou kryté tržnice, která vznikla na místě domů stržených za druhé světové války. Pod náměstím byly dále vybudovány kolektory.\n\nDominantou náměstí je kašna Parnas z konce 17. století, nacházející se zhruba uprostřed prostranství. Kašnu projektoval Johann Bernhard Fischer z Erlachu, vystavěl ji v letech 1693–1695 Adam Tobiáš Kracker z Vídně.\n\nV horní části náměstí stojí sloup Nejsvětější Trojice s plastikami Immaculaty, sv. Jana Nepomuckého, sv. Primitiva, sv. Konstantina a dvou andílků z období vrcholného baroka, dílo Antonína Schweigla z roku 1729.\n\nK významným budovám okolo náměstí patří Dietrichsteinský palác (budova nejdříve vrchního zemského soudu, později Moravského zemského muzea), dále Divadlo Husa na provázku (palác Hausperských z Fanalu), palác opata žďárského kláštera, tzv. Malý Špalíček (který vznikl spojením čtyř domů gotického a renesančního původu) a divadlo Reduta. V čele dolní části náměstí pak stojí dominantní budova hotelu Grandezza, původně Cyrilometodějské záložny v Brně, kde v letech 1969–1990 sídlila právnická fakulta. Na nároží s ulicemi Starobrněnskou a Mečovou stojí funkcionalistická městská tržnice.\n\n"}
{"id": "218140", "url": "https://cs.wikipedia.org/wiki?curid=218140", "title": "Windows Template Library", "text": "Windows Template Library\n\nWindows Template Library (WTL) je open source, objektově orientované Win32 zapouzdření C++ knihovny od Microsoftu. Bylo vyvinuto jako alternativa k Microsoft Foundation Classes. WTL rozšiřuje ATL Microsoftu, má API pro programování COM a pro tvorbu ActiveX prvků.\n\nMicrosoft poskytuje zdrojový kód WTL volně pod open source licencí CPL, Microsoft ji umístil na SourceForge – internetové úložiště open source zdrojových kódů.\n\n\n"}
{"id": "218144", "url": "https://cs.wikipedia.org/wiki?curid=218144", "title": "Montrealský protokol", "text": "Montrealský protokol\n\nMontrealský protokol o látkách poškozujících ozonovou vrstvu Země byl přijat 16. září 1987 v Montrealu.\n\nJe prováděcím protokolem Vídeňské úmluvy o ochraně ozónové vrstvy, která byla podepsána 22. března 1985 ve Vídni. Československo se smluvní stranou Vídeňské úmluvy stalo 30. prosince 1990. Česká republika se jako nástupnická země stala smluvní stranou dnem svého vzniku.\n\nK Montrealskému protokolu přistoupilo 196 států světa (všechny členské státy OSN, stejně jako Niue, Cookovy ostrovy, Vatikán) a také Evropská unie. Jeho hlavním cílem je vyloučení výroby a spotřeby regulovaných látek (96 chemických látek), které podle vědeckých důkazů poškozují ozonovou vrstvu a způsobují tak ozonovou díru.\n\nJde o plně halogenované chlór-fluorované uhlovodíky (CFC, laicky „tvrdé freony“) a brom-fluorované uhlovodíky, ale i o částečně halogenované chlór-fluorované uhlovodíky (HCFC, laicky „měkké freony“). Do roku 1987 se na světě spotřebovalo asi 1,1 milionů tun CFC ročně, z toho asi 5 500 tun připadalo na dnešní ČR.\n\nRegulované látky pronikají do vyšších vrstev atmosféry, kde chemickými reakcemi narušují ozónovou vrstvu Země, jež částečně pohlcuje ultrafialové záření. Chlór-fluorované uhlovodíky jsou chemicky velmi stálé a v atmosféře přetrvávají desítky let (např. dichlordifluormethan, CFC-12 102 let).\n\n\n"}
{"id": "218145", "url": "https://cs.wikipedia.org/wiki?curid=218145", "title": "Évora", "text": "Évora\n\nÉvora je město v jižním Portugalsku. Zachovalé historické centrum města je zapsáno na seznamu světového dědictví UNESCO.\n\nÉvora leží na 38.33° s.š., 7°57' z.d. v nadmořské výšce 300 m, v provincii Alentejo (jižní Portugalsko), přibližně 130 km od Lisabonu. Je hlavním městem okresu. Provincii Aletenjo tvoří široká rovinatá krajina na jih od řeky Tajo. S ohledem na velmi zachovalé centrum starého města, téměř úplně dochované městské opevnění a velký počet památek pocházejících z různých historických dob bylo město zařazeno na seznam světového dědictví UNESCO.\n\nHistorie města začíná před více než dvěma tisíci lety. Město založili Lusitánové a učinili jej svým hlavním městem. Římané dobyli město v roce 57 př. n. l. a opevnili jej hradbami. Městské hradby, zbytky římských lázní a chrámu se dochovaly dodnes. Julius Caesar nazýval město Liberalitas Julia. Chrám s korintskými sloupy pochází z 1. století a byl patrně postaven na počest císaře Augusta. Město získalo na významu, neboť leželo na průsečíku několika důležitých obchodních cest a ve velmi úrodné krajině. Plinius starší se o městě zmiňuje ve své knize Naturalis Historia a nazývá je Ebora Cerealis. Ve 4. století mělo již město svého biskupa, který se jmenoval Quintianus.\n\nV období invaze barbarů se v roce 584 Évora dostala pod vládu vizigódského krále Leovigilda. Město sice později získalo statut katedrálního města, ale bylo to již období úpadku a z této doby se dochovalo jen velmi málo památek.\n\nV roce 715 město obsadili Maurové a tehdejší vládce Tarik ibn-Zijad je nazval Jebora. Za maurské vlády (715-1165) začalo město opět prosperovat a stalo se zemědělským centrem kraje s pevností a mešitou. Výrazný maurský vliv je v městě dodnes patrný.\n\nV září roku 1165 dobyl město Geraldo Sem Pavor (Gerald Smělý) a dostalo se tak pod vládu portugalského krále Alfonse I. V této době se rozvíjelo velice dynamicky. V první a druhé dynastii portugalských králů zde sídlil královský dvůr a bylo postaveno mnoho paláců, pomníků a kostelů. Obzvláště za vlády Manuela I. a Jana III. se město stalo centrem umění a vzdělání. V katedrále je pohřben André de Resende, žili a tvořili zde sochař Nicolau Chanterene, malíři Cristóvão de Figueiredo a Gregório Lopes, kronikář Duarte Galvão a otec portugalského dramatu Gil Vicente.\n\nSídlem arcibiskupství se Évora stala v roce 1540. V roce 1559 zde jezuité založili univerzitu na které vyučovali přední evropští mistři jako vlámští humanisté Nicolaus Clenardus (Nicolaas Cleynaerts) (1493-1542), Johannes Vasaeus (Jan Was) (1511-1561) a teolog Luis de Molina. V 18. století byli jezuité z Portugalska vykázáni a univerzita byla roku 1759 uzavřena. Obnovy se dočkala až v roce 1973.\n\nVšechny významné stavební slohy a umělecké směry (románský sloh, gotika, manuelský styl, renesance i baroko) zanechaly v Évoře stopu. Dodnes se na ploše 1 km² historického centra nachází na 4000 budov.\n\n\n\n"}
{"id": "218156", "url": "https://cs.wikipedia.org/wiki?curid=218156", "title": "Stockholmská úmluva", "text": "Stockholmská úmluva\n\nStockholmská úmluva o persistentních organických polutantech je právně závazná mezinárodní dohoda, jejímž cílem je eliminace vybraných persistentních organických látek. \n\nÚmluva byla podepsána 22. až 23. května 2001 ve švédském Stockholmu po několika letech vyjednávání pod patronátem Programu OSN pro životní prostředí (UNEP). Dohoda právně zavazuje signatářské země omezit u vybraných látek výrobu, používání a vypouštění do životního prostředí. \n\nČeská republika úmluvu podepsala i ratifikovala. 5. února 2002 byla úmluva schválena parlamentem a 26. srpna 2002 byly do sekretariátu úmluvy oficiálně doručeny ratifikační listiny. Úmluva vstoupila v platnost dne 17. května 2004. \n\nDoposud úmluvu ratifikovalo 179 zemí světa a Evropská unie.\n\nÚmluva se v době podpisu týkala těchto 12 látek a jejich skupin: \n\nV květnu 2009 na 4. konferenci smluvních stran Stockholmské úmluvy v Ženevě bylo na seznam přidáno dalších 9 látek a jejich skupin: \n\nV dubnu 2011 byla na seznam přidána 22. látka:\n\na v květnu 2013 zatím poslední 23. látka:\n\nV současnosti je prověřováno několik dalších chemických látek, které by pro své nebezpečné vlastnosti mohly být zařazeny do režimu regulace v rámci úmluvy. Jedná se především o chlorované parafíny s krátkým řetězcem.\n\n"}
{"id": "218168", "url": "https://cs.wikipedia.org/wiki?curid=218168", "title": "Mašhad", "text": "Mašhad\n\nMašhad (zastarale též \"Mašchad\", persky مشهد) je druhé největší město v Íránu, správní centrum provincie Chorásán Razaví a také jedno z posvátných (poutních) míst šíitského islámu. Nachází se asi 850 km východně od hlavního města Teheránu ve výši cca 985 m n. m. a v roce 2006 v něm žilo 2 387 734 obyvatel. Údolím, kde leží, protéká řeka Kášáf.\n\nDo Mašhadu zavítá ročně přes 100 000 poutníků, aby navštívilo hrob osmého imáma Alího ar-Rezy, jediného z dvanácti šíitských imámů, který je pohřben v íránské půdě. Město má železniční spojení s Teheránem a vlastní letiště – je zde také univerzita. Pro oblast Mašhadu je charakteristické především zemědělství, hlavním produktem je vlna, z níž se vyrábějí proslulé perské koberce.\n\nV Mašhadu ležícím na severovýchodě Íránu poblíž hranic s Turkmenistánem (pohoří Kopet Dag) bývá velmi proměnlivé počasí, od suchých období až po dny s vydatnými srážkami (přívalové deště). V zimě je často velmi chladno, výjimkou nejsou ani sněhové bouře, kdy je celá oblast odříznuta od okolního světa. Nejmírnější klima je zpravidla na podzim.\n\nMašhad (\"Místo mučednictví\") byl založen kolem roku 823 v oblasti, kde předtím stála vesnice Sánábád. Jeho arabské pojmenování odkazuje na imáma ar-Rezu, který zde byl na příkaz chalífy al-Ma'múna podle pověsti v roce 818 otráven. Al-Ma'mún zde dal zřídit mauzoleum pro svého otce Hárúna ar-Rašída, který v Sánábádu rovněž zemřel, a v něm povolil pohřbít i ar-Rezu. Brzy sem začali proudit zbožní šíité a z lokality se stalo vyhledávané poutní místo. Byla postavena svatyně ke cti mrtvého imáma, jež je dnes po četných přestavbách jednou z nejvýznamnějších sakrálních památek celého Íránu.\n\nV roce 1220 vyplenili Mašhad Mongolové, ale město se ze zkázy poměrně rychle vzpamatovalo a za Timúrovců a Safíovců zažilo nový rozkvět – hospodářský i kulturní. Po nástupu Nádira Šáha, panovníka původem z Chorásánu (1736–1747), se Mašhad stal nakrátko hlavním městem Persie a sídlem afšárovských šáhů. Nádir Šáh zde dal zřídit svou hrobku, přestavěl svatyni a celkově podporoval rozvoj aglomerace.\n\nAčkoli město bylo vždy převážně muslimské, žily v něm i různé náboženské menšiny, zejména početná židovská komunita. V roce 1839, již za vlády nové dynastie Kádžárovců, jež přenesla hlavní město do Teheránu, byli židé násilně obráceni na islám a stali se z nich \"nováčci ve víře\" (\"džadíd al-islám\"). Navenek museli zachovávat muslimské zvyky, ve skutečnosti však mnozí z nich dál tajně vyznávali náboženství svých předků.\n\nVe 20. století se město nerušeně rozrůstalo a bombardování ruskými vojsky během perské konstituční revoluce (1912) zůstalo jen epizodou. V nedávné době politickou atmosféru v Mašhadu silně rozjitřily masové demonstrace z května 1992 (proti nařízení strhnout všechny nelegálně postavené domy) a pumový atentát v posvátném okrsku, při němž 20. června 1994 přišlo o život 26 lidí.\n\nNejvýznamnější památkou Mašhadu je posvátný okrsek imáma ar-Rezy, ležící na křižovatce čtyř hlavních komunikací ve východní části města. Jeho počátky spadají již do dob chalífy al-Ma'múna a jeho nástupců, za Mahmúda z Ghazny (proslulého mecenáše umění) byl soubor staveb v roce 1009 upravován a později ozdoben kachlemi. Po těžkých poškozeních během ničivého vpádu Mongolů, kteří vyplenili celý Mašhad, dal jeden z Čingischánových potomků, ílchán Öldžejtü (1304–1316), chrámový komplex zrekonstruovat. Zhruba dnešní podobu získal prostor za vlády Timúrovce Šáhrucha a jeho zbožné manželky Góharšád v 15. století.\n\nSvatyně sestává z více než dvaceti samostatných staveb, počítaje v to dvě mešity, několik medres a bývalý karavanseraj. Je zde řada nádvoří (největší se nazývá Staré), monumenální vstupní haly (ívány), pozlacené kupole a minarety. Nejnavštěvovanějšími objekty jsou Mauzoleum imáma ar-Rezy se vstupním, tzv. \"Zlatým ívánem\" a Góharšádina mešita z 15. století.\n\nSeverozápadně od svatyně, u křižovatky ulic \"Chejábán-e ájatolláh Šírází\" a \"Chejábán-e Ázadí\", se nachází Mauzoleum Nádira Šáha s hrobkou, kryptou a malým muzeem. Betonová stavba z šedesátých let 20. století je opatřena mohutným podstavcem, na němž se vypíná Nádirova jezdecká socha ve velitelské pozici.\n\nV Mašhadu je mezinárodní letiště (letiště Mašhad), sloužící k vnitrostátní i mezinárodní dopravě, většina letů se však orientuje na sousední či muslimské země, což souvisí s poutnickým charakterem města v rámci světového šíitismu.\n\nPrvní linie podzemní dráhy je dosud ve výstavbě, její dokončení se plánuje na rok 2008 (projekt realizuje Mashhad Urban Railway Corporation, MURCO). Železnice spojuje Mašhad jednak s Teheránem, jednak s městem Sarachs na hranici s Turkmenistánem. Je plánována třetí dráha do Bandar Abbásu na pobřeží Perského zálivu.\n\n\n\n"}
{"id": "218172", "url": "https://cs.wikipedia.org/wiki?curid=218172", "title": "Sesuvové jezero", "text": "Sesuvové jezero\n\nSesuvové jezero je druh jezera, které vzniklo v důsledku sesuvu půdy, kamení popř. skal. K takovému sesuvu může dojít například v důsledku velkých dešťových srážek nebo zemětřesení. Sesutý materiál zahradí dolinu, kterou protéká řeka nebo potok a za takto vzniklou hrází se vytvoří jezero.\n\n"}
{"id": "218174", "url": "https://cs.wikipedia.org/wiki?curid=218174", "title": "Aldrin", "text": "Aldrin\n\nAldrin je insekticid, který byl využíván zejména proti klíšťatům, molům a termitům, v menší míře i k moření osiva proti napadání hmyzem.\n\nJde o perzistentní organickou látku, která je mutagenní, karcinogenní, imuno- a reprotoxická (poškozuje imunitní a reprodukční systém).\n\nV Československu byl používán jen minimálně. V roce 1980 byl vzhledem k jeho nežádoucím účinkům v Československu zakázán.\n\nMezinárodně je regulován Stockholmskou úmluvou a tzv. POPs protokolem k Mezinárodní úmluvě o znečištění ovzduší přesahujícím státní hranice (LRTAP).\n"}
{"id": "218176", "url": "https://cs.wikipedia.org/wiki?curid=218176", "title": "Dieldrin", "text": "Dieldrin\n\nDieldrin (systematický název (1a\"R\",2\"R\",2a\"S\",3\"S\",6\"R\",6a\"R\",7\"S\",7a\"S\")-3,4,5,6,9,9-hexachlor-1a,2,2a,3,6,6a,7,7a-oktahydro-2,7:3,6-dimethannafto[2,3-\"b\"]oxiren) je insekticid používaný proti klíšťatům, molům a termitům. Je to perzistentní organická látka toxická i pro savce, a proto se vyžíval i jako rodenticid.\n\nV běžných podmínkách se jedná o bílou krystalickou látku s teplotou tání 176 až 177 °C, ve vodě téměř nerozpustnou, mírně rozpustnou v acetonu, slabě v alkoholech. Poškozuje imunitní a reprodukční systém, a proto byl v Československu v roce 1980 zakázán. Mezinárodně je regulován Stockholmskou úmluvou a tzv. POPs protokolem k Mezinárodní úmluvě o znečištění ovzduší přesahujícím státní hranice (LRTAP).\n\n"}
{"id": "218178", "url": "https://cs.wikipedia.org/wiki?curid=218178", "title": "Puná", "text": "Puná\n\nPuná ( ) je ostrov v Tichém oceánu, který se nachází u severozápadního břehu Jižní Ameriky. Patří Ekvádoru, u jehož jižních břehů leží v Guayaquilské zátoce, u ústí řeky Guayas. Na východě ho od pevniny odděluje průliv Jambelí a na západě průliv Morro, když právě tyto dva průlivy spojují Guayaquilskou zátoku s ústím řeky Guayas. Rozloha ostrova je 855 km².\n\nOstrov je farností ve Guayaquilském kantonu ve Guayaské provincii.\n\nV 16. století byl ostrov základnou pro výpady španělských conquistadorů.\n"}
{"id": "218184", "url": "https://cs.wikipedia.org/wiki?curid=218184", "title": "Toxafen", "text": "Toxafen\n\nToxafen je insekticid, který byl využíván od 40. let 20. století především na bavlníkových polích.\n\nChemicky se jedná o chlorovaný 2,2-dimethyl-3-methylidenbicyklo[2.2.1]heptan.\n\nV České republice nebyl vyráběn a v roce 1986 bylo jeho používání v Československu oficiálně zakázáno. Toxafen poškozuje imunitní, hormonální a reprodukční systém a je klasifikován jako potenciální karcinogen (skupiny 2B dle IARC).\n\nV letech 1963 až 1987 byl do Československa dovážen jako součást přípravku Melipax, který se užíval na postřikování porosty jetele, řepky a vojtěšky. \n\nMezinárodně je regulován Stockholmskou úmluvou.\n\n\n"}
{"id": "218195", "url": "https://cs.wikipedia.org/wiki?curid=218195", "title": "Ogre (řeka)", "text": "Ogre (řeka)\n\nOgre (lotyšská výslovnost [uogre]) je řeka v Lotyšsku. Je 188 km dlouhá. Povodí má rozlohu 1700 km².\n\nPramení na Vidzemské vysočině a protéká Středolotyšskou nížinou. Vlévá se zprava do Daugavy, u ústí se rozkládá stejnojmenné město.\n\nZdroj vody je smíšený. Průměrný roční průtok vody ve vzdálenosti 20 km od ústí činí 17,7 m³/s. Zamrzá v prosinci a rozmrzá na konci března nebo na začátku dubna.\n"}
{"id": "218196", "url": "https://cs.wikipedia.org/wiki?curid=218196", "title": "HMS Lion (1910)", "text": "HMS Lion (1910)\n\nHMS Lion byl britský bitevní křižník stejnojmenné třídy, bojující v první světové válce. Byl přijat do služby v roce 1912. Od svých sesterských lodí se odlišoval v detailech (umístění předního komínu).\n\nPrvním bojovým nasazením \"Lionu\" byla 28. srpna 1914 první bitva u Helgolandské zátoky. \"Lion\" byl také vlajkovou lodí admirála Davida Beattyho v bitvách u Dogger Banku a u Jutska.\n\nPrávě u Dogger Banku se \"Lionu\" podařil zásah muničních skladů německého bitevního křižníku Seydlitz, který způsobil výbuch části připravených korditových náloží. Těžce poškozená loď byla téměř ztracena a tato zkušenost vedla Němce k vylepšení ochrany muničních skladů a záchranných postupů, což mohlo mít vliv na jejich menší ztráty utrpěné u Jutska. Po tomto úspěchu byl u Dogger Banku \"Lion\" zasažen salvou německého bitevního křižníku Derfflinger, která ho poškodila a neovladatelná loď opustila linii. Admirál Beatty převzal velení bitvy až poté, co se přesunul na bitevní křižník New Zealand.\n\nU Jutska byl \"Lion\" blízko osudu své sesterské lodi Queen Mary, která po zásahu do muničních skladů, stejně jako bitevní křižníky Invincible a Indefatigable, vyletěla do povětří. Salva ráže 305 mm z bitevního křižníku Lützow zasáhla \"Lion\" v místě dělové věže Q. Jen díky statečnosti velitele věže, smrtelně zraněného majora Francise Harveyho, který vydal rozkaz k uzavření muničního skladu a jeho zatopení vodou, \"Lion\" nevybuchl. Zato byl Harvey posmrtně vyznamenán Viktoriiným křížem.\n\nPo válce byl \"Lion\" na základě rozhodnutí Washingtonské konference sešrotován.\n\n"}
{"id": "218206", "url": "https://cs.wikipedia.org/wiki?curid=218206", "title": "Zeměpisné souřadnice", "text": "Zeměpisné souřadnice\n\nZeměpisné souřadnice (koordináty) se používají k určení polohy na povrchu Země. Nejčastěji se používají tři údaje: zeměpisná šířka a zeměpisná délka udávané ve stupních a nadmořská výška v metrech nad mořem.\n\nZeměpisná šířka udává, na jaké rovnoběžce se dané místo nachází a tedy jaká je jeho úhlová vzdálenost od rovníku. Zeměpisná šířka se pohybuje mezi 0° (rovník) a 90° (zemské póly) a rozlišuje se severní a jižní podle severní a jižní polokoule.\n\nZeměpisná délka udává, na jakém poledníku se místo nachází, tedy jaká je jeho úhlová vzdálenost od základního poledníku. Zeměpisná délka se pohybuje mezi 0° (nultý poledník procházející Greenwichem) a 180° (protilehlý poledník, kterým prochází datová hranice). Rozlišuje se východní a západní podle východní a západní polokoule.\n\nNadmořská výška udává svislou vzdálenost od střední hladiny moře. Ta je teoreticky stanovena jako nulová výška nad zemským povrchem. Udává se v \"metrech nad mořem\" (m n. m.) nebo \"metrech pod hladinou moře\", případně, např. v letectví, ve stopách. \n\nPro jednoznačné určení polohy na povrchu Země není nadmořská výška nutná, například pro nalezení místa v mapě nebo na glóbusu postačí zeměpisná šířka a délka. Třetí souřadnici nahradí údaj o tom, že se místo nachází na zemském povrchu. Nadmořskou výšku však ze zbývajících dvou souřadnic nelze zjistit přímo (vypočítat), ale lze ji odečíst z map, které jsou výsledkem mapování terénu dané oblasti.\n\nZeměpisné souřadnice jsou v podstatě sférické souřadnice s počátkem ve středu Země. Zeměpisná šířka a délka určují polohový vektor, směr od počátku souřadnic, ve kterém se dané místo nachází (na zemském povrchu). Třetí sférickou souřadnicí by byla vzdálenost daného místa od počátku souřadnic, tedy poloměr Země v daném místě neboli vzdálenost od středu Země. Z praktických důvodů je však místo toho měřena od mezinárodně určené „nulové“ výšky na povrchu Země.\n\nSouřadnice lze zjistit odečtením z mapy (či podle jiného referenčního bodu) nebo je změřit v daném místě v terénu. Od roku 2000, kdy byl americký vojenský sytém GPS uvolněn pro civilní využití, se zeměpisné souřadnice nejčastěji měří zařízením pro příjem a zpracování signálu z družicového polohového systému. Předtím se používala astronavigace, tedy zjišťování polohy nebeských těles pomocí sextantu a výpočet souřadnic za pomocí astronomických tabulek a hodinek určujících přesný (greenwichský) čas.\n\nKromě běžných zeměpisných souřadnic se pro určení zeměpisné polohy na povrchu Země používají i jiné systémy. Příkladem je Mercatorův systém souřadnic (UTM), který dělí zemský povrch soustavou pravidelných mřížek. Z tohoto systému je odvozený Vojenský mřížkový referenční systém (MGRS) užívaný v Severoatlantické alianci (NATO).\n\n\n"}
{"id": "218210", "url": "https://cs.wikipedia.org/wiki?curid=218210", "title": "Mezinárodní agentura pro výzkum rakoviny", "text": "Mezinárodní agentura pro výzkum rakoviny\n\nMezinárodní agentura pro výzkum rakoviny (: \"International Agency for Research on Cancer\", zkráceně IARC) je mezinárodní agentura, která je součástí Světové zdravotnické organizace (WHO). Sídlí ve francouzském městě Lyon a koordinuje výzkum příčin rakoviny. Vede oficiální databázi kategorizující karcinogeny a vydává monografie věnované jednotlivým činidlům.\n\n\n"}
{"id": "218216", "url": "https://cs.wikipedia.org/wiki?curid=218216", "title": "Vetra-ČKD", "text": "Vetra-ČKD\n\nVetra–ČKD (též Vetra/ČKD) je označení pro typ trolejbusu, který vznikl instalací československé elektrické výzbroje firmy ČKD do francouzské karoserie vyrobené společností Vetra.\n\nPo druhé světové válce nastal nedostatek nových trolejbusů. Jedním z důvodů bylo také vybombardování automobilky Praga, která tak nemohla realizovat svůj nový typ trolejbusu (Praga TB 2). Proto se přistoupilo k dovozu trolejbusových karoserií Vetra z Francie. V Československu do nich byla nainstalována elektrická výzbroj ČKD původně určená právě pro nerealizovaný trolejbus Praga.\n\nVetra–ČKD je dvounápravový trolejbus se samonosnou karoserií. Ta byla umístěna na rámu, kde se nacházela také většina elektrické výzbroje. Kostra vozu, zevnitř i zvenčí oplechovaná, byla svařena ze speciálních ocelových profilů. Interiér byl navíc obložen nalakovanou překližkou. V pravé bočnici vozu se nacházely troje skládací dveře (zadní čtyřkřídlé, ostatní dvoukřídlé). Sedačky v interiéru byly umístěny podélně.\n\nV letech 1948 až 1950 bylo vyrobeno celkem 35 vozů.\n\nPoslední vozy Vetra–ČKD dojezdily v Československu v roce 1965. Stalo se tak v Českých Budějovicích.\n"}
{"id": "218218", "url": "https://cs.wikipedia.org/wiki?curid=218218", "title": "Chmod", "text": "Chmod\n\nPříkaz codice_1 (z anglického \"change mode\") slouží v systému Unix a dalších operačních systémech unixového typu ke změně přístupových práv souboru. Změnit práva souboru může pouze jeho vlastník nebo root. Měnit majitele může pak pouze root.\n\nPráva se udávají číslem v oktalové (osmičkové) soustavě, tj. absolutním zápisem nebo pomocí tzv. symbolického zápisu.\n\nNejčastěji se zapisuje jako třímístné číslo, kdy první číslice udává práva vlastníka, druhá práva skupiny a třetí pak práva ostatním, přičemž operace spuštění souboru přispívá do celkového součtu vahou 1, zápis vahou 2 a čtení vahou 4. Tím vznikají různé kombinace přístupových práv, jejichž přehled je uveden v následující tabulce:\n\nZ tabulky vyplývá, že pokud se určité právo vyskytuje, vypíše se jako binární jednička, nepřítomnost práva symbolizuje binární nula.\n\nU tohoto zápisu nelze nic přidat nebo ubrat, ale jen přiřadit všechna práva najednou.\n\nVýsledek pak může vypadat takto:\n\nTento zápis má na rozdíl od absolutního zápisu tři operátory, a to:\n\nVýsledkem pak může být například:\n\n\n"}
{"id": "218222", "url": "https://cs.wikipedia.org/wiki?curid=218222", "title": "Gauja", "text": "Gauja\n\nGauja (estonsky a livonsky Koiva) je řeka v Lotyšsku, tvořící též částečně hranici Lotyšska s Estonskem. Je 452 km dlouhá. Povodí má rozlohu 8900 km². Je to jediná velká lotyšská řeka, která pramení a ústí na lotyšském území.\n\nPramení na Vidzemské vysočině, kde protéká přes celou řadu jezer. Ústí do Rižského zálivu.\n\nŘeka je splavná. Leží na ní města Strenči, Valmiera, Cēsis, Sigulda. V oblasti měst \"Valmiera\" a \"Sigulda\" je údolí řeky hluboce zařezané do okolní krajiny a působí velmi malebně. Zachovaly se ruiny zámků ze 13. a 14. století (Sigulda, Turajda, Krimulda).\n"}
{"id": "218223", "url": "https://cs.wikipedia.org/wiki?curid=218223", "title": "Zelný trh", "text": "Zelný trh\n\nZelný trh může označovat:\n"}
{"id": "218227", "url": "https://cs.wikipedia.org/wiki?curid=218227", "title": "Vysokoškolský umělecký soubor Univerzity Karlovy", "text": "Vysokoškolský umělecký soubor Univerzity Karlovy\n\nVysokoškolský umělecký soubor Univerzity Karlovy v Praze (VUS UK) je předním českým neprofesionálním sborovým tělesem složeným především ze studentů, absolventů a zaměstnanců Univerzity Karlovy a ostatních pražských vysokých škol.\n\nVUS UK Vznikl již v listopadu 1948 a je tak vůbec nejstarším českým akademickým sborem. Jedním z jeho zakladatelů a zároveň prvním sbormistrem se stal hudební skladatel Jan Tausinger.\n\nZa celou dobu existence souboru se zde vystřídalo více než tisíc sboristů, dnes se počet jeho členů pohybuje mezi šedesáti a osmdesáti, věkový průměr zpěváků je kolem 28 let. Mnozí bývalí sbormistři VUS UK jsou dnes renomovanými osobnostmi – dirigent Jiří Kout, někdejší sbormistr Pražského filharmonického sboru a Pražského komorního sboru Lubomír Mátl, dirigent Oliver Dohnányi, dirigentka Filharmonie Hradec Králové a profesorka Pražské konzervatoře Miriam Němcová, sbormistr mezinárodního pěveckého sboru v USA Jiří Kratochvíl nebo bývalý sbormistr Pražského filharmonického sboru, dnes pedagog HAMU v Praze, Jaroslav Brych.\n\nSbor je jako jediný zástupce z České republiky členem Evropské federace mladých sborů (EFJC). Ve spolupráci s touto velkou sborovou obcí se na začátku devadesátých let 20. století VUS UK spolupodílel na organizaci Mezinárodních pěveckých týdnů v Táboře v jižních Čechách, v roce 2004 pak připravil sympózium \"Po stopách Antonína Dvořáka\".\n\nVedle pravidelné koncertní činnosti v Praze a v jiných místech České republiky sbor vystupuje často i v zahraničí. Navštívil většinu evropských zemí (Německo, Rakousko, Itálie, Švýcarsko, Francie, Belgie, Holandsko, Švédsko, Dánsko, Norsko, Lotyšsko, Estonsko, Arménie, Polsko, Španělsko, Portugalsko, Velká Británie), ale koncertoval i mimo Starý kontinent - nejprve na Sibiři (1987), v roce 1990 v USA a v letech 1992 a 1995 absolvoval dvakrát čtrnáctidenní koncertní turné po Izraeli, kde sbor vystoupil jako první české pěvecké těleso po více než čtyřiceti letech. V létě 1998 podnikl další turné do zámoří, tentokrát na západní pobřeží Kanady a USA. Jeden týden v červenci 1999 strávil soubor na Islandu a v říjnu 2002 absolvoval čtrnáctidenní koncertní turné po centrálním a severním Mexiku. V dubnu 2003 se zúčastnil reprezentativního zájezdu do lotyšské Rigy, kde absolvoval dvě vystoupení v rámci přehlídky \"Dny Prahy v Rize\", pořádané Magistrátem hl. m. Prahy. Významného úspěchu dosáhl soubor v červenci 1996 na mezinárodní sborové soutěži v rakouském Spittalu, kde zvítězil v konkurenci dvanácti sborů z celého světa vybraných na základě přihlášek od více než stovky těles. Zatím poslední podobný vavřín představuje vítězství v soutěži MUSICA SACRA PRAGA v roce 2005.Sbor je rovněž aktivní na poli divadelní tvorby, v roce 2004 se zúčastnil velkolepého provedení opery Carmen, které v AufSchalke aréně v německém Gelsenkirchenu sledovalo na 70.000 diváků, a v září 2005 byli členové sboru pozváni do Bambergu ke spolupráci na sborovém partu opery Tosca. Nejnovější aktivitou sboru je spolupráce s činohrou Národního divadla v Praze, kde mladí zpěváci účinkovali ve dvou inscenacích (L. Stroupežnický - Naši furianti a Lope de Vega - Vladařka závist aneb Zahradníkův pes).\n\nV oblasti nahrávací činnosti realizoval VUS nejprve výběr ze svého repertoáru na LP (Supraphon-1988). Následovala spolupráce na nahrávce Missy Solemnis skladatele Miloše Boka (BestIA-1990) a poté nahrávka duchovních skladeb Petra Ebena (Lunarion-1992). Další tituly vyšly ve vlastní produkci VUS UK, nejprve živé nahrávky dvou stěžejních vokálních děl Antonína Dvořáka Rekviem a Stabat Mater (oboje spolu s partnerským sborem v Karlsruhe) a stěžejní album, obsahující hudbu českých skladatelů 20.století na texty lidové poezie (Láska a smrt - Janáček, Martinů, Novák, Eben, Raichl). Řada natočených titulů pokračovala spoluprací na opětovné nahrávce Dvořákova Rekviem, tentokrát pro výroční snímek Pražské konzervatoře.\n\nV roce 2006 VUS UK účinkoval (spolu s VUS Pardubice) na nahrávce dalších děl M.Boka, tentokrát se jednalo o Credo fis-moll a cyklus Snové koledy. Edici uzavírá profilové CD „PÍSEŇ ČESKÁ“ s tvorbou českých autorů, inspirovanou lidovou poezií (Dvořák, Foerster, Martinů, Eben, Fišer, Tučapský a lidové písně), které vyjde u příležitosti 60.výročí založení sboru.\n\nKromě nahrávek vydaných na albech, VUS zrealizoval i další snímky:\n\n\nOd září 1999 je hlavním sbormistrem a uměleckým vedoucím Jakub Zicha (*1974), absolvent Pražské konzervatoře v oboru viola (K.Špelina-1995) a dirigování (M.Němcová, H.Farkač, J.Kasal a M.Košler-2001). Jeho absolventský koncert v listopadu 2000 byl zařazen do programu „Praha-evropské město kultury“.\n\nJiž v době studií se stal členem Myslivečkova komorního orchestru, s nímž jako sólista vystupoval u nás i v zahraničí (1989-Skotsko a Německo, 1993-Anglie a Wales). Jako člen různých komorních souborů uskutečnil řadu nahrávek pro gramofonová vydavatelství (Deutsche Grammophon, Supraphon aj.).\n\nJe zakladatelem a uměleckým vedoucím souboru Pražští chrámoví sólisté, jenž se specializuje na uvádění předklasické hudby. Od září 1999 působí ve funkci uměleckého vedoucího a sbormistra Vysokoškolského uměleckého souboru Univerzity Karlovy (VUS UK).\n\nPro oba soubory pořídil řadu hudebních realizací podle zápisů románské, gotické, renesanční i barokní hudby, ale studuje s nimi také hudbu soudobou (včetně premiér skladeb, napsaných přímo na objednávku). V roce 2003 byl vyzván Evropskou federací pěveckých sborů Europa Cantat (EC), aby pro připravovaný sborník vánočních písní evropských národů přispěl za Českou republiku.\n\nPro CD nahrávku nastudoval s VUS UK Rekviem A.Dvořáka, pro koncertní provedení dále připravil díla takových autorů jako L.v.Beethoven (Missa solemnis, Symfonie č.9), C.Orff (Carmina burana) aj. V roce 2007 s VUS UK a jeho hosty kompletně připravil a natočil CD „Píseň česká“, obsahující hudbu českých skladatelů 19.a 20.století na texty lidové poezie.\n\nNa svém dirigentském kontě má několik primátů: v červnu 2000 v Praze jako první nastudoval a uvedl novodobou rekonstrukci Rekviem W. A. Mozarta podle nejnovějších výzkumů anglického hudebního vědce C.F.Maundera, v říjnu téhož roku v Praze opět v premiéře uvedl Korunovační mši W. A. Mozarta s chlapeckým sborem (Pueri gaudentes). Jako asistent dirigenta se podílel na premiérovém nastudování opery P.Trojana „Bylo nás pět“, uvedené na festivalu Pražské jaro 2003. Od června 2004 spolupracuje s Národním divadlem v Praze; hudebně připravil inscenace činohry Naši Furianti (L.Stroupežnický, režie J.A.Pitínský), Vladařka závist (Lope de Vega, režie E.Eszényi) a Zvony (Fr.Šrámek, režie J.A.Pitínský).\n\nJako sbormistr a dirigent se zúčastnil několika významných festivalů (Itálie-Bologna, Španělsko-Valencia, Portugalsko-Porto), vystupoval dále také v Rakousku, Dánsku a Japonsku. V listopadu 2003 byl vybrán k účasti ve finálové části mezinárodní dirigentské soutěže v japonském Tokiu.\n\nJakub Zicha spolupracoval s mnoha významnými dirigenty (ať už jako asistent či jako sbormistr), a renomovanými sólisty. Patřili mezi ně Donato Renzetti, Johannes Wildner, Fabio Bernoni, mezi sólisty najdeme jména jako Nao Higano, Ivan Kusnjer, Luděk Vele. Pracuje dále s významnými českými hudebními tělesy (Pražská komorní filharmonie, Filharmonický komorní orchestr, Praga Sinfonietta, Jihočeská komorní filharmonie České Budějovice, Pražský filharmonický sbor, Pražský smíšený sbor, Kühnův smíšený sbor, Pražský komorní sbor), je pravidelným členem porot mezinárodních soutěží „PRAGA CANTAT“ a „YOUNG PRAGUE“ a věnuje se také hudební režii. Od září 2001 pedagogicky působí na Pražské konzervatoři.\n"}
{"id": "218228", "url": "https://cs.wikipedia.org/wiki?curid=218228", "title": "Fipronil", "text": "Fipronil\n\nFipronil je relativně nový pesticid (širokospektrální insekticid), který byl vyvinut v 80. letech 20. století a na trhu je až od roku 1993. Je vysoce toxický pro včely (LD50 5,9 ng/včelu) a podle českých výzkumů byl v roce 2002 hlavní příčinou toxikóz. Narušuje centrální nervový systém (CNS) hmyzu tím, že blokuje průchod chloridových iontů specifickými receptory kyseliny gama-aminomáselné v nervovém systému hmyzu.\n\nEvropská unie v rámci direktivy o autorizaci pesticidů 91/414/EEC zkoumá možnost zařadit fipronil v na tzv. pozitivní seznam látek, které by měly členské státy autorizovat. Pro tento proces bude klíčové doporučení expertů Stálého výboru pro potravní řetězec a zdraví zvířat (Standing Committee on the Food Chain & Animal Health), které je s napětím očekáváno.\n\nSmrtelná dávka (LD50 - způsobí smrtelnou otravu u 50% jedinců) je 97 mg/kg u krys a 95 mg/kg u myší při požití. Při otravě průnikem přes kůži je LD50 u krys 354 mg/kg, přičemž kůží proniká jen asi 1% látky se kterou je 24 hodin ve styku. Vdechnutí může způsobit třes nebo i křeče. Dráždí oči.\n\nDůsledky chronické otravy: U laboratorních krys, kterým byl fipronil podáván 52 týdnů, byly zaznamenány změny v produkci hormonů štítné žlázy, zvětšení jater a poškození ledvin.Byly také pozorovány záchvatové stavy včetně následného úmrtí.\n\nV roce 2017 bylo kvůli výskytu fipronilu staženo z belgického, německého a nizozemského trhu několik miliónů kontaminovaných slepičích vajec. Fipronil byl v témže měsíci objeven i ve vejcích na Slovensku. Jako jedna z příčin byla uváděna použitá dezinfekce belgického dodavatele, který ji dodal kontaminovanou fipronilem dotčené drůbežárně.\n\nPodezření na fipronil se objevilo v případě sušenek \"Zlaté věnečky žloutkové\" společnosti Mondelez Czech Republic, jež byly určeny výhradně pro český a slovenský trh. Česká Státní zemědělská a potravinářská inspekce však následně nadlimitní přítomnost tohoto kontaminantu nepotvrdila.\n\nPodle současných znalostí nemá tepelná úprava (např. vaření či pečení při teplotě až 120 °C po dobu 20 minut) podstatný vliv na snížení obsahu fipronilu. Jeho obsah tedy bude stejný v tepelně neopracovaném i opracovaném produktu.\n\n"}
{"id": "218229", "url": "https://cs.wikipedia.org/wiki?curid=218229", "title": "David Duchovny", "text": "David Duchovny\n\nDavid William Duchovny (* 7. srpna 1960, New York, USA) je americký herec, režisér a zpěvák, známý především pro postavy speciálního agenta Foxe Muldera, kterého ztvárňoval v seriálu \"Akta X\" v letech 1993–2001 a sukničkářského spisovatele Hanka Moodyho ze seriálu \"Californication\" (2007–2014).\n\nNarodil se jako druhé dítě Amramovi Duchovnému, spisovateli a novináři, a Margaret, skotsko-americké učitelce. Zbytek jeho nejbližší rodiny tvoří bratr Daniel a sestra Laurie. Když bylo Davidovi pouhých 11 let, jeho rodiče se rozvedli. Otec Amram, který pocházel z ukrajinské židovské rodiny se odstěhoval za prací do Bostonu (zemřel v roce 2003 po dlouhé srdeční chorobě) a matka zůstala s Davidem v New Yorku, kde si našla nového přítele. Velmi dbala na to, aby se jejím dětem dostalo co nejlepšího vzdělání, a tak mu bylo umožněno nastoupit na prestižní soukromou Princetonskou univerzitu, kde v roce 1982 získal bakalářský titul z anglické literatury (B.A.). Magistrem (M.A.) téhož oboru se stal na Yale University ve státě Connecticut.\n\nKromě studií se mu také dařilo ve sportu, když se dokonce dostal do školního týmu basketbalu. Postgraduální studia na Yale (Ph.D.) nedokončil. Aby si vydělal, zkusil své štěstí v reklamě, což se stalo jedním z nejzlomovějších okamžiků jeho života. Herectví ho začalo velmi bavit a stalo se jeho vášní tak silnou, že na školu časem úplně zapomněl.\n\nPrvních několik let se David ve filmech objevoval v menších vedlejších rolích. Nejinak tomu bylo nejen u jeho debutu, filmu Podnikavá dívka (1988), ale také u všech ostatních filmů, do kterých byl David v následujících cca třech letech obsazen. Na tomto místě je vhodné jmenovat například vedlejší role ve známých snímcích jako Chaplin (1992), komedie \"Beethoven\" (1992) nebo erotický film Extáze (1991). První větší úspěchy přichází s akčními filmy Ruce od krve (1997) a Kalifornie (1993), kde se Duchovného filmovým partnerem stává hollywoodská hvězda Brad Pitt. Největší zlom v Duchovného herecké kariéře nastal na začátku roku 1993, kdy byl herec obsazen do nově vznikajícího seriálu Chrise Cartera Akta X. 10. září 1993 měl seriál svoji americkou premiéru a v následujících letech se z něho stal obrovský hit, který si získal fanoušky po celém světě a z velké části se tak stalo i díky postavě sympatického a pohledného agenta, kterou Duchovny přesvědčivě zahrál. Není tedy nijak překvapivé, že Duchovného nejvýznamnější filmovou rolí zůstává ta v celovečerním filmu Akta X (1998), stejně jako je tomu u jeho seriálové partnerky Gillian Andersonové. Natáčení seriálu Akta X trvalo celých devět let až do roku 2002, což jeho hercům znemožňovalo téměř jakoukoliv další práci. Duchovného něco takového velmi znepokojovalo a když jeho touha účinkovat i v jiných filmových projektech definitivně zvítězila, oznámil v roce 2001 odchod ze seriálu.\nToto rozhodnutí, které tisíce fanoušků přijímaly jen velmi těžce, se herci vyplatilo. Filmové role začaly přicházet a i když se v případě filmů jako je Zoolander (2001), Hollywood, Hollywood (2001) a Connie a Carla (2004) jednalo o menší vedlejší role, Duchovny se objevil i v hlavní roli větších filmových projektů. Řeč je především o vysokorozpočtové sci-fi komedii Evoluce (2001) a romantické komedii Vrať se mi (2000). Velký osobní úspěch pro Duchovného pak přišel v roce 2005, kdy si herec napsal a zrežíroval svůj vlastní film, drama Nezapomenutelné dětství, kde se objevil i Robin Williams a Duchovného manželka Téa. V letech 2007 a 2008 se herec úspěšně vrátil do televizního světa, když se objevil v hlavní roli populárního amerického seriálu Californication. Na přelomu roku 2007 a 2008 se Duchovny zúčastnil natáčení druhého celovečerního filmu Akta X, který je pokračováním slavného seriálu.\n\n\n\n\n\n"}
{"id": "218232", "url": "https://cs.wikipedia.org/wiki?curid=218232", "title": "Utroja", "text": "Utroja\n\nUtroja ( , ) je řeka v Lotyšsku a v Pskovské oblasti Ruska. Je 176 km dlouhá (z toho 56 km v Lotyšsku). Povodí má rozlohu 3000 km².\n\nOdtéká z jezera Meirāni a protéká přes několik dalších jezer. Je to levý přítok řeky Velikaja (povodí Narvy).\n\nZdroj vody je smíšený s převahou sněhového. Průměrný roční průtok vody ve vzdálenosti 11 km od ústí činí 17,2 m³/s. Zamrzá v listopadu až na začátku ledna a rozmrzá na konci března nebo na začátku dubna.\n\nNa řece leží města Kārsava (Lotyšsko) a Pytalovo (Rusko).\n"}
{"id": "218239", "url": "https://cs.wikipedia.org/wiki?curid=218239", "title": "ANT-IV", "text": "ANT-IV\n\nANT-IV byly jedny ze tří sovětských aerosaní, které byly vyrobeny v roce 1924. Tento model, ovládaný dvojčlennou posádkou, měl výkon asi 100 koňských sil.\n\nV roce 1930 začaly ANT-IV jezdit pravidelně mezi městy Kanaš a Čeboksary, převážel poštu a důležité osoby. V následujícím roce byl ANT-IV doplněn motorem M-11 sovětské výroby, dovolující rychlost až 28 km/h.\n\nV roce 1934 byl ANT-IV dopraven do Uelenu, kde pomáhal zachraňovat průzkumníky z ledoborce Čeljuškin, který najel na mělčinu. \n"}
{"id": "218240", "url": "https://cs.wikipedia.org/wiki?curid=218240", "title": "Live at Hammersmith '84", "text": "Live at Hammersmith '84\n\nLive at Hammersmith '84 je živé album od skupiny Jethro Tull, nahrané v září roku 1984 v Hammersmith Odeon v Londýně.\n\n\n\n"}
{"id": "218242", "url": "https://cs.wikipedia.org/wiki?curid=218242", "title": "Kazuko Obata", "text": "Kazuko Obata\n\nKazuko Obata je lingvistka na Australian Institute of Aboriginal and Torres Strait Islander Studies (Ph.D. Australian National University)\n\nPopsala papuánský jazyk Bilua na Šalamounových ostrovech.\nZabývá se také jazyky australských domorodců\n\n\n"}
{"id": "218243", "url": "https://cs.wikipedia.org/wiki?curid=218243", "title": "Luboš Pecka", "text": "Luboš Pecka\n\nLuboš Pecka (* 19. února 1978, Prachatice) je český fotbalový útočník. Se 16 góly nejlepší kanonýr Gambrinus ligy 2006/07. Profesionální kariéru ukončil na konci sezóny 2011/12 v klubu SK Dynamo České Budějovice. V současnosti hraje za rakouský amatérský klub USV Gastern.\n\nJedná se o jihočeského rodáka, odchovance TJ Tatran Prachatice, měří 178 cm, váží 72 kg. Po nepříliš povedeném angažmá v Českých Budějovicích v sezóně 2000/01 se v první lize usadil až po roce 2004, kdy přestoupil do Mladé Boleslavi. V sezóně 2006/07 se stal králem ligových střelců se 16 vstřelenými góly. Významnou měrou se přičinil o 3. místo Boleslavi v lize v této sezóně. Poté hostoval v druholigovém německém klubu Alemannia Cáchy, kde se však výrazněji neprosadil. V sezóně 2008/09 se vrátil do Mladé Boleslavi. V sezóně 2009/10 po operaci vyhřezlé ploténky půl roku nehrál. V létě 2010 zamířil již potřetí do SK Dynamo České Budějovice.\n\nNa přelomu května a června 2007 byl povolán do českého národního týmu na zápas ve Walesu, kde byl náhradníkem.\n\n"}
{"id": "218249", "url": "https://cs.wikipedia.org/wiki?curid=218249", "title": "Lža", "text": "Lža\n\nLža ( , ) je řeka v Lotyšsku a v Pskovské oblasti Ruska. Je 156 km dlouhá. Povodí má rozlohu 1570 km².\n\nOdtéká z jezera Lielais Ludzas. Na horním toku je napřímena do regulovaného koryta. Je to pravý přítok řeky Utroja (povodí řeky Velikaja).\n\nZdroj vody je smíšený s převahou sněhového. Průměrný roční průtok vody ve vzdálenosti 9 km od ústí činí 10,5 m³/s. Zamrzá na 3 až 4 měsíce (prosinec až březen).\n"}
{"id": "218251", "url": "https://cs.wikipedia.org/wiki?curid=218251", "title": "Zdeněk Herman", "text": "Zdeněk Herman\n\nZdeněk Herman (* 1934 v Libušíně u Kladna) je český fyzikální chemik.\n\nV Kladně absolvoval gymnázium (1944-52) a po něm Matematicko-fyzikální fakultu Univerzity Karlovy (1952-57), obor fyzikální chemie a radiochemie (diplomová práce z analytické aplikace radiochemie, vedoucí prof. F. Běhounek). V roce 1957 nastoupil do Ústavu fyzikální chemie ČSAV, jemuž zůstal věren celý život. Spolupracoval s Dr. Vladimírem Čermákem v oddělení hmotnostní spektrometrie ve výzkumu srážkových procesů iontů a vzbuzených částic metodami hmotnostní spektrometrie. V r. 1963 obhájil kandidátskou práci (CSc) a v r. 1984 doktorskou práci (DrSc) v oblasti dynamiky chemických reakcí iontů.\n\nBěhem postdoktorálního pobytu na Yale University u prof. R. Wolfganga (1964-65) zkonstruoval jednu z prvních aparatur pro výzkum srážek iontů metodou rozptylu ve zkřížených paprscích částic. Vylepšenou formu tohoto přístroje potom postavil v pražském ústavu (1970) a používal ji pak se svými spolupracovníky ve výzkumu chemických reakcí kationtů a dikationtů, procesů přenosu náboje a srážek iontů s povrchy pevných látek rozptylovou metodou až do r. 2010. Je autorem více než 240 prací a kapitol v odborných monografiích. V Ústavu fyzikální chemie zastával řadu funkcí (vedoucí oddělení chemické fyziky, zástupce ředitele ústavu, předseda a člen Vědecké rady ústavu). Po roce 1989 se účastnil transformace Akademie věd ČR, kromě jiných funkcí byl viceprezidentem akademické Grantové agentury a v letech 1993 až 1999 byl členem akademické Vědecké rady. Roku 1996 byl jmenován profesorem fyzikální chemie.\n\nJeho práce byla mnohokrát oceněna, v r. 1980 udělením Společné ceny ČSAV a Akademie věd NDR (spolu s V. Pacákem a L. Zűlicke, F. Schneiderem a Ch. Zuhrtem). R. 1992 získal v SRN Cenu Alexandra von Humboldta (jako první český přírodovědec) a roku 2003 u nás Národní cenu Česká hlava za celoživotní dílo. Je čestným profesorem iontové fyziky Leopold-Franzens Universität Innsbruck, kde mu byl také udělen čestný doktorát (2009). Byl dvakrát (1980, 2001) Visiting Fellow, Joint Institute for Laboratory Astrophysics (JILA), University of Colorado, Boulder, CO, USA. Mimo jiné je nositelem Medaile Jana Marca Marci Čs. společnosti spektroskopické, Medaile E. Schroedingera SASP (Symposium on Atomic and Surface Physics), Medaile Mezinárodní konference MOLEC ((European Conference on Dynamics of Molecular Systems) a čestným členem České společnosti pro hmotnostní spektrometrii. Spolupracoval s řadou institucí po celém světě (USA, SRN, Velká Britanie, Japonsko, Francie, Rakousko), kde působil většinou jako Visiting Professor, zvláště pak s Max-Planck Institut fűr Strömungsforschung v Göttingen (SRN) a s universitou v Innsbrucku. K jeho šedesátinám publikoval mezinárodní časopis Journal of Physical Chemistry zvláštní čestné číslo a k jeho 75. narozeninám zvláštní číslo časopis International Journal of Mass Spectrometry. Od r. 2014 Nadační fond Resonance uděluje Cenu Zdeňka Hermana za nejlepší disertační práci v oblasti chemické fyziky a hmotnostní spektrometrie.a od r. 2016 mezinárodní konference MOLEC udílí medaili nesoucí jeho jméno (Zdenek Herman Young Scientist Prize).\n\nVe volném čase maluje a sochaří. Má za sebou řadu výstav (např. Rabasova Galerie, Rakovník, 2012). Na Rakovnicku má ve veřejném prostoru tři sochy (kopie barokní sochy sv. Isidora na sloupu u Skřivaně, sv. Isidor u Všetat a sv. Vojtěch v parku v Pavlíkově) a v několika ústavech Akademie věd ČR busty zakladatelů (Ústav chemických procesů, Ústav fyzikání chemie).\n\n"}
{"id": "218253", "url": "https://cs.wikipedia.org/wiki?curid=218253", "title": "Nanospider", "text": "Nanospider\n\nNanospider je unikátní technologie, která umožňuje průmyslovou výrobu netkaných textilií tvořených nanovlákny, tj. vlákny o průměru 20 až 500 nm. Tato vlákna nejsou viditelná pod běžnými mikroskopy, jejich průměr je menší než vlnová délka světla. Využití těchto materiálů je velmi široké. Dají se používat k filtraci, ve zdravotnictví, automobilovém průmyslu, energetice a dalších odvětvích jako je stavebnictví, automobilový průmysl, kosmetika, ochrana životního prostředí, ochranné pomůcky atd. Nanovlákna a jejich aplikace jsou odborníky na celém světě považovány za materiály třetího tisíciletí.\n\nTechnologie Nanospider je založena na revolučním objevu, že je možné vytvořit Taylorův kužel a následný proud hmoty nejen z vrcholu kapiláry, ale také z tenké vrstvy roztoku polymeru. Tomto způsob byl nazván elektrospining. Vynalezl ho v roce 2003 profesor Oldřich Jirsák na katedře netkaných textilií Technické univerzity v Liberci. Na rozdíl od předchozích pokusů nepoužívá tato technologie žádných trysek ani kapilár pro tvorbu vláken. Jednou z možností je válec částečně ponořený v roztoku polymeru. Válec se otáčí kolem své osy a přitom se na jeho povrchu vytváří tenký film roztoku polymeru. V horní úvrati rotačního pohybu válce, což je současně místo s nejnižší vzdáleností od kolektoru – protielektrody, se v důsledku maximální intenzity elektrického pole začnou vytvářet mnohačetná ohniska Taylorových kuželů, která následné vyústí v proces zvlákňování. Taylorovy kužele a následně proudy hmoty jsou vytvářeny v husté síti pokrývající horní část válce. Tím je dosaženo vysoké výrobní kapacity zvlákňovaní hlavy Nanospideru. Proudy roztoku polymeru jsou poté zbaveny rozpouštědla a těsně před tím, než dosáhnou kolektoru, se stávají pevnými nanovlákny.\n\nPrvní pokusy o výrobu nanovláken byly realizovány v letech 1934 až 1944 společností Formalas. V tu dobu publikovala řadu patentů popisujících experimentální instalaci pro výrobu polymerových vláken při použití elektrostatické síly. V roce 1952 uměli Vonnegua a Neubauer vyrobit proud vysoce elektrifikovaných uniformních kapiček o průměru 0,1 mm a o tři roky později vyzkoumal Drozin rozptylování řad tekutin do aerosolů při vysoce elektrickém potenciálu. Další krok učinil v roce 1966 Simon, jenž patentoval přístroj na výrobu ultra tenkých a lehkých nanovlákenných tkanin s různými vzorky při použití elektrického zvlákňování. Zjistil, že vlákna z nízkoviskózních roztoků měla tendenci se zkracovat a zjemňovat zatímco vlákna z vysoceviskózních roztoků byla poměrně stále spojitá. V roce 1971 Baumgarten zhotovil přístroj k elektrozvlákňování akrylických vláken s průměrem v rozmezí 0,05 – 1,1 mikronů. Zvlákňovaná kapka se uvolňovala z kapilárové trubky z nerezové oceli a její stálá velikost byla udržována úpravou přiváděcí rychlosti infuzní pumpy. Kapilárová trubka byla spojena se stejnosměrným proudem o vysokém napětí, zatímco vlákna byla zachycována na uzemněné kovové cloně. Na tyto badatele a především na jejich následníky ve firmách Reneker a Chun a Larronda a Manley navázal výzkumnou činnost tým profesora Oldřicha Jirsáka z Technické univerzity v Liberci. \n\nLicenci na průmyslová a laboratorní zařízení, která jsou založena na technologii Nanospider, zakoupil pan Ladislav Mareš pro svoji firmu Elmarco. Tato firma ji od roku 2005 nabízela jako jediná na světě. Společnost Elmarco byla v roce 2007 jediným producentem strojů na průmyslovou výrobu nanovláken na světě. V březnu 2007 prodala firma do USA první průmyslovou linku, která zhotoví přibližně 6 miliónů metrů čtverečných těchto textilií za rok.\n\n"}
{"id": "218255", "url": "https://cs.wikipedia.org/wiki?curid=218255", "title": "CODAG", "text": "CODAG\n\nCODAG (anglická zkratka za) je kombinovaný námořní pohonný systém, využívající kombinace dieselmotorů a plynové turbíny. Používá se na lodích, které potřebují značně vyšší maximální rychlost než je jejich cestovní. To je požadováno například u válečných plavidel, jako jsou moderní fregaty a korvety.\n\nSkládá se z dieselmotorů, které jsou používány pro plavbu cestovní rychlostí a plynové turbíny, která může být zapnuta pro plavbu maximální rychlostí (například v boji). Zpravidla je značný rozdíl ve výkonu, když jsou zapojeny jenom samotné dieselmotory a když jsou zapojeny dieselmotory spolu s turbínou. Pro omezení otáček se proto používá stavitelný lodní šroub a dieselmotory proto mohou i nadále pracovat, aniž by se musel měnit převodový poměr na propojovací převodovce. Kvůli tomu jsou ale potřeba speciální rychlostní převodovky, kterými se tento systém zásadně odlišuje od pohonu typu CODOG (kombinace dieselmotorů \"nebo\" plynové turbíny), kde jsou rychlostní převodovky vynechány a turbína může běžet, jenom když je dieselmotor odpojen (a naopak).\n\nNapříklad nové norské fregaty třídy \"Fridtjof Nansen\" mají převodový poměr diesel:šroub 1:7.7 při pohonu diesely a 1:5.3 při zapojené turbíně a dieselu. Některé lodě mají třístupňovou rychlostní převodovku: jeden stupeň pro případ, že pracuje jenom jeden diesel, druhý když pracují oba dieselmotory a třetí pro připojenou turbínu.\n\nProtože mohou být použity menší dieselmotory a samotná turbína s převodovkou nepotřebuje tolik místa, je tento kombinovaný pohon menší, než pouze dieselmotorový pohon o stejném maximálním výkonu. Vyšší ekonomičnost spotřeby paliva u dieselů umožňuje větší dosah při cestovní rychlosti, než kdyby byla použita jenom samotná turbína. Nevýhodou ale je složitost a hmotnost převodových mechanismů.\n\nCestovní rychlost válečných lodí s pohonem typu CODAG je zpravidla kolem 20 uzlů a maximální při zapojení turbíny pak kolem 30 uzlů.\n\nJako první byl CODAG použit na německých fregatách třídy \"Köln\".\n\nNěkdy je pohonný systém, kde jsou dieselmotory i turbíny napojeny na samostatné hřídele, rovněž označován jako CODAG. Tato konfigurace umožňuje vynechat komplikovaný systém rychlostní převodovky. Oproti pravému CODAG systému má ale toto zapojení následující nevýhody:\n\nCODAG kombinující šroub s vodní tryskou (Water jet And Refined Propeller) je systém vyvinutý společností Blohm + Voss pro její lodě řady MEKO. Odstraňuje nevýhodu komplikované převodovky klasického CODAG i odpor nepracujících šroubů při plavbě pouze na dieselpohon z varianty CODOG s turbínou a dieselmotory na samostatných hřídelích. Používá dvou dieselmotorů v CODAG konfiguraci, takže oba šrouby mohou být poháněny libovolným z obou dieselmotorů (či oběma) a centrální vodní trysku poháněnou plynovou turbínou. Odstavená vodní tryska neklade odpor a jelikož může být umístěna dále na zádi a výše, není třeba redukovat velikost šroubů.\n\nDalší možné řešení zapojení dvou odlišných pohonných strojů je napojit je na elektrické generátory obdobně jako u diesel-elektrického pohonu a takto vyrobenou elektřinou pohánět elektromotory. Takovéto zapojení používá například RMS Queen Mary 2. Takovéto zapojení také zjednodušuje použití natáčecích motorových gondol, kde jsou motory umístěny přímo v gondole. Další inovací u \"Queen Mary 2\" je umístění turbín nikoliv do strojovny, ale přímo pod komín, aby turbíny měly lepší přístup vzduchu.\n\n"}
{"id": "218259", "url": "https://cs.wikipedia.org/wiki?curid=218259", "title": "Venta", "text": "Venta\n\nVenta je řeka v Lotyšsku a v Šiauliaiském kraji Litvy. Je 346 km dlouhá (z toho 178 km v Lotyšsku). Povodí má rozlohu 11 800 km².\n\nOdtéká z jezera Medainis na Žemaitijské vysočině, kde protéká úzkou a hlubokou dolinou. Na středním toku teče naopak v rovině, přičemž místy se na ní nacházejí peřeje. Na dolním toku teče jako klidná řeka s dostatečným množstvím vody. V úseku mezi soutokem s Vadakstisem a soutokem s Varduvou tvoří státní hranici mezi Litvou a Lotyšskem.\n\nPodrobně v článku Přítoky Venty.\n\nNejvyšší vodnosti dosahuje na jaře, kdy se hladina zvedá o 2,5 až 7 m. Významné jsou rovněž letní a podzimní dešťové povodně. Průměrný roční průtok vody činí 95,5 m³/s. Ledová pokrývka je nestálá.\n\nVodní doprava je možná od města Piltene (Lotyšsko). V ústí leží námořní přístav Ventspils.\n"}
{"id": "218263", "url": "https://cs.wikipedia.org/wiki?curid=218263", "title": "Umask", "text": "Umask\n\nPříkaz umask (zkratka z anglického user file creation mode mask) slouží v systému Unix k nastavení implicitní masky práv nově vytvořených souborů.\n\nBez parametru vypíše aktuální nastavení práv, pokud parametr přidáme, dochází ke změně nastavení. Parametr se nastavuje tak, že zapíšeme tři osmičková čísla jako při příkazu chmod s tím rozdílem, že zadáme ta práva, která budou novému souboru nebo adresáři chybět.\n\numask pouze omezuje práva; nemůže přidat žádná další práva, pokud nejsou specifikována programem, \nkterý vytváří soubor nebo adresář. Když programy vytváří soubory, většinou jsou práva pro čtení a zápis souboru\npřidělena všem uživatelům, práva pro spuštění souboru nejsou přidělena (rw-rw-rw- nebo osmičkově 666\nv tradiční unixové notaci). Soubory vytvořené tímto způsobem nebudou spustitelné, i kdyby to maska povolovala.\n\nNa druhou stranu, pokud programy vytváří adresáře, povolí všechna práva (rwxrwxrwx nebo osmičkově 777).\nTakto vytvořené adresáře mohou procházet všichni uživatelé, pokud práva neomezí maska.\n\nPříkaz shellu umask mění umask procesu shellu, všech jeho dceřiných procesů \na procesů následně z tohoto shellu spuštěných. Nové nastavení umask je ztraceno po ukončení shellu (po odhlášení uživatele).\nPokud chcete umask změnit permanentně, musíte příkaz umask zapsat do přihlašovacího skriptu.\n\nModerní unixové systémy umožňují definici masky dvěma způsoby:\n\nObvyklou hodnotou pro umask je 022 (maskující skupinová a ostatní práva pro zápis), což zajišťuje, že nově vytvořené soubory může měnit pouze jejich vlastník (tj. uživatel, který je vytvořil). Další obvyklá hodnota umask je 002, která ponechává práva pro zápis i skupině uživatelů. Tato maska může být používána pro sdílená data, kdy několik uživatelů pracuje se stejnými soubory.\n\nV bashi:\n\nPoužijete-li masku uvedenou výše, osmičková 1 zamezí nastavení spouštěcích práv pro uživatele, osmičková 7 zamezí nastavení jakýchkoli práv pro skupinu a osmičková 4 zamezí nastavení čtecích práv pro ostatní uživatele.\n\n"}
{"id": "218264", "url": "https://cs.wikipedia.org/wiki?curid=218264", "title": "Endrin", "text": "Endrin\n\nEndrin je pesticid dříve používaný zejména pro obilniny a ovoce, ale i pro bavlnu, tabák nebo cukrovou třtinu. Používal se jako insekticid, rodenticid (proti hlodavcům) a avicid (proti ptákům).\n\nČistý endrin je bílá krystalická látka, která taje při teplotě 226 až 230 °C, přičemž přitom dochází k částečnému rozkladu. Endrin je velmi špatně rozpustný ve vodě (0,23 mg/l).\n\nJako komerční přípravek (cca 92 % endrinu) je žlutohnědý s charakteristickým zápachem. Obvyklé příměsi tvoří isodrin (0,73 %), ketoendrin (1,57 %), dieldrin (0,42 %), aldrin (0,03 %). atd.\n\nEndrin je toxický i pro tzv. necílové živočichy. Obzvláště toxický je pro ryby, vodní bezobratlé organismy a pro fytoplankton. Je schopen se kumulovat v tělech organismů, a tak dochází k jeho hromadění v rámci potravních řetězcích (bioakumulace). Z tohoto důvodu jsou nejvíce ohroženy populace ptáků a šelem. I proto byla ve většině zemí, včetně České republiky, výroba a použití endrinu zakázána.\n\nMůže vstupovat do těla kůží inhalačně (vdechnutím) nebo orálně (spolknutím). Způsobuje bolesti hlavy a závratě, zvracení, nespavost, ale i reverzibilní hluchotu. Vyšší dávky vyvolávají křeče, obtížné dýchání, třes a zmatenost. Chronická expozice vede k poškození jater.\n\nMezinárodně je regulován Stockholmskou úmluvou.\n\n"}
{"id": "218266", "url": "https://cs.wikipedia.org/wiki?curid=218266", "title": "In Concert (album, Jethro Tull)", "text": "In Concert (album, Jethro Tull)\n\nIn Concert je koncertní album skupiny Jethro Tull, nahrané 8. října 1991.\n\n"}
{"id": "218270", "url": "https://cs.wikipedia.org/wiki?curid=218270", "title": "Zachary Schrag", "text": "Zachary Schrag\n\nZachary Schrag je historik na George Mason University. (Ph.D. Columbia University)\n\nZabývá se dějinami metra v hlavním městě USA Washingtonu.\n\n\n"}
{"id": "218272", "url": "https://cs.wikipedia.org/wiki?curid=218272", "title": "Washingtonská konference", "text": "Washingtonská konference\n\nWashingtonská konference byla reakcí na další kolo závodů ve zbrojení, které začalo ihned po skončení první světové války. Probíhala mezi 12. listopadem 1921 až 6. únorem 1922. Účastnickými zeměmi byly USA, Spojené království, Francie, Japonsko, Itálie, Belgie, Nizozemí, Portugalsko a Čína. Jednání skončila podpisem několika dohod.\n\nPrvní světová válka zásadně proměnila poměr sil na světových mořích. Německá flota se sama potopila v britském Scapa Flow, aby nepadla do zajetí. Další mocnosti Francie a Itálie, stojící na konci války na pokraji finančního krachu, neměly na stavbu nových těžkých lodí prostředky a občanskou válkou vyčerpané bolševické Rusko na stavbu těžkých lodí nepomýšlelo.\n\nNa druhé straně byla trojice mocností, které po válce soupeřily o nadvládu nad světovými moři. Velká Británie věnovala během války astronomické částky na stavbu nových těžkých lodí, ale po válce již jen dokončovala bitevní křižník HMS \"Hood\" a se stavbou dalších plavidel nepočítala. Přesto Admiralita plánovala, že bude mít ve stavu 33 bitevních lodí a 8 bitevních křižníků (z nichž však 9 bitevních lodí považovala za zastaralé).\n\nNa druhé straně stály USA, které neměly za války větších ztrát a které již v roce 1916 vyhlásily ambiciózní program rozvoje svého loďstva (stavbou 10 bitevních lodí a 6 bitevních křižníků), ke kterému chtěly po válce přidat dalších 10 bitevních lodí a 6 bitevních křižníků. Tím by síla USA na světových mořích předstihla sílu Velké Británie (o 7 bitevních lodí a 3 bitevní křižníky, navíc vyzbrojené děly ráže 406 mm, které neměla žádná britská loď). Británie nebyla příliš ochotná takovou situaci akceptovat.\n\nPo válce se na pozici třetí největší námořní mocnosti překvapivě vyšvihlo Japonsko. To mělo na konci války 4 moderní bitevní lodě, 4 bitevní křižníky a jeho loděnice už měly světovou kvalitu. Japonsko plánovalo program po jehož dokončení by mělo 13 bitevních lodí (z toho ale 2 predreadnoughty a zastaralou \"Seccu\") a 12 bitevních křižníků. Japonsko se snažilo o udržení poměru počtu amerických a japonských těžkých jednotek 10:7.\n\nAmerický státní tajemník Charles E. Hughes tedy svolal na podzim 1921 do Washingtonu konferenci, které se účastnila Velká Británie, Japonsko, Francie a USA. Konference měla zabránit možnému zhoršení mezinárodních vztahů a dalším závodům ve zbrojení. Sami Američané chtěli dosáhnout parity s Velkou Británií a narušit Britsko-japonské spojenectví, které podle nich hrozilo zatažením Británie do případné války s USA po boku Japonska.\n\nHlavním závěrem konference bylo stanovení poměru sil bitevních lodí jednotlivých zemí. Přestože USA chtěla omezit všechny kategorie, nepodařilo se to. Poměr byl stanoven na 5 : 5 : 3 : 1,67 : 1,67 (Británie, USA, Japonsko, Francie, Itálie). V absolutních číslech byl stanoven poměr výtlaku bitevních lodí na 525 000 : 525 000 : 315 000 : 175 000 : 175 000 tun standardního výtlaku. Standardní výtlak byl definován jako hmotnost dokončené lodě s plnou posádkou, s motory a vybavením, připravené k vyplutí na moře a to včetně výzbroje a munice, vybavení, výstroje, zásob a pitné vody jako za válečného stavu, ovšem bez paliva a náhradní vody do kotlů. Základní jednotkou při definování výtlaku lodí byla imperiální tuna (1016 kg). Znamenalo to sešrotování velkého množství starých, nebo rozestavěných válečných lodí (USA - 30 lodí s výtlakem 845 750 T, Británie a Japonsko 36 lodí s výtlakem 1 032 303 T).\n\nBritánie proto vyřadila 13 starších a v té době už zastaralých bitevních lodí a bitevních křižníků, 4 bitevní lodě třídy \"Orion\", bitevní loď HMS \"Agincourt\" a oba bitevní křižníky třídy \"Lion\". Zůstalo tedy 18 bitevních lodí a 4 bitevní křižníky (nejnovější \"Tiger\", \"Repulse\", \"Renown\" a \"Hood\").\n\nUSA vyřadily 4 nejstarší bitevní lodě a sešrotovaly 11 rozestavěných bitevních lodí a bitevních křižníků. Zůstalo jim 18 kusů.\n\nJaponsko vyřadilo dvě zastaralé bitevní lodě a bitevní loď \"Seccu\". Navíc muselo zrušit stavbu několika dalších naplánovaných, nebo již rozestavěných jednotek. To se týkalo rozestavěné bitevní lodě \"Tosa\" (její sesterská bitevní loď \"Kaga\" byla později přestavěna na letadlovou) a obou bitevních lodí třídy \"Kii\" (\"Kii\" a \"Owari\"). Dva bitevní křižníky třídy \"Amagi\" směly být přestavěny na letadlové lodě a druhé dvě rozestavěné jednotky téže třídy (\"Atago\" a \"Takao\") byly sešrotovány. Rovněž byla zrušena plánovaná stavba dalších šesti (ještě nepojmenovaných) bitevních křižníků. Japonsku zůstalo 6 bitevních lodí (\"Fusó\" a \"Jamaširo\"; \"Ise\" a \"Hjúga\"; \"Nagato\" a \"Mucu\") a 4 bitevní křižníky (\"Kongó\", \"Hiei\", \"Kirišima\" a \"Haruna\"). Zástupci USA navíc požadovali i sešrotování bitevní lodě \"Mucu\", která ale již byla dokončená a přijatá do služby a jako taková tudíž nespadala do kategorie rozestavěných lodí určených k sešrotování či konverzi.\n\nFrancie a Itálie nemusely vyřadit žádnou loď.\n\nBylo také přijato omezení parametrů bitevních lodí. Po konferenci vstoupil v platnost desetiletý zákaz stavby bitevních lodí. Jejich výtlak mohl být maximálně 35 000 T (výjimkou byl jen HMS \"Hood\") a největší ráže děl 406 mm. Jelikož Británie neměla žádnou loď s touto ráží kanónů, bylo jí umožněno postavit dvě nové bitevní lodě s děly ráže 406 mm (pozdější \"Nelson\" a \"Rodney\", dokončené v roce 1927).\n\nAby byly využity rozestavěné bitevní lodě a neskončily jen ve šrotu, byla řada z nich použita k přestavbě na letadlové lodě. Týkalo se to amerických bitevních křižníků \"Lexington\" a \"Saratoga\", japonských bitevních křižníků \"Akagi\" a \"Amagi\" (po jejím zničení při zemětřesení byl použit trup bitevní lodi \"Kaga\"), Francie přestavěla nedokončenou bitevní loď \"Béarn\" a Británie upravila lehké bitevní křižníky \"Glorious\" a \"Courageous\", jejichž koncepce byla beztak slepou uličkou.\n\nVýtlak letadlových lodí byl stanoven na 135 000 tun u Británie a USA, 81 000 tun u Japonska a 60 000 tun u Francie a Itálie. Výtlak letadlových lodí byl omezen na maximálně 27 000 T (americké \"Lexington\" a \"Saratoga\" plus japonské \"Akagi\" a \"Kaga\" byly výrazně větší) a ráže jejich děl na 203 mm.\n\nNa Washingtonské konferenci byl omezen výtlak obrněných křižníků na 10 000 tun a ráže jejich děl na 203 mm. Vznikla tím nová kategorie těžkého, či tzv. „washingtonského křižníku“. Právě v této, jinak neomezené kategorii, začaly mocnosti opět tvrdě soupeřit.\n\nUSA na konferenci dosáhly jak parity s Británií, tak zrušení Britsko-japonského spojenectví. Japonsko přijalo převahu USA jen s nelibostí a za ústupků. Například bylo zakázáno opevňovat tichomořské ostrovy a námořní základny. Francie zase byla nespokojena s paritou se svým rivalem, Itálií. Blokovala proto omezení u ostatních kategorií válečných lodí.\n\nWashingtonská konference se spolu s Versailleskou mírovou smlouvou stala základem poválečného uspořádání, zvaného Versailleský systém, které mělo zabránit dalším zničujícím válkám. Stejně jako se po vypršení desetiletého moratoria rozeběhlo zbrojení, vedl Versailleský systém pouze k tomu, že byla další válka odložena na 20 let.\n\n"}
{"id": "218274", "url": "https://cs.wikipedia.org/wiki?curid=218274", "title": "Cukuba", "text": "Cukuba\n\nJméno Cukuba má několik významů:\n"}
{"id": "218284", "url": "https://cs.wikipedia.org/wiki?curid=218284", "title": "Clifton Hood", "text": "Clifton Hood\n\nClifton Hood je americký historik. Vyrůstal v ocelářském městě u Pittsburghu. Studoval na Kolumbijské univerzitě (Ph.D.). Zabývá se dějinami metra v New Yorku. V roce 1993 vydal knihu \"722 Miles\", v níž se tématu věnuje. Je profesorem historie na Hobart and William Smith Colleges.\n\n\n"}
{"id": "218292", "url": "https://cs.wikipedia.org/wiki?curid=218292", "title": "Lielupe", "text": "Lielupe\n\nLielupe je řeka v Lotyšsku. Je 119 km dlouhá. Povodí má rozlohu 17 600 km².\n\nVzniká soutokem řek Nemunėlis a Mūša, které obě pramení v Litvě. Je považována za pokračování řeky Mūša. Protéká Středolotyšskou nížinou. Na dolním toku teče v délce 30 km podél pobřeží Rižského zálivu. Ústí poté právě do něj a jedním ramenem také do Daugavy.\n\nZdroj vody je sněhový a dešťový. Průměrný roční průtok vody ve vzdálenosti 110 km od ústí činí 63 m³/s. Zamrzá v prosinci a rozmrzá na konci března. V zimě se při oteplení nezřídka vyskytují ledové zátarasy a v létě zase povodně způsobené dešti.\n\nVodní doprava na řece je možná. Na řece leží město Jelgava a na dolním toku řada přímořských lázní nedaleko Rigy, z nichž je nejvýznačnější Jūrmala.\n"}
{"id": "218296", "url": "https://cs.wikipedia.org/wiki?curid=218296", "title": "Richard Leroy Saunders", "text": "Richard Leroy Saunders\n\nRichard Leroy Saunders je historik na Clemson University (Ph.D. University of Illinois).\n\nZabývá se dějinami železniční dopravy v USA.\n\nSaunders, Richard. 2001. \"Merging lines : American railroads, 1900-1970\". DeKalb : Northern Illinois University Press ISBN 0-87580-265-6 (Národní knihovna)\n\n"}
{"id": "218298", "url": "https://cs.wikipedia.org/wiki?curid=218298", "title": "Heptachlor", "text": "Heptachlor\n\nHeptachlor (systematický název 1,4,5,6,7,8,8-heptachlor-3a,4,7,7a-tetrahydro-4,7-methan-1\"H\"-inden) je organochlorid v  minulosti používaný v zemědělství i v domácnostech jako insekticid k hubení mravenců, termitů, červů atd. Používal se i proti mravencům v při podzemním vedení elektrických kabelů nebo v okolí transformátorů. Byl také příměsí insekticidu chlordanu.\n\nČistý heptachlor je bílá krystalická látka se slabým kafrovým zápachem, technický je žlutohnědý s voskovitou konzistencí. Teplota varu heptachloru se pohybuje mezi 135 až 145 °C, teplota tání kolísá mezi 95 až 96 °C. Heptachlor je téměř nerozpustný ve vodě (0,056 mg/l), ale dobře v organických rozpouštědlech.\n\nV prostředí se transformuje působením mikroorganismů na heptachlorepoxid, který je perzistentní a toxický, kumuluje se v tukových tkáních Zvláště toxický je pro ryby, fytoplankton, včely či některé druhy ptáků. Nejohroženější jsou vzhledem ke schopnosti bioakumulace organismy na vrcholu potravních pyramid, včetně člověka.\n\nČlověk může být vystaven heptachloru orálně (v potravě), inhalačně i kontaktem s kůží. Hlavním produktem metabolismu je heptachlorepoxid, jež se kumuluje v tukových tkáních, játrech a ledvinách. Chronické vystavení heptachloru vyvolává podrážděnost, zvýšené slinění, ztráty paměti, zhoršení koncentrace, závratě, křeče, může poškozovat játra a imunitní systém. Podle klasifikace americké vládní agentury pro životní prostředí (US EPA) je heptachlor pravděpodobný lidský karcinogen, který může způsobit rakovinu jater, nervových buněk a krve (leukemie).\n\nMezinárodně je regulován Stockholmskou úmluvou.\n"}
{"id": "218299", "url": "https://cs.wikipedia.org/wiki?curid=218299", "title": "Kordit", "text": "Kordit\n\nKordit nebo Cordit je souhrnný název pro řadu bezdýmných výbušnin, vynalezených mezi polovinou 19. a polovinou 20. století, které se používaly jako pohonná směs do nábojů střelných zbraní, od ručních zbraní až po těžká děla. \n\nDo střelných zbraní se po staletí používal střelný prach, výbušná směs síry, dřevěného uhlí a sanytru (dusičnan draselný), ale v novodobých zbraních přestal vyhovovat. Při jeho hoření vzniká mnoho kouře, který je daleko vidět a posádky tanků či letadel silně obtěžuje; ve spalných plynech vzniká oxid siřičitý, který má silné korozivní účinky. Proto se užívá už jen velmi zřídka, například v zábavní pyrotechnice. Náhrada se hledala ve výbušninách, založených na působení kyseliny dusičné na látky jako je celulóza nebo glycerin. \n\nPrvní \"bezdýmný\" prach vynalezl pruský důstojník Johann Schulze roku 1865 a roku 1884 vynalezl francouzský chemik Paul Vieille \"bílý prach\" (jako protiklad k tradičnímu \"černému\"). Byla to nitrocelulóza, rozpuštěná v etanolu a éteru, vyválcovaná do tenké vrstvy, usušená a nařezaná na malé šupiny. Roku 1887 vynalezl Alfred Nobel se svými spolupracovníky \"ballistit\", složený z 10 % kafru, 45 % nitroglycerinu a 45 % nitrocelulózy. Kafr se ovšem časem vypařil a směs byla nestabilní.\n\nDva z jeho spolupracovníků, Frederic Abel a James Dewar, složení pozměnili na 58 % nitroglycerinu, 37 % nitrocelulózy a 5 % vazelíny. Směs se rozpustila v acetonu, protlačila sítem jako špagety a usušila. Protože se podobala provazcům (angl. \"cord\"), patentovali ji roku 1889 pod názvem \"Cordit\". Nobel sice jejich patent napadl, protože vycházel z jeho \"ballistitu\", při však nevyhrál a \"Cordit\" začala používat britská armáda. \n\nV dalších desetiletích vznikly četné varianty korditu, které kromě dvou základních látek – nitroglycerinu a nitrocelulózy – obsahovaly i další substance. Sovětský raketový kordit například obsahoval mimo jiné dinitrotoluen a centralit. Tato směs dosahovala výtokové rychlosti okolo 2000 m/s. Tak vznikly třísložkové výbušniny a po druhé světové válce se kordit téměř přestal vyrábět. Název se však stále a často vyskytuje v románech a detektivkách.\n"}
{"id": "218309", "url": "https://cs.wikipedia.org/wiki?curid=218309", "title": "Chlordan", "text": "Chlordan\n\nChlordan (plným chemickým názvem 1,2,4,5,6,7,8,8-oktachlor-3a,4,7,7a-tetrahydro-4,7-methanoindan) je pesticid, který se používal zejména v zemědělství k ošetření obilí a citrusů a v domácnostech proti termitům.\n\nV čisté formě je chlordan bílá krystalická látka s mírně štiplavým zápachem. \n\nV České republice nebyl nikdy vyráběn ani používán. V USA byl zakázán v roce 1988, ale v některých zemích se dodnes používá. \n\nJako perzistentní organická látka je mezinárodně regulován Stockholmskou úmluvou.\n\n"}
{"id": "218312", "url": "https://cs.wikipedia.org/wiki?curid=218312", "title": "František Alexandr Zach", "text": "František Alexandr Zach\n\nFrantišek Alexandr Zach (1. května 1807 Olomouc – 14. ledna 1892 Brno) byl český vojenský teoretik a voják působící v Srbsku a generál srbské armády. Byl velmi aktivním panslavistou, bojoval v mnoha válkách. V Srbsku je velmi uznáván, v Brně je po něm pojmenována Zachova ulice (původně se však takto jmenovala ulice Tomešova). Jihomoravský kraj od roku 2007 uděluje Cenu Františka Zacha osobnostem, které výrazným způsobem vynikly na poli česko-srbských vztahů.\n\nFrantišek Alexandr Zach se narodil v Olomouci. Záhy po svém narození, byl však již vychováván v Brně, kde patřil jeho otci hostinec U černého orla. V roce 1824 maturoval na německém gymnáziu v Brně, poté vystudoval práva ve Vídni a pracoval jako úředník v různých místech místní samosprávy na Moravě. Bojoval v polském povstání v roce 1830 (na straně Poláků), poté žil ve Francii, protože se bál politického pronásledování ze strany rakouských úřadů. Ve Francii se věnoval teorii vojenství, poté odešel do Srbska, kde se zúčastnil bojů za nezávislost. Událostí v roce 1848 se zúčastnil v Praze, byl členem delegace, která se zúčastnila Všeslovanského sjezdu za Čechy a Slováky. V roce 1849 se vrátil do Bělehradu, kde působil jako pedagog a voják. Založil srbskou vojenskou akademii, na níž později dlouhou dobu působil, byl rádcem knížete Michala Obrenoviče, posléze získal hodnost generála (vůbec nejvyšší hodnost, jakou kdy Čech získal v zahraniční armádě) a jako takový se zúčastnil válek s Turky v roce 1876, kde byl raněn a přišel o nohu. V roce 1882 se vrátil do českých zemí, žil v Brně, kde také v roce 1892 zemřel.\n\n\n"}
{"id": "218316", "url": "https://cs.wikipedia.org/wiki?curid=218316", "title": "Mirex", "text": "Mirex\n\nMirex (chemickým názvem dodekachlorpentacyklodekan) je insekticid, který se užíval v zemědělství k hubení mravenců a termitů.\n\nV čisté formě jde o bílou krystalickou látku bez zápachu s teplotou tání 485 °C. Je rozpustný v organických rozpouštědlech, ve vodě jen minimálně. Je extrémně stabilní. Komerčně dostupná technická směs obsahuje příměs chlordeconu a dalších látek.\n\nV 60. letech 20. století se užíval také jako zpomalovač hoření v plastech a ve stavebních materiálech. V České republice nebyl nikdy vyráběn ani používán.\n\nJako perzistentní organická látka je mezinárodně regulován Stockholmskou úmluvou.\n"}
{"id": "218317", "url": "https://cs.wikipedia.org/wiki?curid=218317", "title": "5. tanková divize SS „Wiking“", "text": "5. tanková divize SS „Wiking“\n\n5. SS-Panzer Division „Wiking“ byla divize Waffen-SS složená z části ze zahraničních dobrovolníků. Na začátku druhé světové války byla zformována jako motorizovaná pěchota (1940), posléze jako divize pancéřových granátníků (1942) a nakonec se stala plnohodnotnou tankovou divizí (1943). Po celou dobu své existence působila výhradně na východní frontě. V této divizi působil třeba i lékař Josef Mengele, předtím než se nechal přeložit do koncentračního tábora Osvětim.\n\nPo úspěchu jednotek Leibstandarte SS Adolf Hitler, SS-Verfügungstruppe a Totenkopf, při tažení do Polska, vpádu do severní Evropy a útoku na Francii, bylo zahájeno rozšiřování počtu divizí Waffen-SS. Jelikož se z Norska, Dánska, Nizozemska a Belgie hlásilo větší množství dobrovolníků, bylo rozhodnuto o vytvoření dobrovolnické divize.\n\nTato divize obdržela název SS-Division „Germania“. Byla zformována v listopadu 1940 z SS pluku „Germania“ (byl vyčleněn z SS-Verfügungstruppe), pluku „Nordland“ (Dánové, Švédové a Norové) a pluku „Westland“ (Nizozemci a Belgičané). Po dvou měsících došlo k přejmenování na SS-Division „Wiking“. I přes mezinárodní charakter divize bylo mužstvo z 90% tvořeno Němci. První velitelem se stal SS-Brigadeführer Felix Steiner předtím velící důstojník pluku „Deutschland“.\n\nVýcvik divize proběhl v \"Truppen-Übungsplatz\" Heuberg v Německu a ukončen byl v dubnu 1941. Mezi květnem a červnem 1941 se k pluku „Nordland“ připojila přibližně třetina z 1085 finských dobrovolníků (se zkušenostmi ze zimní války) a zbytek se stal základem pro Finnisches Freiwilligen-Battalion der Waffen-SS. Ihned poté se SS-Divize „Wiking“ zúčastnila operace Barbarossa jako součást skupiny armád Jih.\n\nDivize se do operace zapojila 29. června 1941 poblíž města Ternopil v Haliči na Ukrajině. I když hlavním cílem skupiny armád Jih byl Kyjev, rozhodl se polní maršál Gerd von Rundstedt dobýt přednostně město Umaň. Tímto nečekaným manévrem vznikla kapsa, ve které zůstalo přibližně 100 000 ruských vojáků. Umaňskou kapsu se podařilo zlikvidovat 1. srpna 1941.\n\nPoté divize vedla útok k zajištění předmostí na Dněpru, což se jí i přes protiútoky Rudé armády povedlo. Následně pokračovala směrem k Rostovu na Donu, který se podařilo obsadit, ale úspěšná protiofenziva Rudé armády donutila divizi stáhnou se na linii řeky Mius, kde strávila zimu.\n\nPo úspěšném udržení linií na řece Mius v zimě 1941/1942 se divize v létě 1942 zúčastnila operace Blau, jenž měla za úkol zmocnit se Stalingradu a ropných polí v okolí Baku. Během šesti týdnů byl obsazen Rostov a německé jednotky pronikly hluboko na Kavkaz, až k řece Těrek, kde ale narazily na zpevněnou sovětskou obranu. Proto se SS-Obergruppenführer Felix Steiner rozhodl rozdělit divizi na 4 samostatné skupiny s dílčími úkoly. Hlavní cílem všech skupin ale zůstalo dobytí města Groznyj a otevření cesty ke Kaspickému moři.\n\nPluk „Nordland“ zaútočil podél řeky Kurp na Malgobek. SS-Panzer-Abteilung „Wiking“ a část pluku „Germania“ prolomily hlavní obrannou linii a zřídily předmostí. Pluk „Westland“ obsadil město Sagopšin a divizní ženisté společně s druhou částí pluku „Germania“ postupovali jako záloha podél řeky Kurp.\n\nÚtok byl zahájen v noci z 25. na 26. září 1942. Pluk „Nordland“ brzy narazil na početně silnějšího a v předem připravených pozicích zakopaného nepřítele. Během 30 minut dosáhly jeho ztráty téměř 50%. Přesto se podařilo pozice dobýt a obsadit důležitý vrchol. Za tento výkon byl vyznamenán SS-Oberführer Fritz von Scholz Železným křížem I. třídy.\n\nMalgobeku se podařilo zmocnit 6. října 1942, ale dobýt Groznyj a otevřít cestu ke Kaspickému moři se dosáhnout nepodařilo. Nejblíže ke Groznému se dostali Finové z pluku „Nordland“, a to na výšinu 701. Během těchto operací ztratila divize 1500 mužů. Některé jednotky byly redukovány na pouhé desítky mužů a jak jeden veterán divize napsal: \"„Nepočítali jsme ztráty, ale pouze ty muže, kteří přežili.“\"\n\nKoncem listopadu 1942 byla divize přejmenována na 5. SS-Panzergrenadier Division „Wiking“. Současně se ale musela stáhnout zpět do Rostova, protože Sověti podnikli velkou ofenzívu a podařilo se jim obklíčit Stalingrad, čímž divizi hrozilo obklíčení.\n\nNa začátku roku 1943 byla divize poslána k Charkovu, kde právě probíhala bitva o jeho znovudobytí Němci. Nový velitel skupiny armád Jih, Erich von Manstein, poslal divizi „Wiking“ a 11. tankovou divizi proti Popovově tankové skupině, které přerušila životně důležitou železniční trať z Dněpropetrovska do Stalina. Divize „Wiking“ byla vyčerpána z předchozích bojů na Kavkaze a navíc postrádala dostatek obrněných vozidel. Navzdory tomu se jí sovětský útok podařilo zastavit a následně se podílela na zničení Popovovy tankové skupiny.\n\nV květnu 1943 dorazil prapor estonských dobrovolníků „Narwa“, který nahradil finský prapor, jehož členům skončil již v březnu 1943 dvouletý závazek. Pluk „Nordland“ byl vyčleněn z divize „Wiking“ a posloužil jako základ pro 11. SS-Freiwilligen Panzergrenadier Division „Nordland“.\nDošlo také ke změně velitele divize, když byl Felix Steiner pověřen vybudováním III.(germanische) SS-Panzerkorps, který se právě formoval v Chorvatsku. Ve velení ho nahradil SS-Obergruppenführer Herbert Otto Gille, jenž se Steinerovi plně vyrovnal.\n\nDivize „Wiking“ se po své reorganizaci zúčastnila menších protipartyzánských akcí. Koncem června se přesunula do města Izjum, kde společně s 23. tankovou divizí tvořily rezervu skupiny armád Ericha von Manstein pro nadcházející operaci Citadela. Zatímco operace probíhala, provedlo několik sovětských jednotek útok směrem na Orel a Charkov. Divize „Wiking“ se s nimi střetla poblíž Charkova. Dobře se zde osvědčil prapor „Narwa“, který zničil přes 100 sovětských tanků.\nI přes tento úspěch bylo nutné Charkov 22. srpna 1943 evakuovat. Neustávající útoky přinutily divizi ustupovat k Dněpru.\n\nV říjnu 1943 se stala plnohodnotnou tankovou divizí pod názvem 5. tanková divize SS „Wiking“. Zároveň spolu s dalšími šesti divizemi bránila 96 km dlouhý Korsuňský výběžek, z něhož měly podle Hitlera provést útok na Kyjev. K divizi se jako posila připojila SS-Freiwilligen Sturmbrigade „Wallonien“ SS-Oberführera Léona Degrella. V lednu 1944 provedla Rudá armáda Korsuň-ševčenkovskou operaci a tyto divize (přibližně 60 000 mužů) byly obklíčeny v kapse, jejímž středem bylo město Korsuň.\n\nV průběhu bojů bránila divize východní část kapsy. Když generál Wilhelm Stemmerman obdržel rozkaz ke zkrácení linií a přesunu kapsy blíže ke Švenderovce, určil jako zadní voj divizi „Wiking“ a ta se přesunula na jih. Zde byla hlavním nebezpečím vesnice Novaja Buda, kterou drželi Rusové. Tu se nakrátko podařilo obsadit, ale sovětský protiútok divizi donutil ustoupit. Nakonec se společně s ostatními jednotkami pokusila proniknout k řece Gniloj Tikič. Divizi „Wiking“ a ostatním jednotkám se 18.  února 1944 sice podařilo obklíčení prolomit, ale ztráty Wehrmachtu a Waffen-SS dosáhly 30 000 mužů a jednotky přišly o téměř všechno vybavení. Po skončení této bitvy byla brigáda „Wallonien“ stažena z divize „Wiking“ a na frontě zůstalo 4000 mužů, kteří pokračovali v boji jako Kampfgruppe. Zbytek divize byl poslán do Cholmu, kde došlo k doplnění a vyzbrojení.\n\nNa jaře 1944 byla Kampfgruppe urychleně poslána posílit obranu města Kovel, což byl klíčový železniční a silniční uzel v Pripjaťských bažinách. Kvůli omezeným zdrojům bylo nutné se zakopat ve městě, které sověti zanedlouho obklíčili.\n\nPluk „Germania“ a 5. tankový pluk SS, nově vyzbrojený tanky Panther, zahájily ihned po příjezdu z Polska přípravy na proniknutí do obléhaného města. Dne 30. března se do města probil SS-Obersturmführer Karl Nicolussi-Leck, velitel 8. roty 5. tankováho pluku, posílené o dalších 16 tanků Panther. Za tento čin byl Nicolussi-Leck později vyznamenán Hitlerem Rytířským křížem. Jeho jednotka pomáhala odrážet útoky Rudé armády do doby, než se podařilo dalším německým silám vytvořit koridor k obleženému městu, kterým se všechny obležené jednotky stáhly.\n\nDivize byla poslána do Bialystoku, kde se připojila k jednotkám, jenž se snažily stabilizovat frontu podél řeky Visly. Posléze polní maršál Walter Model nechal 30. června 1944 zřídit IV. SS-Panzerkorps, jehož součástí se staly divize „Wiking“ a „Totenkopf“. Velitelem této skupiny se stal SS-Obergruppenführer Herbert Otto Gille, jehož ve vedení divize „Wiking“ nahradil 6.8. 1944 SS-Oberführer Eduard Deisenhofer. Ten divizi nevelel ještě ani měsíc a nahradil ho SS-Standartenführer Johannes Mühlenkamp, kterého 9.10. 1944 vystřídal SS-Oberführer Karl Ullrich, jenž divizi velel až do jejího rozpuštění.\n\nNásledně se IV. SS-Panzerkorps stáhnul směrem na Brest-Litevsk, který se podařilo udržet do 23. července 1944. Poté se přesunul k Varšavě, kde mezi 1. srpnem až 2. říjnem 1944 probíhalo Varšavské povstání. Do bojů s povstalci se krátce zapojila i malá část jednotek sboru, včetně jednotek divize Wiking, převážně v oblasti východního břehu Visly. V tomto období Rusové přerušili svůj útok a dopřáli tak divizi potřebný čas k doplnění výzbroje a stavu mužstva.\n\n24. prosince 1944 obdrželo velitelství divize „Wiking“ rozkaz z \"Führerhauptquartieru\" (Vůdcův hlavní stan) k přesunu IV. SS-Panzerkorps do oblasti Komárna v Maďarsku. Ihned po příjezdu se divize zapojila do akcí proti Rudé armádě, která obléhala Budapešť. Navzdory maximální snaze se nepodařilo k Budapešti probít. 29. ledna 1945 se podařilo Rusům dostat do města a rozdělit obránce na dva malé kotle, do kterých již nebylo možné dopravovat zásoby letecky. V noci 11. února 1945 se pokusili němečtí a maďarští obránci probít ven. Německých linií dosáhlo 700 z původních 30 000 obránců.\n\nNedlouho poté byla divize „Wiking“ obklíčena u města Székesfehérvár a dostala rozkaz od Hitlera udržet ho za každou cenu. Velitel IV. SS-Panzerkorps SS-Obergruppenführer Herbert Otto Gille rozkaz ignoroval a nařídil ústup na západ. Ten se nakonec podařil díky pomoci od tankové divize„Hohenstaufen“.\n\n6. března 1945 se divize ještě zúčastnila, jako součást 6. SS-Panzerarmee operace Jarní probuzení, která skončila naprostým neúspěchem. Následující sovětská protiofenzíva směřovala do Rakouska na Vídeň. Zbytky 6. SS-Panzerarmee prováděly časté protiútoky, které Rusům ztěžovaly postup. Některé části divize „Wiking“ se probily až do Berlína, kde se zúčastnily od 25. dubna do 2. května 1945 jeho obrany. Většina divize ale držela do 7. května 1945 pozici v okolí Walkersdorfu, odkud se poté stáhla směrem ke Štýrskému Hradci, aby 9. května formálně kapitulovala na americké straně demarkační linie.\n\nPo válce nebyla divize „Wiking“ obviněna z žádných válečných zločinů. Přesto jsou známy případy, kdy se její příslušníci na některých podíleli.\n\n\nZajímavostí je, že jeden z nejznámějších válečných zločinců Josef Mengele sloužil v divizi „Wiking“ od roku 1940 do roku 1942, kdy byl raněn a prohlášen za neschopného boje. Když vyšly najevo hrůzy, které spáchal v koncentračních táborech po opuštění divize „Wiking“, pokusili se bývalí spolubojovníci odstranit jeho jméno z divizního seznamu veteránů.\n\n\n\n\n\n\n\n"}
{"id": "218318", "url": "https://cs.wikipedia.org/wiki?curid=218318", "title": "Edgard Varèse", "text": "Edgard Varèse\n\nEdgard Varèse, celým jménem Edgard /též Edgar/ Victor Achille Charles Varèse (22. prosince 1883, Paříž – 6. listopadu 1965, New York) byl francouzský hudební skladatel, který převážnou část života strávil ve Spojených státech. Varèse soustředil svou pozornost na zvukovou charakteristiku hudby, kterou důmyslně rozvíjel jak použitím nových nástrojů nebo jejich umístěním do prostředí měnícím jejich povahu (barvu, prostorová orientace, atd.) nebo později použitím nových zdrojů zvuku, včetně elektronických médií. Stejně tak kladl důraz na rytmickou složku hudby.\n\nJeho novátorský koncept tzv. „organizovaného zvuku“, kdy se plnohodnotnou součástí skladatelovy práce stává nalézání nových zvukových struktur mimo arzenál (nejen klasických) hudebních nástrojů, znamenal průlom v dosavadním chápání hudby, který mu vynesl přídomky jako „otec elektronické hudby“ či „stratosférický kolos zvuku“ (tím ho označil americký spisovatel Henry Miller). Varèse svou tvorbou též poopravil termín „idée fixe“, jehož autorem je jiný francouzský skladatel Hector Berlioz.\n\nEdgard Varèse se narodil v Paříži, ale dětství prožil s rodiči ve městě Villars v Burgundsku a časné mládí v Turíně, kde také získal základy hudebního vzdělání. Nespokojenost s pobytem v Itálii a především napjaté rodinné vztahy (byl fyzicky týrán otcem) ho přiměly v roce 1903 odejít od rodičů a vrátit se do Francie.\n\nVarèse se tedy vrací do Paříže, kde absolvuje studium na konzervatoři, aby se poté v roce 1907 oženil s herečkou Suzanne Bingovou. V té době již komponoval orchestrální skladby , ty však nebyly nikdy uvedeny kromě vlastní soukromé Varèseho interpretace v klavírní transkripci. Téhož roku se manželé přestěhovali do Berlína, kde žili až do roku 1913, kdy se rozvedli. Během tohoto období se obeznámil s díly Erika Satie, Richarda Strausse a Clauda Debussyho, přičemž posledně jmenovaný měl na skladatelovu tvorbu významný, i když pouze dočasný vliv. Během pobytu v Berlíně vystoupil v roce 1910 s provedením své symfonické básně \"Bourgogne\", které způsobilo skandál takového rozsahu, že již nebylo opakováno. Skladba byla odsouzena k definitivnímu zániku až o mnoho let později, když Varèse zničil její partituru. Jedinou skladbou z jeho raného období, která se dochovala je „Un grand sommeil noir“ (Velký černý sen) pro soprán a klavír, inspirovaná stejnojmennou básní Paula Verlaina.\n\nNa začátku 1.světové války byl Varèse uznán neschopným služby v armádě, proto se mohl bez potíží v roce 1915 přestěhovat do Spojených států. Skladatelovým debutem v Americe se stalo provedení \"Rekviem\" Hectora Berlioze pod jeho taktovkou, zatímco první skladbou vytvořenou v novém působišti byla orchestrální kompozice \"Amériques\" (1921). V té době se ovšem především věnoval propagaci svých vizí, včetně prvních úvah o elektronické podobě nových směrů. Založil symfonický orchestr (New Symphony Orchestra), jehož existence však neměla dlouhého trvání, a Mezinárodní spolek skladatelů (International Composers' Guild), určený pro podporu koncertních provedení děl avantgardních umělců. V průběhu šestileté činnosti tohoto sdružení, povzbuzen jeho aktivitou složil čtyři významná díla: \"Offrandes\", \"Hyperprism\", \"Octandre\" a \"Intégrales\".\n\nV roce 1927 získává Varèse americké občanství, ale hned následujícího roku se přesunuje opět do Paříže, kde nejprve mění part skladby \"Amériques\" zařazením právě zkonstruovaného nového nástroje, Martenotových vln. V roce 1930 dokončuje jednu z svých nejslavnějších „neelektronických skladeb“ \"Ionisation\", určenou pro perkuse a nástroje, jejichž existenci teprve předvídá, popisuje však charakter zvuku, který by měly vydávat, a představy o způsobu a metodách, jak ho dosáhnout. Tím dochází k onomu zásadnímu průlomu - hudební tvůrce není jen skladatel v základním slova smyslu, ale též objevitel možností i technik, směřujících k novým dimenzím chápání hudby. Podaří se mu uspět s několika granty na vývoj nových nástrojů a výsledkem je hmatníkový theremin, upravený jako violoncello. Nadšen tímto úspěchem se v roce 1934 se vrací do Spojených států, kde téhož roku přepracuje skladbu \"Ecuatorial\" (první verze z roku 1930) pro dva hmatníkové thereminy (později změněno na Martenotovy vlny), bas, dechové nástroje a perkuse. Dílo bylo poprvé uvedeno v dubnu 1934 pod taktovkou Nicolase Slonimského. Varèse poté opouští New York City, kde žil od roku 1915, a působí postupně v Santa Fé, San Francisku a Los Angeles.\n\nNa počátku padesátých let Varèse začal spolupracovat s novou generací skladatelů. Za pomoci Pierra Schaeffera, který jako první na světě použil magnetofonovou pásku jako kompoziční atribut, vytvořil skladbu \"Déserts\" pro dechy, bicí a magnetofonový záznam. Dílo mělo premiéru jako rozhlasový koncert, kde bylo zařazeno mezi skladby Wolfganga Amadea Mozarta a Petra Iljiče Čajkovského, čímž se mu neoficiálně dostalo veřejného uznání.\n\nPro světovou výstavu Expo '58 v Bruselu byl Varèse osloven slavným architektem Le Corbusierem, aby pro pavilon firmy Phillips vytvořil skladbu, která by byla prezentována v jeho prostorách, speciálně akusticky přizpůsobeným. V rámci tohoto projektu dochází k zajímavé konotaci, neb na projektu pavilonu pracoval architekt a skladatel Iannis Xenakis,\nkterý jej koncipoval v duchu své koncepce meta-art jako konstrukční paralelu své slavné skladby \"Metastasis\". Varèse nechal instalovat ve všech místnostech pavilonu na 400 reproduktorů a geniálním způsobem využil akustických vlastností prostoru tak, že místy docílil jakési akusticky obrácené perspektivy. Při premiéře jeho díla \"Poème électronique\", které bylo jakousi syntézou živého a neživého poslechu, docházelo u posluchačů ke stavům dezorientace, u některých doprovázených i fyzickými obtížemi (závratě), vše velmi pravděpodobně v důsledku dráždění statoakustického aparátu. I díky tomu se potom dílo setkalo s protichůdnými reakcemi, bouřlivým přijetím i odsouzením kritiků. Posledním skladatelovým dílem bylo \"Nocturnal\", které však zůstalo nedokončeno.\n\nV roce 1963 bylo Varèsemu švédskou akademií uděleno ocenění \"International Recording Award\".\n\nJe téměř neuvěřitelnou a fascinující skutečností, že k poslechu celého Varèseho díla, tak rozsáhlého svým významem, stačí pouze necelé dvě hodiny, přesně 112 minut (!).\n\n\n\n\n\n\n\n\n\n\n"}
{"id": "218321", "url": "https://cs.wikipedia.org/wiki?curid=218321", "title": "Transformační gramatika", "text": "Transformační gramatika\n\nTransformační gramatika\nnebo Transformační-generativní gramatika (angl.:transformational-generative grammar), je v lingvistice gramatika, zvláště pak přirozeného jazyka, jež byla vyvinuta v Chomského tradici.\n\nNa začátku šedesátých let přišel Noam Chomsky s myšlenkou, že každou větu je možno reprezentovat na dvou úrovních – povrchové a hloubkové. Hloubková struktura zahrnuje jádro sémantických vztahů a je převedena do povrchové struktury sledem transformací. Chomsky věřil, že mezi hloubkovými strukturami všech jazyků je značná podobnost, která se ztrácí v strukturách povrchových. To však nebyl hlavní motiv zavedení pojmu hloubková struktura. Ještě předtím, než byly vymyšleny hloubkové struktury, byla vynalezena transformační pravidla jako prostředky pro matematické a popisné možnosti bezkontextové gramatiky. Podobně hloubkové struktury vznikly převážně z důvodů technické realizace teorie sémantiky.\n\nI když transformace stále hrají důležitou roli v současných Chomského teoriích, upustil už od pojmů hloubková a povrchová struktura. Původně zavedl ještě dvě úrovně a to logickou formu a fonetickou formu, ale v roce 1990 Chomsky nastínil nový výzkumný plán známý jako minimalismus, ve kterém již nenajdeme hloubkovou a povrchovou strukturu.\n\nPřesný význam hloubkových a povrchových struktur se s postupem času různil. V sedmdesátých letech se obyčejně nazývaly D-struktura (\"deep structure\", česky hloubková struktura) a S-struktura. Myšlenka, že význam věty je určen hloubkovou strukturou byl opuštěn a tuto úlohu převzala logická forma.\n\nAristoteles zpochybňuje, že principy jsou individuální. Jednotlivé hlásky musí být možné v promluvách opakovat a rozlišit od sebe a zároveň zahrnout pod společný princip, aby byly rozeznány jako hlásky téhož druhu. Pak Aristoteles ukazuje, co by z řeči udělala individualita principů. Hlásky by musely být od sebe různé a nesměly by se v promluvách opakovat, tj. různé varianty těchto by nemohly být shrnuty pod společný princip. Mluvený jazyk jako postačující nástroj dorozumění by tak byl znehodnocen.\n\nVěta „vem ty kabáty a věš“ může nováčkovi v obchodě s oděvy způsobit nejasnost, protože uslyší místo slova „věš“ slovo „věž“. Neví tedy, zda slovo „věž“ není nějaký zástupný výraz pro předmět, který má vzít. Určitě zde nejde promluvy, které mají být zahrnuty pod společný princip, o nichž hovoří Aristoteles. Zobecnění nepředstavuje odstranění nedorozumění, rozpoznání známé věci v něčem, co se liší (např „a“ v „á“), ale naopak. Homonyma představují odlišný princip nedorozumění, kdy totožnost promluv „vem ty kabáty a věš“ a „vem ty kabáty a věž“ je z pohledu posluchače absolutní. Nemožnost rozhodnout o principu, pod který lze určitou promluvu zahrnout činí v širším smyslu z problematiky dvojsmyslů generativní gramatiky jen případ homonym a strukturálních dvojsmyslů, protože v obou případech chybí společný princip. U dvojsmyslů generativní gramatiky jde o víc jak jednu hlubinnou strukturu (princip), která se váže k povrchové struktuře věty. Např.: „Visiting relatives can be boring“ může znamenat jak „Relatives who visit can be boring“, tak „act of visiting relatives can be boring“.\n\nTěžiště rozvoje Minimalistického programu je tzv. \"Struktura holé fráze\" čili teorie frázové struktury vyvinutá Noamem Chomskym.\n\nStruktura holé fráze zahrnuje dvě operace: \"Merge\" a \"Move\". O formulaci operace \"Move\" probíhá aktivní debata, rozdíly mezi souběžnými návrhy jsou relativně drobné. Následuje popis původního návrhu od Chomského\n\n\"Merge\" je funkce, která vezme dva objekty (řekněme α a β) a začlení je do neuspořádaného souboru s hlavičkou (buď α nebo β, v tomto případě α). Hlavička určuje náležitosti fráze\n\nMerge (α, β) → <nowiki>{α, {α, β}}</nowiki>\n\nVěta „Cesta ke zraněným záchranářům trvala dlouho“ se pravděpodobně míjí cílem, protože lze sklouznout k interpretaci, že těmi zraněnými byli záchranáři. Naopak věta „Cesta záchranářům ke zraněným trvala dlouho“ nabízí obvyklejší interpretaci, umožňuje si představit činnost záchranářů a slovo „záchranářům“ vyjadřuje hlavičku, štítek...\n\nTakže můžeme určit frázi štítkem. V případě „záchranářům ke zraněným“ je štítek „záchranářům“\n\nMerge (záchranářům, ke zraněným) → <nowiki>{záchranářům, {záchranářům, ke zraněným}}</nowiki>\n\nTo můžeme prezentovat v typickém stromu syntaxe následovně\n\"Merge\" může pracovat také s již vytvořenými strukturami. Pokud ne, pak takový systém predikuje pouze promluvy o dvou slovech, aby mohl být gramatický. Řekněme, že připojíme operací \"Merge\" novou hlavičku k právě vytvořenému objektu (frázi).\n\nMerge <nowiki>(γ, {α, {α, β}}) → {γ, {γ, {α, {α, β}}}}</nowiki>\n\nZde γ je štítek, takže můžeme říci, že γ „se promítá“ od štítku. Toto koresponduje s následující stromovou strukturou.\nPříklad:\n\n<nowiki>Merge (odvážným, {záchranářům, {záchranářům, ke zraněným}}) → {odvážným, {odvážným, {záchranářům, {záchranářům, ke zraněným}}}}</nowiki>\n\nJe důležité si uvědomit, že \"Merge\" pracuje slepě tak, že promítá hlavičky ve všech možných kombinacích. Vlastnosti nižší kategorizace hlavičky tak zapůjčují promítání určitého štítku a nečiní nezbytným je do všech odvozenin střídavě promítat.\n\n\n"}
{"id": "218332", "url": "https://cs.wikipedia.org/wiki?curid=218332", "title": "Barbara Buenger", "text": "Barbara Buenger\n\nBarbara C. Buenger je historička umění na University of Wisconsin-Madison. Zabývá se tvorbou Maxe Beckmanna.\n\n\nBuenger, Barbara. 1997. \"Max Beckmann. Self Portrait in Words. Collected Writings and Statements, 1903-1950\". Chicago : University of Chicago Press (knihovna dějin umění FF UK, sekce darů JK)\n\nBuenger, Barbara. 1979. \"Max Beckmann's artistic sources : the artist's relation to older and modern traditions\". disertační práce. Columbia University\n\n"}
{"id": "218339", "url": "https://cs.wikipedia.org/wiki?curid=218339", "title": "A Little Light Music", "text": "A Little Light Music\n\nA Little Light Music (1992), je koncertní album skupiny Jethro Tull. Všechny sklaby byly nahrány během evropského koncertního turné s názvem \"A Little Light Music\" v květnu 1992. Kromě originální verze tohoto alba byla vydána v Itálii verze, která byla distribuována pouze v Itálii a Řecku. Na této druhé verzi alba zpívá řecký zpěvák George Dalaras písničku „John Barleycorn“ v duetu s Ianem Andersonem. Tato skladba byla nahrána na koncertu pořádaném dne 13. května 1992 v Aténách.\n\n\n\nRemasterované CD bylo vydáno v září 2006 a neobsahovalo žádné bonusy.\n\n\n"}
{"id": "218346", "url": "https://cs.wikipedia.org/wiki?curid=218346", "title": "Olomoucké parky", "text": "Olomoucké parky\n\nV Olomouci se nachází velké množství parkových ploch na celkovém území více než 48 hektarů. Jejich základ tvoří tři historické parky vzniklé v průběhu 19. století na východním, jižním a západním okraji olomoucké pevnosti. Postupně k nim byly v průběhu 20. století připojovány další plochy s cílem vytvořit kolem historického jádra města souvislý pás zeleně. Díky němu je město Olomouc někdy nazýváno perlou uprostřed zeleně.\n\nOd 24. dubna 1995 jsou Smetanovy sady vyhlášeny Ministerstvem kultury jako kulturní památka České republiky. Od 12. července 1995 jsou kulturní památkou také Bezručovy sady a od 3. září 1998 také Čechovy sady. Většinu všech parkových ploch města spravuje Výstaviště Flora Olomouc.\n\nV Olomouci se nacházejí tyto parky:\n\nHlavní městský park, nejstarší a největší. Jeho jádrem je tzv. \"Rudolfovo stromořadí\", založené v roce 1820 olomouckým arcibiskupem Rudolfem Janem. V průběhu let bylo několikrát zničeno a nyní je tvoří alej 108 kusů lip velkolistých. Hlavní alej měří 710 metrů. V parku se nachází také jediná větší vodní plocha - jezírko, kde sídlí hejno divokých kachen. Dominantou parku je Rudolfův dub - 28 m vysoký strom, jehož stáří se odhaduje na 250 let. Byl pojmenovaný na počest zakladatele areálu.\n\nV roce 2008 byl zjištěn výskyt tesaříka drsnorohého (\"Megopis scabricornis\", kriticky ohrožený druh).\n\nV sousedství skleníků Flory Olomouc je Botanická zahrada Přírodovědecké fakulty Univerzity Palackého založená v roce 1901.\n\nDo roku 1900 zde býval starý židovský hřbitov, z nějž pak byla přestěhována část náhrobků na Ústřední hřbitov v Neředíně.\n\n\n\nPůvodně založeny jako tzv. \"Janské stromořadí\" ve 30. letech 19. století.\n\n\nNejdelší a nejmladší ze tří hlavních olomouckých parků. Táhne se po jihovýchodním obvodu historického jádra města pod městskými hradbami.\n\nPrvní promenádní cesta se stromovím zde byla vytvořena po roce 1835, parková úprava prostoru byla provedena v roce 1905, dnešní rozloha parku pochází ale až z roku 1949, kdy byly zrušeny seminární zahrady pod kostelem sv. Michala a připojeny k parku. Je to park romantického anglického typu. Nejdříve byl označován jako \"Michalský výpad\", po roce 1905 byl nazván \"Schillerovými sady\". V roce 1933 byl přezván na \"Tyršovy sady\", od roku 1947 dodnes nese název \"Bezručovy sady\".\n\nNa místě parku existovala ve středověku předměstská osada \"Závodí\" s ulicemi Koželužskou a Jirchářskou a dvěma mlýny – Sladovým (také Václavským) a Jakubským. Veškerá zástavba byla odstraněna v letech 1742–1757, Jakubský mlýn byl zbořen po požáru roku 1909. Na jeho místě stál donedávna statný jilm.\n\n\n\nBudována od roku 1960 na území tzv. Korunní pevnůstky v těsné blízkosti Bezručových sadů. Její hlavní expoziční část tvoří Zahrady národů. Na konci hlavní cesty se nachází Zahrada smyslů, která má za cíl přiblížit svět rostlin nevidovým. Rozárium se nachází na předpolí pevnůstky. Bylo vybudováno v 70. letech 20. století a v roce 2015 prošlo celkovou rekonstrukcí. Je zde vysazeno více než 2000 keřů růží téměř čtyř set odrůd. \n\nV parku se až do požáru v roce 1998 nacházela Měšťanská střelnice. Šlo o výjimečný příklad empírové architektury na Moravě postavený v roce 1838 podle návrhu architekta Antona Archeho. V parku se pravidelně konaly letní městské slavnosti.\n\nNa park navazuje zbytek tzv. \"Františkova stromořadí\", které se dříve nacházelo na území dnešní velké křižovatky ulic Zámečnická a Dobrovského. Jeho pozůstatkem je několik vzrostlých jírovců u objektu Staroměstských kasáren.\n\nNěkdy také nazývaný \"Sad Přemyslovců\" nebo lidově \"Pareček\". Jde o území pod hradbami olomouckého hradu oddělené Mlýnským náhonem od ulice Dobrovského. Na jeho západní straně se nachází tzv. Špitálský bastion s jednou z několika středověkých městských bran, tzv. Cikánskou brankou. Na jižní straně parku začíná areál bývalé Hradské brány. Na místě parku stály až do 70. let 20. století vojenské sklady. Park prošel po roce 2000 rozsáhlou rekonstrukcí.\n\nPoměrně malý parčík je od parku pod dómem oddělen tzv. Špitálským bastionem, na kterém se dnes nachází areál letního kina. Na opačné straně parčík končí tzv. Locatelliho bastionem, ve kterém se dříve nacházela vojenská pekárna. Dnes je v objektu mimo jiné restaurace a ubytovací zařízení. Na severní straně park lemuje rušná Dobrovského ulice. Park vznikl zasypáním obranného vodního příkopu. Do roku 1989 byl označován jako \"Sad pionýrů\". Uprostřed parčíku se nachází betonový bazének, dnes nefunkční.\n\nNa území olomouckých parků se vzhledem k jejich stáří a unikátnímu rozložení nachází mnoho ohrožených a kriticky ohrožených živočichů a rostlin. Mezi nejohroženější patří tesařík drsnorohý, kovařík rezavý, muchomůrka Vittadiniho a dále například skokan zelený, netopýr hvízdavý aj. Mimo ohrožené druhy a zvířata přirozeně se pohybující v parkovém prostředí (veverky, sýkorky, různé druhy sov, zajíci atd.) jsou uměle vysazeni v parcích také pávi korunkatí a perličky kropenaté.\n\n\n"}
{"id": "218348", "url": "https://cs.wikipedia.org/wiki?curid=218348", "title": "Jugoslávských partyzánů", "text": "Jugoslávských partyzánů\n\nJugoslávských partyzánů je asi 970 metrů dlouhá ulice v Praze, která po hranici mezi čtvrtěmi Dejvice a Bubeneč z Vítězného náměstí na prostranství před hotelem International (dříve náměstí Družby), kde se dříve nacházela tramvajová smyčka Podbaba a k vyústění ulice Pod Juliskou. Má nejen význam páteřní obslužné městské třídy, ale je i součástí dopravního spojení centra Prahy s Podbabou, Lysolaji, Suchdolem a Roztokami. Současný název získala v roce 1948 podle komunistických jugoslávských partyzánů z dob druhé světové války, vedených Titem.\n\nVznikla v linii někdejší velvarské silnice, která existovala nejméně od 17. století a jejímuž úseku od okraje Hradčan do Podbaby se říkalo Podbabská. V roce 1911 byla Podbabská ulice z hlediska pojmenování rozdělena na tři části: úsek odpovídající dnešní ulici Jugoslávských partyzánů dostal název Komenského, úsek jižně od ní Svatovítská a severně od ní Podbabská. V roce 1928 však byla celá Komenského ulice opět připojena k Podbabské. V roce 1934 byla bývalá Komenského ulice opět z Podbabské vyčleněna, tentokrát pod jménem „krále Alexandra“. Poté byla v roce 1940 přejmenovaná na Leteckou, roku 1946 na Titovu a roku 1948 dostala dnešní název Jugoslávských partyzánů. V letech 1958–1990 neslo prostranství před hotelem International název náměstí Družby, poté bylo opět připojeno k ulici Jugoslávských partyzánů s odůvodněním, že nemá charakter náměstí.\n\n19. prosince 1928 byla ulicí zavedena tramvajová trať (dva a půl roku po přivedení trati na Vítězné náměstí), 3. listopadu 1938 byla trať o nevelký úsek prodloužena, avšak stále končila na křížovém přejezdu. Od 21. dubna 1947 byla před koncem trati předjízdná kolej a od 10. května 1947 byla trať zakončena obousměrnou smyčkou. V létě 2011 byla provedena kompletní rekonstrukce trati (s kompletní výměnou svršku), předjízdná kolej byla zrušena a smyčka byla posunuta o několik set metrů dále na sever, až k železniční trati Praha-Děčín.\n\n\nStředem ulice prochází tramvajový pás, rozšířený po obou stranách pásy zeleně se stromořadími. Vně tohoto pásu se nacházejí jednosměrné vozovky, které původně měly dva jízdní pruhy. Protože však kvůli parkujícím vozidlům byly vnější jízdní pruhy prakticky nepoužitelné, byly v roce 2009 přeznačeny na parkovací pruhy doplněné jízdními pruhy pro cyklisty. Vnější okraje ulice jsou tvořeny klasickými městskými chodníky podél blokové domovní zástavby.\n\nNa jihu na Vítězném náměstí ulice navazuje od roku 1932 na kruhový objezd, jímž však tramvajová trať od roku 1942 prochází napříč. Severněji, avšak stále ještě na náměstí, do ní vyúsťuje od západu jednosměrná komunikace autobusového obratiště Dejvická a od východu jednosměrná spojka od ulic Československé armády a Verdunská. Na další křižovatce ústí ze západu jednosměrná Šolínova ulice a na východ odbočuje jednosměrná jižní vozovka Rooseveltovy ulice. Při západním okraji jižně od Šolínovy ulice je umístěna výstupní i nástupní zastávka autobusových linek do Roztok (před zavedením PID končily linky v dnešní Verdunské ulici). Severní vozovka Rooseveltovy ulice vyúsťuje do ulice Jugoslávských partyzánů proti Technické menze, u nárožní pizzerie Grosseto. V úrovni severního konce Technické menzy odbočuje k východu jednosměrná Lotyšská ulice, tato křižovatka však není opatřena přejezdem přes tramvajovou trať a tedy do ní není možné odbočit ve směru od Podbaby. Jen o trochu severněji, proti Bubenečské lékárně, vyúsťuje na západní straně obousměrná ulice Velflíkova. Tramvajová zastávka Lotyšská ve směru od centra Prahy se nachází před Lotyšskou ulicí, ve směru do centra Prahy před Velflíkovou ulicí. Obousměrná jižní vozovka ulice Nikoly Tesly (na jejímž nároží je hospoda U Švejka) tvoří společnou křižovatku s jižní, jednosměrnou vozovkou náměstí Interbrigády. Na severní vozovku ulice Nikoly Tesly navazuje přejezd tramvajové tratě v úrovni středu náměstí Interbrigády, z jednosměrné vozovky při severním okraji náměstí Interbrigády však lze odbočit pouze doprava, protože na ni přejezd nenavazuje. Křižovatka se Zelenou ulicí je vybavena světelnou signalizací. A v její bezprostřední blízkosti se nachází tramvajová zastávka Zelená.\nBývalé náměstí Družby je komplikovanou křižovatkou. Při jeho jižním okraji odbočují z ulice Jugoslávských partyzánů k západu i k východu jednosměrné úseky ulice Čínské. Vozovky ulice Jugoslávských partyzánů obcházejí středovou dvousměrnou tramvajovou smyčku a parkoviště severně od ní, východní vozovka se přitom na světelně řízené křižovatce sbíhá se souběžnou ulicí Terronskou, zatímco ze západní vozovky se směrem k jihu odděluje souběžná ulice Koulova. Při severním okraji bývalého náměstí, kde se oba směry opět sbíhají, vyúsťuje ze západu obousměrná ulice Pod Juliskou. V této křižovatce ulice Jugoslávských partyzánů přechází v ulici Podbabskou.\n\nTramvajovou trať tedy v celé délce ulice přetíná celkem 8 přejezdů (autobusové obratiště Dejvická, Šolínova-jižní Rooseveltova, severní Rooseveltova, Velflíkova, jižní Nikoly Tesly-jižní náměstí Interbrigády, severní Nikoly Tesly, Zelená, Čínská). Vzhledem k šířce zelených pásů podél tramvajové trati mají některé z těchto přejezdů téměř povahu přejezdů samostatné trati a pro silniční provoz jsou samostatně označeny svislým i vodorovným dopravním značením, avšak žádný z nich není označen jako železniční přejezd, pro silniční vozidla jsou použity dopravní značky Dej přednost v jízdě tramvaji, pro tramvaje nejsou přejezdy označeny vůbec.\n\nU kruhového objezdu na Vítězném náměstí i u většiny křižovatek ulici přetínají přechody pro chodce. V roce 2009 však byla většina přechodů v šířce tramvajového pásu přerušena, takže trať lze legálně přejít pouze na světelně řízených přechodech u křižovatky se Zelenou ulicí. Přechody u severní vozovky Rooseveltovy ulice a u Čínské ulice byly v říjnu 2006 jako jedny z prvních v Praze opatřen blikacími světly 2. generace zapuštěnými ve vozovce, které mají reagovat na průchod chodců a přechod tak zvýraznit.\nZástavbu kolem ulice tvoří především bloky několikapatrových činžovních domů z dvacátých a třicátých let 20. století. Na dejvické straně v jižní části stojí podél ulice novější budova vysokoškolské Technické menzy, navazující na areál ČVUT. V její části byl po roce 1990 zřízen supermarket.\n\n\n"}
{"id": "218349", "url": "https://cs.wikipedia.org/wiki?curid=218349", "title": "Isidino společenství", "text": "Isidino společenství\n\nIsidino společenství (anglicky Fellowship of Isis, ve zkratce FOI) je kemetistická náboženská organizace, která sdružuje současné následovníky kultu bohyně Isidy (egyptsky Esety). Na rozdíl od většiny ostatních kemetistických sdružení, která usilují o obnovu staroegyptského náboženství v jeho „původní“ podobě, se zaměřuje především na kult bohyně Isis v pojetí, v jakém se rozšířil po transpozici do řecko-římského světa. Kromě egyptských tradic jsou v něm proto silně zastoupeny i tradice antické.\n\nOrganizaci založila Olivia Robertson v roce 1976 v Irsku, kde se nachází i její centrum – zámek Clonegal v provincii Leinster v hrabství Carlow. Své členy má však i v mnoha jiných zemích.\n\n\n"}
{"id": "218352", "url": "https://cs.wikipedia.org/wiki?curid=218352", "title": "Kemetic Orthodoxy", "text": "Kemetic Orthodoxy\n\nKemetic Orthodoxy (KO) je jednou z největších kemetistických organizací. Sdružuje členy z různých států a podle vlastní charakteristiky se pokouší o co nejpřesnější navázání na staroegyptské náboženské tradice a na jejich obnovu. Zcela v tomto duchu v jejím čele stojí autorita užívající tituly a další atributy faraona. Na druhou stranu je třeba poznamenat, že právě v tomto hnutí se v největší míře projevuje odklon od tradicionalistického (tedy staroegyptskému nejbližšího) pojetí boha/bohů.\n\nCentrum této organizace se nachází v městě Chicago, kde byla tato společnost počátkem osmdesátých let dvacátého století založena.\n\nV čele KO stojí její zakladatelka Tamara L. Siuda, která od roku 1988 používá titul Nisut (tj. „král“, odvozený od titulu nisut-bitej jako součásti egyptské královské titulatury) a v roce 1996 byla na území dnešního Egypta korunována. Jako své egyptské jméno používá jméno Hekatawy I. a bývá členy KO označována jako „Její Svatost“ (Her Holiness). Na rozdíl od starověkých faraonů však ve své titulatuře není označována za božstvo či ztělesnění božstva, nýbrž za vtělení královského Ka.\n\n\n"}
{"id": "218354", "url": "https://cs.wikipedia.org/wiki?curid=218354", "title": "SME", "text": "SME\n\nSME může označovat:\n\n"}
{"id": "218360", "url": "https://cs.wikipedia.org/wiki?curid=218360", "title": "Apreciace", "text": "Apreciace\n\nApreciace je zhodnocení měnového kurzu vůči zahraničním měnám. Důležité je, že k tomuto dochází samovolně (působením tržních sil nabídky a poptávky), na rozdíl od revalvace, která je výsledkem cílených kroků vlády, resp. centrálních bank (v případě České republiky by se jednalo o ČNB).\n\nJe však třeba dát si pozor, že samotný pojem zhodnocení měnového kurzu je nesmysl. O měnovém kurzu se nedá říci, že by se zhodnotil či znehodnotil. To se dá řici pouze o samotné měně.\n\nPojem apreciace jednoduše znamená zhodnocení.\n\nV ekonomice se tento pojem však nepoužívá pouze ve vztahu k penězům, ale i ve vztahu k zásobám, kde se jím označuje zvýšení nominální hodnoty zásob, které je způsobeno růstem cen. \n\nMěnový kurz české koruny vůči euru 1 € = 25 Kč může posílit na úroveň 1 € = 20 Kč. (pozn. vhodnější je označení česká koruna posílila vůči euru, nikoli měnový kurz)\n\n"}
{"id": "218361", "url": "https://cs.wikipedia.org/wiki?curid=218361", "title": "Depreciace", "text": "Depreciace\n\nDepreciace je znehodnocení měnového kurzu domácí měny vůči zahraničním měnám. Důležité je, že k tomuto dochází samovolně, na rozdíl od devalvace, která je výsledkem měnové (monetární) politiky v režimu fixních kurzů. Často se změna měnového kurzu, resp. jeho znehodnocení označuje jako oslabení měny.\n\n"}
{"id": "218362", "url": "https://cs.wikipedia.org/wiki?curid=218362", "title": "Teoretická mechanika", "text": "Teoretická mechanika\n\nTeoretická mechanika (též analytická mechanika) je označení, které se užívá pro matematické formulace klasické mechaniky. Tyto formulace vznikaly od konce 18. století na základech, které položil Isaac Newton.\n\nJedním z prvních příspěvků teoretické mechaniky byl d'Alembertův princip, který vznikl na základě analogie s Fermatovým principem, což je variační princip užívaný v geometrické optice. V klasické mechanice byl objeven Maupertuisův princip.\n\nPomocí zobecněných souřadnic lze získat Lagrangeovy pohybové rovnice (viz Lagrangeovská formulace mechaniky). Dále lze získat zobecněné hybnosti a Hamiltonovy rovnice (viz Hamiltonovská formulace mechaniky). Hamiltonovy rovnice představují integrální rovnice, zatímco Lagrangeovy rovnice jsou diferenciální. Dále lze odvodit Hamiltonovu-Jacobiho rovnici.\n\nStudium řešení Hamiltonovy-Jacobiho rovnice vede ke studiu symplektických struktur.\n\nTeoretická mechanika je tedy přístup k problematice mechaniky, který na rozdíl od klasické Newtonovy mechaniky nebere za axiomy Newtonovy pohybové zákony, nýbrž exaktnější výchozí předpoklady. Takovéto formulace mechaniky pak umožňují elegantní řešení fyzikálních problémů klasickým newtonovským způsobem těžko řešitelných. Jako ilustraci lze uvést problém s kuličkou kutálející se po kouli, kdy je úkolem zjistit, ve kterém místě se kulička od koule odtrhne.\n\nPoprvé přeformuloval klasickou mechaniku Joseph Louis Lagrange v roce 1788. O další nové přístupy k mechanice se zasloužili Jean le Rond d'Alembert a William Rowan Hamilton.\n\nDůležitými pojmy teoretické mechaniky jsou vazby, se kterými souvisí jak D'Alembertův princip, tak i Lagrangeovy rovnice prvního druhu. Z D'Alembertova principu lze odvodit Lagrangeovy rovnice druhého druhu, které popisují pohyb tělesa pomocí tzv. Lagrangeovy funkce formula_1, což je rozdíl kinetické a potenciální energie.\n\nZcela odlišná je formulace Hamiltonova, v níž pohybové rovnice nabývají mimořádně prostého tvaru, a proto se stala pro další rozvoj teoretické fyziky stejně významná jako formulace lagrangeovská. Vystupují zde souřadnice a jim příslušné zobecněné hybnosti jako rovnoprávné dvojice proměnných ve fázovém prostoru.\n\nSíly, které působí na hmotné body, můžeme rozdělit do dvou skupin. Na jedné straně jsou to síly vtištěné formula_2, např. gravitace, elektromagnetická síla, odpor vzduchu atd. Na druhé straně jsou to síly vazbové formula_3,tj. reakce podložek či obecnějších vazeb. Matematicky zapisujeme vazby následovně: Pohyb po kouli o poloměru formula_4 se středem v počátku je omezen vazbou\n\nformula_5. )\n\nDále se budeme zabývat pouze popisem pohybu podrobeného tzv. holonomním, tzn. na rychlosti nezávisejícím vazbám.\n\n\"Síly holonomních vazeb jsou k vazbám kolmé.\"\n\nPři odvození vyjdeme z klasické pohybové rovnice\n\nJak víme, vazební síly formula_3 holonomních vazeb jsou k vazbám kolmé. Označíme-li vazbu\n\npak normála k ploše formula_9 je\n\nProtože formula_3 má směr normály, platí\n\nz čehož dostáváme Lagrangeovy rovnice prvního druhu:\n\nTyto rovnice lze zobecnit pro formula_15 hmotných bodů a formula_16 vazeb.\nTím dostáváme formula_17 rovnic.\n\n"}
{"id": "218364", "url": "https://cs.wikipedia.org/wiki?curid=218364", "title": "Ten (album, Pearl Jam)", "text": "Ten (album, Pearl Jam)\n\nTen je debutové album americké grungeové skupiny Pearl Jam. Společně s albem \"Nevermind\" od Nirvany bylo vydáno v roce 1991. Obě alba se stala zásadními pro další vývoj grungeové hudby. \"Ten\" se prodalo doposud přes 13 miliónů kopií a stalo se prodejně nejúspěšnějším albem skupiny. Album obsahuje velkou řadu známých písní jako \"Alive\", \"Jeremy\" či \"Even Flow\".\n\nVšechny texty napsal Eddie Vedder.\n\nEvropská verze alba (bonusy)\n\nJaponská verze alba (bousy)\n\nReissue (2009) bonus\n\n"}
{"id": "218368", "url": "https://cs.wikipedia.org/wiki?curid=218368", "title": "Sapfická strofa", "text": "Sapfická strofa\n\nSapfická strofa (také sapfická sloka) je básnická forma, vytvořená a používaná antickou básnířkou Sapfó a velmi rozšířená v antické lyrické poezii. Přestože počítá s antickou metrikou, jedná se patrně o nejvíc používanou antickou sloku (experimentoval s ní například Allen Ginsberg). Byla užívána i v české poezii, občas je stále.\nSloka je nerýmovaná, ve staré řečtině byla založena na časoměrné prozódii, v češtině se ze všeho nejdříve napodobovala sylabickým veršem (tj. dodržován byl pouze počet slabik jednotlivých veršů, tedy 11-11-11-5 - takovéto sapfické strofy psal například Mikuláš Konáč z Hodiškova), později bylo zachováváno časoměrné schéma veršů (u Jana Blahoslava), až nakonec byly původní řecké délky nahrazeny českými slovními přízvuky, jak je to obvyklé při překladu časomíry.\n\nV sapfické strofě je pevně dáno rytmické schéma jednotlivých veršů, a to takto:\n\nPrvní tři, jedenáctislabičné verše, se nazývají verše sapfické, poslední, pětislabičný verš se nazývá verš adónský nebo adonický. Jinde než v sapfické strofě se však tyto verše, a tedy ani tyto termíny, nepoužívají.\n\n\"Mrtvá, mrtvá v hlubinách věků dávno,\n\"Sapfó, dřímáš, nad tebou časů vlny\"\n\"dmou se, hlubší, děsnější nežli hrob tvůj\"\n\"v lesbickém moři.\n\n(Jaroslav Vrchlický - v této sapfické strofě jsou antické délky, tj. slabiky, značené ve výše uvedeném schématu pomlčkou, nahrazeny českými přízvuky, tyto slabiky jsou dále pro lepší orientaci vyznačeny tučně).\n\nSapfická strofa byla od 16, století velmi populární v polské poezii. Protože polský verš je většinou sylabický, schéma sapfické strofy je 11(5+6)/11(5+6)/11(5+6)/5. Nejdůležitější přiklad je dlouhá epická báseň \"Flis\" (\"Vorař\") od Sebastiana Klonowice:\n\n"}
{"id": "218370", "url": "https://cs.wikipedia.org/wiki?curid=218370", "title": "Seznam majáků na oregonském pobřeží", "text": "Seznam majáků na oregonském pobřeží\n\nToto je kompletní seznam majáků na oregonském pobřeží řazených od severu k jihu. Vedle názvu majáku je vždy uvedeno nejbližší město.\n\n"}
{"id": "218371", "url": "https://cs.wikipedia.org/wiki?curid=218371", "title": "Ritornel", "text": "Ritornel\n\nRitornel (dříve ritornell) je krátká lyrická báseň, žánrově většinou přírodní či milostná lyrika nebo humorná poezie.\n\nRitornel má pouhé tři verše, rýmované dle schématu \"aba\" (přičemž v prostředním verši může, ale nemusí být asonance či konsonance s libovolným nebo oběma krajními verši). Druhý a třetí verš ritornelu je endekasylab, tedy jedenáctislabičný verš jambického spádu, první verš je kratší verš jiného druhu.\n\nPrvní verš nastiňuje téma, je jeho prostým vyřčením, je empiricky získaným faktem, z něhož vychází zbylé dva verše, které vystihují básníkův názor na danou věc. Ritornel je jednoduchá, leč překvapivá myšlenka.\n\nRitornely jsou nebo byly velmi užívány v poezii italské a německé, v češtině je tvořil především Jaroslav Vrchlický (který ale užíval prakticky všechny literární formy). Původně vznikly v lidové italské milostné poezii jako úprava rispetu, později se rozšířily.\n\n\"Chudobky v husté trávě,\"\n\"vždy šlapané a vždycky neuznané,\"\n\"snad proto srdci nejdražší jste právě.\"\n"}
{"id": "218375", "url": "https://cs.wikipedia.org/wiki?curid=218375", "title": "Snake (řeka)", "text": "Snake (řeka)\n\nSnake ( \"[Hadí řeka]\") je řeka v USA protékající státy Wyoming, Idaho, Oregon a Washington. Je dlouhá 1674 km. Povodí řeky zaujímá plochu 279 719 km². Kolem řeky se nachází velmi zajímavá geologická lokalita Snake River Plain, která je celosvětově unikátní a ve které se dají pozorovat projevy četného vulkanismu.\n\nPramení ve Skalnatých horách na území Yellowstonského národního parku. Protéká východním okrajem Kolumbijské plošiny částečně v kaňonech, jejichž celková délka činí přibližně 400 km a dosahují hloubky až 800 m. Vytváří vodopády, mezi něž patří např. až 65 m vysoké Šošonské. Je hlavním přítokem řeky Columbia, do které ústí zleva.\n\nZdrojem vody jsou sněhové a dešťové srážky. Průměrný průtok v ústí činí 1610 m³/s, u Clarkstonu 1390 m³/s. Nejvyšších vodních stavů dosahuje od dubna do června.\n\nVodní doprava pro nevelké lodě je možná do Lewistonu. Na řece byly vybudovány vodní elektrárny a přehradní nádrže (American Falls). Využívá se také na zavlažování. Leží na ní města Homedale, Idaho Falls, Twin Falls, Lewiston, Tri-Cities.\n"}
{"id": "218376", "url": "https://cs.wikipedia.org/wiki?curid=218376", "title": "Albertson Van Zo Post", "text": "Albertson Van Zo Post\n\nAlbertson Van Zo Post (28. července 1866 New York - 23. ledna 1938 New York) byl kubánský šermíř, který získal na 3. letních olympijských hrách 1904 v Saint Louis celkem pět medailí, z toho dvě zlaté. Některé prameny včetně oficiálních internetových stránek ČOV ho uvádějí jako Američana.\n\nVan Zo Post pocházel z rodiny Kubánců, kteří byli již dlouhou dobu usazeni v New Yorku. Byl synem plukovníka armády Unionistů, který byl zraněn v bitvě u Antietamu 17. září 1862. Byl členem šermířského klubu \"New York Fencers Club\" a jako jeden z mála se stal mistrem USA ve všech třech základních šermířských disciplínách. Byl mistrem v šermu fleretem 1895, v šermu kordem 1896 a trojnásobným mistrem v šermu šavlí v letech 1901 - 1903.\n\nNa olympiádě 1904 zvítězil v šermu fleretem družstev a v dnes neznámém šermu holí, byl druhým v šermu fleretem jednotlivců a třetí v kordu a šavli. Van Zo Post se účastnil i olympijských her roku 1912 ve Stockholmu, ale v žádné ze tří zbraní se neprobojoval mezi finalisty. Tehdy již závodil v týmu USA.\n\nV soutěži startovalo 12 závodníků ze tří zemí. V semifinálové skupině Zo Post porazil tři Američany - Townsenda, Carstense a Grebeho, prohrál jen s Kubáncem Fonstem. Ve finálovém klání čtyř nejlepších šermířů dosáhl vítězný Kubánec Ramón Fonst 3 vítězství, druhý Albertson Van Zo Post 2 vítězství, bronzový byl třetí Kubánec Charles Tatham, kterého některé prameny uvádějí jako Američana.\nV soutěži startovala dvě tříčlenná družstva, zvítězila Kuba ve složení Ramón Fonst, Albertson Van Zo Post a Manuel Diaz Martinez před kombinovaným celkem USA a Kuby (vzhledem k tomu, že někteří sportovní historikové pokládají Van Zo Posta a Tathama za Američany, je někde uváděno naopak vítězství kombinovaného týmu a druhé místo USA). Kuba vyhrála finálové (a jediné) utkání v poměru 7:2.\nV kordu soutěžilo jedenáct závodníků ze tří zemí a dominovali opět Kubánci. Zvítězil Ramón Fonst před Charlesem Tathamem a Albertsonem Van Zo Postem.\nŠermovalo jen šest závodníků ze tří zemí. Zvítězil Manuel Diaz Martinez z Kuby, druhý byl Američan William Grebe, bronzový skončil Albertson Van Zo Post.\nJedinkrát se v historii olympijských her šermovalo holí. Olympijským vítězem se stal mezi šesti závodníky ze čtyř zemí Albertson Van Zo Post , druhý byl William Scott O'Connor (USA), třetí další Američan William Grebe. Karel Procházka uvádí pořadí na druhém a třetím místě opačně, jde zřejmě o chybu.\nStartovalo 104 šermířů ze 16 zemí. Ve Stockholmu bylo Zo Postovi již 46 let. Ve fleretu jednotlivců byl ve své skupině v prvním kole čtvrtý a statistikové ho uvádějí celkově na 48. místě. Soutěž vyhrál Ital Nedo Nadi před svým krajanem Pietrem Specialem a Rakušanem Richardem Verderberem.\nStartovalo údajně 122 sportovců ze 16 zemí. V soutěži šermu kordem byl Albertson Van Zo Post také vyřazen v kvalifikaci a je mu připisováno 42. místo. V soutěži zvítězil Paul Anspach z Belgie, druhý byl Dán Ivan Osiier, třetí další Belgičan Philippe Le Hardy de Beaulieu.\nKordisté v roce 1912 šermovali i v družstvech, jichž startovalo 11 (81 závodníků). Zvítězila Belgie před Velkou Británií a Nizozemskem, USA, v jejichž barvách startoval Albertson Van Zo Post, skončily na posledním místě (složení - W. Bowman, S. Breckinridge, G. Breed, S. Hall, J. MacLaughlin a A. Van Zo Post).\nStartovalo 63 závodníků z 11 zemí, zvítězil Jenö Fuchs z Maďarska před svými krajany Bélou Békéssym a Ervinem Mészárosem. Albertson Van Zo Post byl ve své kvalifikační skupině v prvním kolem čtvrtý a byl klasifikován na 48. místě.\n"}
{"id": "218380", "url": "https://cs.wikipedia.org/wiki?curid=218380", "title": "Willamette (řeka)", "text": "Willamette (řeka)\n\nWillamette ( ) je řeka ve státě Oregon na západě USA. Je dlouhá 301 km. Povodí zaujímá plochu 28 700 km².\n\nŘeka vzniká soutokem řek Coast Fork Willamette a Middle Fork Willamette, které stékají z Kaskádového pohoří, poblíž města Eugene a dále teče severním směrem přes hlavní město Oregonu Salem do Portlandu, na jehož severním okraji se vlévá zleva do řeky Columbia.\n\nPrůměrný roční průtok činí 960 m³/s.\n\nVodní doprava je možná od ústí k městu Eugene. Na řece leží město Salem a v ústí námořní přístav Portland.\n"}
{"id": "218383", "url": "https://cs.wikipedia.org/wiki?curid=218383", "title": "1985 v letectví", "text": "1985 v letectví\n\nTento článek obsahuje seznam událostí souvisejících s letectvím, které proběhly roku 1985.\n\n\n\n\n\n"}
{"id": "218384", "url": "https://cs.wikipedia.org/wiki?curid=218384", "title": "Seznam řek v Oregonu", "text": "Seznam řek v Oregonu\n\nToto je neúplný seznam řek v Oregonu.\n\n\nPřítoky Tichého oceánu seřazeny od severu k jihu. Přítoky řek seřazeny podle vzdálenosti od ústí řeky, do níž se vlévají. \n\n\n→ Silvies River a Donner und Blitzen River (ústí do jezera Malheur Lake, které nemá odtok)\n\n"}
{"id": "218386", "url": "https://cs.wikipedia.org/wiki?curid=218386", "title": "Karáčí", "text": "Karáčí\n\nKaráčí (urdsky كراچى, sindhsky: ڪراچي) je největší pákistánské město a zároveň bývalé hlavní město Pákistánu (v letech 1947–1959). Jedna z největších aglomerací světa, ekonomické centrum země a správní sídlo provincie Sindh, největší pákistánský námořní přístav. Nachází se na pobřeží Arabského moře, severozápadně od delty řeky Indus. Město produkuje největší část pákistánského HDP. V roce 2007 žilo v metropolitní oblasti Karáčí o rozloze 3 527 km² více než 14 milionů obyvatel, která se tak řadí k nejlidnatějším na světě.\n\nOblast, kde se dnes nachází město Karáčí, byla známá již v době tažení Alexandra Velikého, který se přes údolí Sindh vracel zpět do Babylónu.\n\nV roce 712 vedl Muhammad bin Kásim trestnou výpravu proti Sindhu což vedlo k pádu tamní dynastie. Kásimovi se podařilo obsadit několik důležitých měst včetně přístavu Debul, který se nacházel nedaleko dnešního Karáčí.\nV 18. století si arabští obchodníci z Maskatu a Bahrajnu, přijíždějící za obchodem do Indie, vybrali jako svůj přístav malou vesničku s názvem Kuláčí.\n\n\"Kuláčí\" se za několik let změnila v obchodní přístav. Kolem města byly postaveny hradby a z Maskatu byla přivezena děla na jeho ochranu. Do města se vstupovalo dvěma branami. První brána je ve směru od moře. Druhá brána je ve směru od řeky.\nDo roku 1795 byl přístav součástí knížectví \"Kalát\". Toto knížectví co do území zahrnovalo oblast dnešního Balúčistánu a právě také oblast Sindhu, kde se nacházel přístav Karáčí. Vládce Kalátu vedl s ostatními knížaty v údolí Sinhu válku ve které prohrál a o přístav přišel. Karáčí se pak dále rozvíjelo a jeho populace rostla až do roku 1839 kdy město osadila britská armáda. O tři roky později se přístav oficiálně stal součástí britského zámořského území.\n\nV roce 1857 vypuklo indické povstání za nezávislost a Karáčí padlo do rukou povstalců. Angličané však město dobyli zpět.\nV roce 1876 se v Karáčí narodil pozdější Velký vůdce a zakladatel Pákistánu Muhammad Alí Džinnáh. V té době již bylo Karáčí moderním městem. Nacházelo se zde železniční spojení, úřady a kulturní instituce. Stavěly se budovy v britském koloniálním stylu, které přetrvaly až do dnešních dob. Nyní slouží jako úřady nebo hotely pro turisty. V roce 1899 bylo Karáčí největším překladištěm obilí na světě. V roce 1936 se Karáčí stalo hlavním městem provincie Sindh.\n\nV roce 1947 vznikl stát Pákistán a Karáčí se stalo jeho hlavním městem. V té době zde žilo pouze 400 000 obyvatel, ale posléze díky novému statusu se jeho populace začala rychle navyšovat. Nyní je Karáčí největším městem Pákistánu.\n\nNacházejí se zde průmyslové objekty jako jsou válcovny, rafinerie, textilky, jaderná elektrárna, loděnice a mezinárodní letiště Džinnáh, největší letiště v Pákistánu. Ze vzdělávacích zařízení lze jmenovat lékařskou akademii. V roce 1951 zde bylo zřízeno arcibiskupství. Nachází se zde také hrobka Muhammada Alí Džinnáha.\n\n\n"}
{"id": "218396", "url": "https://cs.wikipedia.org/wiki?curid=218396", "title": "Dan Castellaneta", "text": "Dan Castellaneta\n\nDaniel Louis Castellaneta (* 28. října 1957 Chicago) je americký dabér a komik známý především dabováním Homera Simpsona a dalších postav v seriálu Simpsonovi. Dalšími postavami, které v Simpsonových dabuje, jsou například: Abe Simpson, Barney Gumble, Šáša Krusty, Školník Willie, Starosta Quimby, Hans Moleman, Itchy, nebo Poochie.\n\n\n\n"}
{"id": "218399", "url": "https://cs.wikipedia.org/wiki?curid=218399", "title": "Barcelona (rozcestník)", "text": "Barcelona (rozcestník)\n\nBarcelona může mít více výrazů:\n\n\n"}
{"id": "218403", "url": "https://cs.wikipedia.org/wiki?curid=218403", "title": "Dostřel", "text": "Dostřel\n\nDostřel je fyzikální veličina charakterizující (horizontální) vzdálenost, na kterou je určitá zbraň schopna dopravit daný náboj. Udává se v délkových jednotkách, nejčastěji v metrech (základní jednotka SI) a jeho násobcích, případně v anglosaských délkových jednotkách (yardy, míle).\n\nNíže je vzorec pro výpočet dostřelu pro případ, kdy místo výstřelu i místo dopadu leží v jedné horizontální rovině (ve fyzikální teorii také označován jako šikmý vrh), při zanedbání odporu vzduchu a případného protivětru:\nkde formula_2 označuje dostřel, formula_3 \"počáteční\", neboli \"úsťovou rychlost\" střely, tj. rychlost střely poté, co na ni přestaly působit „pohonné“ síly uvolněné výstřelem (u palných zbraní se měří u ústí, proto rychlost úsťová), formula_4 úhel mezi směrem výstřelu a podložkou (horizontální rovinou) a formula_5 tíhové zrychlení (v našich zeměpisných šířkách přibližně 9,81 m.s).\n\nPro výstřel z nějaké výšky nad zemí (viz obrázek) platí:\n\nkde y je výška nad zemí, ze které se vystřelilo.\n\nTyto vzorce jsou pouze ilustrativní, protože v reálných podmínkách působí na projektil výrazné odporové síly. Tyto síly redukují tabulkový dostřel o 40–60 % v závislosti zejména na rychlosti střely (větší rychlost znamená větší odpor) a aerodynamice projektilu.\n\nVe střelecké praxi se definuje více druhů dostřelů. toto rozlišení je předmětem testových otázek při zkošce odborné způsobilosti pro získání zbojního průkazu.\n\nJe tedy logické, že účinný dostřel je vždy menší než dostřel maximální.\n\nV lovecké praxi se dále rozlišuje účinný dostřel podle dalších kritérií, kterými jsou rozptyl střelby a ranivý účinek. Rozptylový účinný dostřel je dán jednak technickými omezeními, ale i osobními dovednostmi střelce. Podle toho se rozlišuje:\n\nTyto pohledy potom vymezují dálku střelby pro mysliveckou praxi.\n\nPro lov vysoké zvěře kulovnicí a s vynecháním osobního vlivu konkrétního střelce lze jsou určeny tyto směrné hodnoty dostřelů: (předpokládá se jakostní zbraň a střelivo a dobrý střelec) \n\n"}
{"id": "218406", "url": "https://cs.wikipedia.org/wiki?curid=218406", "title": "Korosteň", "text": "Korosteň\n\nKorosteň (ukrajinsky a rusky Коростень, ; historický název: \"Iskorosteň\") je město na severozápadě Ukrajiny v rovinaté krajině historického regionu Polesí, asi 90 km severně od Žytomyru. Administrativně spadá pod Žytomyrskou oblast a je centrem jednoho ze severních rajónů této oblasti. Žije zde obyvatel.\nPodle A. I. Sobolevského je původní název Iskorosteň složené slovo skandinávského původu, v němž \"iskoro\" znamená útes a \"steň\" kámen. \n\nKorosteň je jedno z nejstarších ukrajinských měst: zmínky sahají k roku 914, kdy bylo sídelním městem Drevljanů. Jak vypráví Nestorův letopis, roku 945 dala město zničit kněžna Olga Kyjevská, mstíc se tak za smrt svého muže knížete Igora, kterého zabili Drevljané při povstání vedeném knížetem Malem.\nV důsledku toho město ztratilo svůj význam a stalo se součástí kyjevského knížectví. V roce 1370 město ovládl Litevský velkovévoda a podřídil je Lublinskému svazu, jehož součástí bylo do roku 1569. Prosperující obchodní a řemeslnické centrum se od roku 1589 řídilo Magdeburským právem. Během Chmelnického povstání v roce 1649 je ovládli rebelové, po vyhlášení míru roku 1667 byla obnovena polská moc.\nV roce 1793 se Iskorosteň stala součástí Ruské říše. \n\nV roce 1894 v tomto městě v Ovruchovském újezdu Volyňské provincie žilo 2467 obyvatel, byla zde jedna zděná budova továrny, pivovar, vodní mlýn, škola, čtyři obchody, hospoda, pravoslavný kostel, dvě židovské modlitebny a 295 dvorů. V roce 1902 sem byly dovedeny koleje železnice, v roce 1909 byla otevřena továrna na porcelán.\n\nV listopadu roku 1917 se městečka zmocnili bolševici a přejmenovali je na Korosteň. Později Korosteň obsadily postupující rakousko-německé vojenské jednotky, které zůstaly na Ukrajině až do listopadu 1918.\n12. února 1918 zde byl zaveden malý znak Ukrajiny (trojzubec na modrém pozadí). Na památku této události je na nástupišti centrální železniční stanice instalována pamětní deska.\nMezi 8. a 12. říjnem 1920 ve městě a v okolí probíhaly boje polsko-sovětské války. Za druhé světové války bylo město zničeno nejdříve ustupující armádou wehrmachtu a po ní roku 1943 také Rudou armádou. Ve městě jsou desítky hromadných hrobů a památníků obětem občanské a druhé světové války. Roku 1986 bylo obyvatelstvo po příliš pozdě vyhlášené evakuaci těžce zasaženo radiací z havárie Černobylské elektrárny, vzdálené asi 90 kilometrů.\n\nDnes je Korosteň průmyslovým centrem. V okolí se těží granit, ve městě je chemická továrna na prací prášky a kosmetiku, strojírenská továrna a obnovená továrna na porcelán).\nKaždoročně v září se zde koná festival bramborových placek \n\n\nMěsto je železničním uzlem – tratě odtud vedou na Kyjev, Žytomyr, Sarny, Šepetivku a přes Ovruč do běloruského Mazyru.\n\n"}
{"id": "218408", "url": "https://cs.wikipedia.org/wiki?curid=218408", "title": "Massachusettský technologický institut", "text": "Massachusettský technologický institut\n\nMassachusettský technologický institut (Massachusetts Institute of Technology, MIT, česky někdy \"Massachusettský technický institut\") je soukromá koedukovaná výzkumná univerzita ve městě Cambridge amerického státu Massachusetts. Komplex MIT má pět škol a jednu vysokou školu s 32 akademickými odděleními, se silným důrazem na teoretický, aplikovaný, mezidisciplinární vědecký a technologický výzkum. MIT je jedna ze dvou soukromých univerzit podporovaných státem. Grant dostává i ze dvou amerických grantových programů, spjatých s výzkumem moře a výzkumem vesmíru.\n\nMIT byla založena Williamem Bartonem Rogersem v roce 1861. Byť byla založena na evropských modelech technologických institutů, grantová filosofie „učení skrze činy“ z ní udělala průkopníka laboratorního učení, univerzitního výzkumu a pokrokových architektonických stylů. Během druhé světové války vědci z MIT a tehdejšího ad hoc výzkumného a vývojového střediska vyvíjeli obranné technologie, které se později staly integrálními součástmi počítačů, radarů a gyroskopické navigace (využívané v námořnictví, letectví a kosmonautice). Po válce se MIT profiloval ve kosmickém výzkumu, charakteristickém pro období studené války. Věhlas institutu se rozšířil z úzkých okruhů v oblasti strojírenství a vědy do společenských věd včetně ekonomie, lingvistiky, politických věd a managementu.\n\nDotace a každoroční výzkumné výdaje jsou mezi největšími z amerických univerzit. Absolventi MIT jsou středem zájmu pro svoji technickou bystrost (např. 76 laureátů Nobelovy ceny), podnikatelského ducha (agregované výnosy společností založených lidmi z prostředí s MIT by tvořily 24. největší ekonomiku na světě), ale též nedostatek konformity a vážnosti (oblíbená praktika vypracovávání žertovných elaborátů, hacking a antiautoritářský podtext).\n\n"}
{"id": "218412", "url": "https://cs.wikipedia.org/wiki?curid=218412", "title": "Doba osová", "text": "Doba osová\n\nPojem doba osová (německy \"Achsenzeit\") zavedl německý filosof Karl Jaspers ve svých pracích z filosofie dějin; označuje dobu vymezenou přibližně lety 800 a 200 př. n. l., kdy ve čtyřech na sobě nezávislých kulturních prostorech současně povstaly filosofické a náboženské tradice, které dodnes tvoří základy civilizace. Podle Jasperse osová doba znamenala ustanovení duchovních základů lidství; vznikly základní pojmy a kategorie, ve kterých lidstvo myslelo během celých následujících dějin a ve kterých myslí dodnes.\n\nS příchodem hinduismu a buddhismu v Indii, taoismu a konfucianismu v Číně, prorockého judaismu a zoroastrismu na Předním východě a filosofie ve starém Řecku vznikl nábožensko-filosofický pohled na svět, ze kterého lidstvo dodnes čerpá sílu a naději. Toto vykročení k absolutnu či, jak je Jaspers nazývá, zduchovnění, způsobilo podstatnou proměnu lidstva a vznik dějin v nám známém smyslu.\n\nJádrem této proměny, jež v osové době začala, je sebeuvědomění člověka jako mravně odpovědného jednotlivce a s tím související objev lidské subjektivity, svobody, individuální morálky a svědomí. Individualizovaný člověk tak postupně ztrácí oporu samozřejmě sdíleného mýtu a tradice, k nimž musí přistupovat kriticky a orientovat se podle svého vlastního rozumu. Jako svobodný odpovídá za své činy a zároveň ví, že není jen hříčkou osudu, nýbrž že sám také tvoří dějiny. \n\nDalší moderní autoři hovoří o této „revoluci starověku“ jako o kroku „od mýtu k logu“ (např. Wilhelm Nestle), o „objevu ducha“ (Bruno Snell), „zrodu logu“ (Arno Schmidt), či v souvislosti se vznikem řeckých městských států jako o „počátku dějin“ (Jan Patočka) a „vzniku politična“ (Christian Meier). Význam tohoto obratu vyjádřil podle Patočky Platón tak, že za hlavní úkol člověka pokládá „péči o duši“.\n\n"}
{"id": "218437", "url": "https://cs.wikipedia.org/wiki?curid=218437", "title": "Beskydy Mountain Academy", "text": "Beskydy Mountain Academy\n\nBeskydy Mountain Academy je soukromé čtyřleté gymnázium s jazykovým zaměřením. Nachází se ve městě Frýdlant nad Ostravicí, v Moravskoslezském kraji. Gymnázium je členem ACSI – mezinárodní asociace křesťanských škol.\n\nGymnázium BMA bylo založeno v roce 2003. Původně mělo BMA být bilingvním gymnáziem – předměty měly být vyučovány v angličtině. Vzhledem k umístění regionu se však tento záměr ukázal jako života neschopný, a proto se obor studia změnil na současný program živé jazyky. Studenti zde mají na výběr hned z několika jazyků. Vedle anglického jazyka a německého jazyka se zde vyučuje španělský jazyk, francouzský jazyk, ruský jazyk a latina.\n\nV roce 2003, když BMA začínalo, bylo v prvním ročníku pouze osm studentů a muselo provozovat jazykové kurzy, aby se uživilo. V současné době (2012) studuje na BMA okolo 120 studentů. V roce 2005 se rozběhly stáže v USA pro studenty s dobrým prospěchem. Na základě výsledků projektu KVALITA 2006 byla úroveň výuky angličtiny hodnocena jako výborná.\n\nNyní je v budově celkem 6 místností vhodných k výuce, z toho jedna slouží jako multimediální počítačová učebna s třiadvaceti výkonnými počítači.\n\nPosláním Gymnázia Beskydy Mountain Academy, je poskytnout kvalitní středoškolské vzdělání a připravit studenty ke studiu na vysokých školách. Vybudovat ideální prostředí k rozvoji osobnosti studentů moderními formami výuky na křesťanských základech. Vybavit studenty po stránce akademické i morální tak, aby byli připraveni stát se úspěšnými členy evropské společnosti.\n\nCílem je dát studentům při zachování vysoké úrovně všeobecného vzdělávání výbornou znalost anglického jazyka. Tohoto dosáhnout využitím učebního plánu zahrnujícího zvýšený počet hodin jazyka anglického a pronikání angličtiny i do dalších předmětů, např. dějepis, zeměpis, základy společenských věd, estetická výchova apod. V rámci učebního plánu živé jazyky je věnována výuce jazyků zvýšená dotace hodin. Důraz je kladen především na nadstandardní výuku anglického jazyka, kterému vyučují na naší škole kvalifikovaní učitelé z USA. Rovněž v německém jazyce jsou studenti vyučováni rodilou mluvčí. Komunikační dovednosti jsou rozvíjeny v rámci seminářů a v kontaktu s rodilými mluvčími i mimo výuku. Ve vyšších ročnících je realizována v angličtině výuka vybraných bloků učiva naukových předmětů (zeměpis, dějepis, základy společenských věd). U nadaných studentů se předpokládá možnost pobytu v zahraničí a složení mezinárodně uznávané zkoušky v závěru studia.\n\nBMA klade důraz na výuku jazyků a výchovu v duchu křesťanské etiky, rozvíjení charakteru, sociálního cítění a čestnosti. Přestože je filosofie vzdělávání na Gymnáziu BMA založena na křesťanských principech (čtení Bible 1× za týden), je studium umožněno všem studentům bez rozdílu rasy a vyznání.\n\nProstřednictvím zahraničních pedagogických pracovníků a také zahraničních studentů aktivně se účastnících výuky je vytvořeno mezinárodní prostředí a tím positivně podpořeno multikulturní soužití.\n\nGymnázium BMA navštěvují studenti z blízkých i vzdálenějších obcí a měst, jako např. Ostrava, Třinec, Frenštát pod Radhoštěm, Metylovice, Hukvaldy, Čeladná, Baška,Pstruží,Frýdek-Místek,Ostravice atd. Kapacita BMA činí okolo 120 studentů.\n\n\nŠkola a učitelé se snaží studenty motivovat také rozsáhlými mimoškolními sportovními a herními aktivitami, a tak přispět i k obohacení studijního programu a zesílení mezistudentských a meziučitelských vztahů. Mezi tyto aktivity například patří hra baseball, softball, fotbal, florbal, voleyball, šachy a mnoho spontánně organizovaných výletů. Organizátorem, ve většině případů je Jonathan Lobel, M.Sc. a Paul Till, M.A.\nNa škole se hrají i turnaje mezi třídami ve všech jmenovaných aktivitách včetně piškvorek.\n\nV současné době je ve schvalovacím procesu projekt čerpání dotace z EU, v rámci nějž by škola přistavěla jedno další podlaží, čímž by zajistila vyšší kvalitu výuky dvěma novými učebnami (jedna z nich bude laboratoř). V přízemí by místo nulté učebny vznikl prostor pro malou kavárnu či výdejnu obědů.\n\n"}
{"id": "218439", "url": "https://cs.wikipedia.org/wiki?curid=218439", "title": "Stance", "text": "Stance\n\nStance ( ) je osmiveršová strofa a forma básně, která vznikla v 13. století v italské trubadúrské poezii. Většinou je v ní použit jambický verš s deseti až jedenácti slabikami. Vlastní stance se rýmuje podle schématu \"abababcc\", toto rýmování má ale několik obměn a variant (viz níže).Rytmicky je verš utvořen pětistopým jambem a deseti slabikami.\n\nSloka je italského původu, bývala užívána v hrdinských a směšnohrdinských dílech. První doložené užití je od Boccaccia, a to v jeho poémě \"Teseide\" z roku 1340. Byla velmi užívána v italské epické poezii. V roce 1487 publikoval Luigi Pulci směšnohrdinské dílo \"Morgante Maggiore\", což je první použití stance v díle tohoto druhu. Mimoto byla stance hojně užívána v libretech k operám, například k opeře Così fan tutte. Sloka je taky často užívána v angličtině, napřed v překladech, pak i ve vlastních dílech (William Browne, John Hookham Frere, William Butler Yeats), a někdy ve španělštině (Juan Boscán Almogáver, Alonso de Ercilla y Zúñiga, Lope de Vega). Stance (portugalsky oitava rima) byla velmi populární v Portugalsku v 16. a 17. století (Luís Vaz de Camões, \"Lusovci\", Gabriel Pereira de Castro, \"Ulysseia, nebo založení Lisabona\", Francisco de Sá de Meneses, \"Dobytí Malakky\", Santa Rita Durão, \"Caramuru\"). Mimo tyto jazyky se stance ve své klasické podobě příliš neužívá, jednou z výjimek je například básěň srbského romantisty Lazi Kostiće \"Santa Maria della Salute\". Jinak se užívá téměř výhradně v překladech, což platí i pro češtinu.\n\nSiciliána (také sicilská oktáva, ottava siciliana) je nejrozšířenější variantou stance. Skládá se z osmi jedenáctislabičných veršů jambického spádu, rýmovaných \"abababab\". Kromě vlastní siciliány je také tvoří také něco velmi podobného této sloce první část italského sonetu. Mimo středověké italské poezie ji užíval Boccacio, v Česku například Jaroslav Vrchlický.\n\nSpenserova stance byla vytvořena anglickým básníkem Edmundem Spenserem, který ji použil pro svůj epos Královna víl. Dohromady se skládá z devíti veršů, prvních osm jsou jambické verše o pěti stopách, poslední je jambický verš o šesti stopách (alexandrín), rýmuje se \"ababbcbcc\". Po Spenserově smrti sloka upadla v zapomnění a dnes není příliš užívána. Kolem roku 1800 byla nakrátko v módě, užíval ji Lord Byron, John Keats, Percy Bysshe Shelley a Walter Scott. \n\nCelkově je mnoho dalších variant osmiveršových slok, které jsou velmi používány, nicméně tyto není možné nazývat formami stance.\n\nItalská literatura rozeznává stancu - Ottavia Rimu sicilskou a toskánskou. \n\nOba druhy používají desatislabičný verš v pětistopém jambu.\n\nFrancouzská poezie inkorporovala italskou stancu do nově vznikající renesanční poezie. Stancu psali ve tvaru od čtyřveršové až po čtrnáctiveršovou. Rým zůstal střídavý. Při čtrnáctiveršové obvykle poslední dva verše měly shodný rým. Výjimkou je nona s devíti verši. První, kdo použil stancu je Jean de Lingendes v poemě \"Proměny pastýřky Iris\" zveřejněné v antologii roce 1605.\n\n\n\n\n"}
{"id": "218449", "url": "https://cs.wikipedia.org/wiki?curid=218449", "title": "Víceuživatelský operační systém", "text": "Víceuživatelský operační systém\n\nVíceuživatelský systém je takový operační systém, který má schopnost připravit pracovní prostředí pro více uživatelů, ale zároveň tyto uživatele dokáže udržet v bezpečí před vlivy ostatních uživatelů, tzn. že je dokáže vzájemně oddělit a kontrolovat.\n\nMyšlenka nechat s jedním počítačem pracovat najednou více uživatelů pochází již z raných časů sálových počítačů, kde se muselo mnoho uživatelů podělit pouze o malé množství prostředků. Počítače byly dříve především na univerzitách, v menším množství pak ve větších fabrikách. K jejich obsluze sloužily terminály, které sestávaly z klávesnice a monitoru a byly propojené s hlavním počítačem.\n\nKvůli vysokým pořizovacím nákladům byla snaha nevyužité „výpočetní časy“ pronajmout jiným zájemcům, například podnikatelům, kteří mohli počítače užít pro kontrolu jejich účetních výpočtů nebo je mohli využít ke zrychlení vývoje nových výrobků. Takto se mohlo přihodit, že data od konkurentů se zpracovávala na jednom počítači, proto bylo nutné nějak soubory různých uživatelů oddělit. \n\nPřípravu datových nosičů a nastartování tohoto „oboru“ dostal na starost obslužný personál, aby administrátoři mohli vykonávat vlastní práci. Kvůli snaze o vyloučení chyb dostal tento personál pouze omezená práva. \n\nPostupně přišly první mikropočítače, ale jen minimum jich bylo vybaveno polovodičovými paměťmi, kvůli jejich vysoké cenně. Na klasických záznamových médiích také tenkrát nebylo místa nazbyt, tudíž byli první operační systémy pro mikropočítače značně redukované. Tehdy rozšířený DOS tedy nebyl ani zdaleka víceuživatelský, stejně jako na něm vystavěné Windows 3.x a 9x (přestože v jejich době už důvod k redukci pominul). Víceuživatelské systémy zažily svou renesanci až s nástupem Windows NT/2000/XP a s objevením verzí UNIXu a UN*Xových OS pro mikropočítače - a to jak nových druhů (Linux, BSD), tak přeportováním UNIXů ze sálových počítačů (Solaris).\n\nSchopnost operačního systému spravovat více uživatelů je dosaženo pomocí souboru různých opatření. Pod tím si člověk může představit např. správu privátních přístupových práv a osobních předvoleb pro každého uživatele. Od každého víceuživatelského systému se takové očekává přehled všech přístupů, který je dělen dle času a uživatelů.\n\nOproti Multitaskingu nepředstavuje pojem „víceuživatelský“ vždy souběžnou práci několika uživatelů. Dnešní víceuživatelské systémy jsou multitaskingu schopny, ale dříve byly avšak také počítače, kde mohli uživatelé pracovat pouze v určitých „pracovních oknech“ , která následovala vždy po sobě, neběžela současně.\n\nTermínem multitasking (z angličtiny, multi = mnoho, task = úloha) se v informatice označuje schopnost počítače, resp. operačního systému provádět (přinejmenším zdánlivě) několik úloh současně. Dnešní operační systémy jsou typicky víceúlohové – sem patří např. Microsoft Windows či Linux. Naopak MS-DOS je příkladem jednoúlohového systému, na kterém vždy běží pouze jediný program a teprve po jeho ukončení je možno spustit jiný.\n\nMultitasking může být realizován mnoha způsoby. Základní dělení je na skutečný multitasking, kdy je hardware počítače opravdu schopen v každém okamžiku zpracovávat více úloh současně, a na zdánlivý multitasking, kdy se dojmu současného běhu více programů dosahuje tím, že se tyto programy velice rychle v běhu střídají, ale v každý jednotlivý okamžik běží pouze jediná úloha. Opravdu 100% skutečný multitasking se v praxi příliš neobjevuje, běžné operační systémy podporují druhou zmiňovanou techniku, ale pokud je počítač vybaven více procesory, jsou úlohy mezi tyto procesory rozděleny tak, aby alespoň některé úlohy mohly běžet současně.\n\nPodle způsobu přidělování a odebírání časových kvant se rozlišují dva základní způsoby zdánlivého multitaskingu: kooperativní multitasking a preemptivní multitasking.\n\nDůležitým prvkem víceuživatelských systémů je oddělení běžných uživatelských účtů od účtů superuživatelských (zvaných také administrátor nebo v UNIXu tradičně root). I člověk, který má k dispozici superuživatelský účet, by měl pro normální práci používat běžný uživatelský: tím snižuje nejen riziko neúmyslného poškození systému svou akcí nebo chybou nějakého programu, ale i nebezpečnost virů a trojských koňů.\n\nVíceuživatelské systémy umožňují zpravidla přihlášení uživatelů přes síť nebo přes internet. Takto se můžou uživatelé z celého světa spojit přes jeden počítač a současně na něm pracovat. Dřív se tak činilo hlavně z finančních důvodů, dnes s výjimkou skutečně velkých počítačů jde spíše o důvody bezpečnostní.\n\nMultitasking používají operační systémy:\n\n"}
{"id": "218450", "url": "https://cs.wikipedia.org/wiki?curid=218450", "title": "Pavel Franc", "text": "Pavel Franc\n\nPavel Franc (* 1978 Brno) je český právník, nositel Ceny Josefa Vavrouška.\n\nAbsolvent Právnické fakulty Masarykovy univerzity v Brně. Od roku 1998 členem Ekologického právního servisu (nyní Frank Bold), od roku 2010 je jeho programovým ředitelem. V letech 2001 až 2009 pracoval jako vedoucí programu \"GARDE – Globální odpovědnost“. Věnoval se řadě významných právních kauz – zastupoval např. sedláka Jana Rajtera ve sporu o půdu proti mexické firmě Nemak, obhajoval práva ekozemědělců ve sporu se potravinářským koncernem Danone, jež na svých jogurtech zneužívala chráněnou značku Bio.\n\nPavel Franc je spoluzakladatelem Trastu pro ekonomiku a společnost. Autorsky se podílel na výstavě fotografa Ibry Ibrahimoviče „\"Příběh sedláka Rajtera – od kolektivizace ke globalizaci\"“, která získala hlavní cenu a cenu ve své kategorii v soutěži Czech Press Photo 2003.\n\nV červnu 2007 získal Cenu Josefa Vavrouška za rok 2006.\n\n"}
{"id": "218458", "url": "https://cs.wikipedia.org/wiki?curid=218458", "title": "Tomáš Pitr", "text": "Tomáš Pitr\n\nTomáš Pitr (* 25. února 1971) je český podnikatel v potravinářském průmyslu. Byl pravomocně odsouzen pro trestný čin krácení daní spolu s Miroslavem Provodem a dalšími. V současné době je zaměstnancem Energy Ústí nad Labem.\n\nPrvní velké peníze vydělal počátkem 90. let 20. století na obchodech s tuzexovým rumem. Firma Tuzex jako jediná nemusela platit daň z obratu a Pitr nakupoval levný rum v Tuzexu a se značným ziskem ho prodával státním i soukromým velkoobchodům. V září 1994 se stal předsedou dozorčí rady nově založené První západočeské společnosti pro kapitálový trh. Později jeho firma skupovala budovy obchodních středisek a vydělávala pronájmem velkým řetězcům jako Delvita či Julius Meinl. Další jeho firma rozjela balení kávy Marila, značku si koupil v konkurzu. Podobně i velkou část majetku konzerváren Seliko.\n\nV roce 2005 tehdejší premiér Jiří Paroubek na základě zprávy tajných služeb obvinil Pitra z rozpoutání aféry kolem privatizace Unipetrolu.\n\nMinistr zemědělství Jaroslav Palas (ČSSD) posvětil prodej společnosti Setuza firmě Český olej ovládané Pitrem. Schválil opci na prodej státního podílu akcií firmy Setuza společnosti Český olej, která ovládla Setuzu poté, co na něj Podpůrný a garanční rolnický a lesnický fond (PGRLF) musel převést 38 % akcií firmy za 100 milionů korun. Následně bylo podáno trestní oznámení proti managementu PGRLF, který měl majetek Setuzy obhospodařovat, a na policii se obrátil i Úřad pro zastupování státu ve věcech majetkových. Trestní oznámení bylo založeno na tom, že šlo o cenu pro stát nevýhodnou.\n\nV červnu 2006 byl odsouzen na pět let odnětí svobody za rozsáhlé daňové podvody z roku 1994. Vrchní soud v Praze mu zmírnil o tři a půl roku původní trest Městského soudu v Praze, který ho za daňové úniky ve výši 51 milionů korun odsoudil na 8,5 roku vězení. Ve stejném procesu byli odsouzeni i Pitrovi spolupracovníci Miroslav Provod, Jiří Syrovátko, Milan Jungr a Vratislav Romanovský.\n\nMěstský soud v Praze jej odsoudil na 6 let odnětí svobody za obchody s akciemi Setuza a Milo Surovárny z roku 2000. Podle soudu Pitr s pomocí kompliců vyvedli akcie firem ze společnosti Agrocredit a způsobili škodu přesahující 700 milionů korun. Pitrův advokát Daniel Tetzeli se proti rozsudku odvolal.\n\nKdyž měl Pitr v červnu 2007 nastoupit do pankrácké věznice svůj pětiletý trest, utekl do zahraničí. Dopaden byl dne 26. července 2010 ve švýcarském Svatém Mořici. Ve Švýcarsku byl následně vyšetřován pro podezření z korupce v kauze „Mostecká uhelná“ a umístěn do vazby. Dne 4. dubna 2012 byl převezen zpět do Česka do vazební věznice v Brně.\n\nJeště před návratem žádal Pitr o obnovu procesu v případě daňových deliktů, městský a později vrchní soud mu vyhověl. Na nový proces v případě akcií Setuzy a Milo Surováren má (jakožto odsouzený jako uprchlý) po návratu do vlasti právo ze zákona.\n\nV novém procesu v případu akcií Setuzy a Milo Surováren byl 4. června 2012 odsouzen na tři roky nepodmíněně. Rozsudek je nepravomocný, státní zástupce se proti němu na místě odvolal.\n\nV listopadu 2012 byl Pitr předčasně podmínečně propuštěn za dobré chování. Podle svých slov se stará o parní elektrárnu v Ústí nad Labem; podle MF DNES se však pravděpodobně snaží o návrat do světa velkého obchodování.\n\n\n"}
{"id": "218459", "url": "https://cs.wikipedia.org/wiki?curid=218459", "title": "Volant", "text": "Volant\n\nVolant je součást pracující na principu kola na hřídeli umožňující řízení většiny moderních pozemních vozidel i některých dalších dopravních prostředků. Speciálně u automobilů nahradil dříve užívaná řídítka či řídicí páku již na počátku jejich vývoje.\n\nModerní volant má obvykle kruhový tvar a jeho otáčení pomocí převodů natáčí do stran obvykle přední kola vozidla. Součástí volantu v automobilech bývají některé ovládací prvky (nejčastěji tlačítko klaksonu) a airbag.\n\n\n"}
{"id": "218466", "url": "https://cs.wikipedia.org/wiki?curid=218466", "title": "Slovanský sjezd", "text": "Slovanský sjezd\n\nSlovanský sjezd v Praze probíhal ve dnech 2. až 12. června 1848. Snažil se sjednotit všechny Slovany žijící v rakouské monarchii.\n\nV dubnu 1848 byla myšlenka uspořádat sjezd schválena ve Vídni. Politickou zodpovědnost za něj měl mít Lev Thun., který myšlenku podporoval. 30. dubna 1848 byl ustanoven přípravný výbor sjezdu, jehož předsedou se stal Josef Matyáš Thun. Byly snahy pojmout sjezd jako všeslovanský (Ľudovít Štúr), ale nakonec byla prosazena koncepce austroslavismu. Slované ze zemí mimo Habsburskou monarchii se sjezdu směli zúčastnit jako hosté. Byly vytvořeny 3 sekce: československá (přesně sbor česko-moravsko-slezsko-slovenský), jihoslovanská a polsko-rusínská. Během května byl také připraven program sjezdu.\n\nSjezd měl 4 hlavní body:\n\nBěhem května se sjížděli do Prahy delegáti vyslaní všemi národními sněmy tehdejších národních hnutí. Jen například mezi Jihoslovany se do seznamu zapsalo 40 lidí; později počet zástupců ještě vzrostl. Československá sekce byla nejpočetnější - zastupovalo ji 237 lidí; kromě toho také byla přítomna i sekce polská a ukrajinská.\n\nSjezd byl zahájen 2. června 1848 v Praze na Žofínském ostrově. Zahájení sjezdu zakončil svou řečí Šafárik, který vyjádřil loajalitu vládnoucí dynastii. Základní ideou sjezdu byly panslavismus a austroslavismus. Předsedou sjezdu byl František Palacký, který propagoval austroslavismus jako obranu proti pangermanismu. Účastníkem sjezdu byl také Michail Alexandrovič Bakunin. Sjezd provázela nejednotnost jednotlivých národů. Přesto se sjezd dohodl na \"Manifestu sjezdu Slovanského k národům Evropským\", jehož hlavní myšlenkou bylo právo na sebeurčení národů. Manifest požadoval rovnost a spravedlnost pro Slovany a odsuzuje rozdělení Polska. Manifest byl jediným dokumentem, který sjezd schválil. Na uskutečnění se významně podílel také Karel Havlíček Borovský.\n\nMěl být vydán i soupis požadavků k císaři, který nebyl sjezdem schválen. Podle tohoto soupisu měla být monarchie přeměněna ve federaci, kde budou mít slovanské národy rovnoprávnost s Němci a Maďary.\n\nSlováci a uherští Ukrajinci žádali uznání toho, že samostatnými národy a vyslovovali se pro setrvání v Uhrách.\n\n12. června došlo na Koňském trhu ke svatodušní mši vedené Janem Arnoldem (bratr Emanuela Arnolda). Po mši došlo k nepokojům a dav došel do Celetné ulice, kde bylo Windischgrätzovo vojenské sídlo, kde došlo k náhodnému zastřelení Marie Eleonory Windischgrätzové. Dochází k propuknutí pražského červnového povstání. Slovanský sjezd byl kvůli tomu přerušen a nikdy nebyl ukončen.\n\n\n\n"}
{"id": "218472", "url": "https://cs.wikipedia.org/wiki?curid=218472", "title": "Národní strana svobodomyslná", "text": "Národní strana svobodomyslná\n\nNárodní strana svobodomyslná, jejíž členové byli známí jako mladočeši, byla českou politickou stranou působící v Rakousku-Uhersku, respektive Předlitavsku. Byla historicky druhou významnou českou politickou stranou. Hlásala zároveň český národní a zároveň liberální program. Na přelomu 19. a 20. století získala dočasně dominantní postavení v rámci českého politického spektra. Roku 1918 se stala nejsilnější složkou České státoprávní demokracie.\n\nUvnitř původně jednotné české Národní strany se již kolem roku 1863 vytvořily dvě hlavní skupiny, zatím v podobě volných myšlenkových proudů, nikoliv dvou samostatných politických stran: „staročeši“ a „mladočeši“. Ohniskem jejich sporu byl na počátku 70. let názor na pasivní resistenci praktikovanou staročechy. Roku 1874 dorazilo sedm poslanců Národní strany na Říšskou radu do Vídně, čímž odmítli pasivní rezistenci. Ještě téhož roku 25. prosince se oficiálně ustavila Národní strana svobodomyslná, jejímž prvním předsedou se stává Karel Sladkovský.\n\nStrana se hlásila k odkazu Karla Havlíčka Borovského, požadovala univerzální volební právo pro všechny muže, prosazovala svobodu jednotlivce. Snažila se o snížení vlivu římskokatolické církve a vymezovala se proti politicky zastoupené české historické šlechtě (tzv. Strana konzervativního velkostatku). Za mladočechy se na Český zemský sněm dostal i dr. Miroslav Tyrš.\n\nPo volbách do Říšské rady roku 1879 se mladočeši, staročeši i česká konzervativní šlechta spojili a vstoupili na Říšskou radu, kde utvořili Český klub, jenž byl vlivnou oporou vlády Eduarda Taaffeho. V druhé polovině 80. let ale začaly ožívat rozpory mezi mladočechy a staročechy. Mladočeská strana se stavěla kriticky k podle ní nedostatečným výsledkům české účasti na vládě.\n\nVe volbách do českého sněmu v roce 1889 mladočeši překvapivě uspěli a získali 37 mandátů. Ještě lepšího výsledku dosáhli ve volbách do Říšské rady roku 1891, kdy drtivě zvítězili v etnicky českých obvodech a ukončili tak epochu dominance staročeské strany. K vyvrcholení mladočeského hnutí došlo roku 1892, kdy byl vydán \"Manifest mladočeské strany\". V tomto období se také vytvořila moravská obdoba Národní strany svobodomyslné – Lidová strana na Moravě. Ta byla prohlášena za zemskou organizaci mladočechů.\n\nPravděpodobně pro nesouhlas císaře se neúčastnili jednání (1890), ze kterých vzešly tzv. punktace. Ty měly upravovat používání češtiny a němčiny v Čechách. Mladočeši tuto dohodu odmítali a prakticky tím znemožňovali její plnění.\n\nV květnu 1891, po volbách do Říšské rady roku 1891, měl mladočeský klub na Říšské radě 35 členů. V prosinci 1893 se uvádí, že klub má 38 členů. Významného úspěchu dosáhli i ve volbách do českého sněmu v roce 1901.\n\nV roce 1897 se předsedou strany stal poslanec Karel Kramář.\n\nMladočeši se postupně dopracovali k toleranci vlády, což vysvětlovali ústupky vídeňské vlády Čechům a obavami z případného růstu německé levice. Zpět k obstrukci přešli roku 1899 po znerovnoprávnění češtiny. Roku 1900 přešli k důsledné obstrukci. Na Říšské radě zastupoval mladočechy m.j. Vilém Kurz. Roku 1906 opět vstoupili do vlády (vláda Konráda Hohenloheho). Ve volbách do Říšské rady roku 1907, konaných poprvé podle všeobecného a rovného hlasovacího práva pro muže, kandidovali do Říšské rady společně se staročechy a umístili se na druhém místě za Českoslovanskou stranou agrární. Předstiženi agrárníky byli i ve volbách do českého sněmu v roce 1908.\n\nPo vypuknutí 1. světové války nastaly pro mladočechy zlé časy. Karel Kramář, Alois Rašín a další byli zatčeni a odsouzeni k smrti (později byli omilostněni). 9. února 1918 se Národní strana svobodomyslná sloučila s Českou stranou státoprávně pokrokovou a velkou částí České strany pokrokové. Nová strana dostala název Česká státoprávní demokracie. V květnu se k ní připojila i Lidová strana pokroková na Moravě a v říjnu Národní strana (staročeši). Po vyhlášení nezávislosti Československa strana přijala název Československá národní demokracie.\n"}
{"id": "218474", "url": "https://cs.wikipedia.org/wiki?curid=218474", "title": "Přehláska", "text": "Přehláska\n\nPřehláska je jazykový jev, při němž dojde ke změně samohlásky (vokálu) vlivem přilehlé hlásky. Jedná se o asimilační proces, pří němž se jedna hláska přizpůsobuje druhé.\n\nV užším smyslu slova se \"přehláska\" vztahuje na hláskové změny v germánských jazycích způsobené hláskou \"i\" popř. \"j\" v následující slabice, což je známo například z výuky německého jazyka; ovšem dnes již ani \"i\" ani \"j\" často není patrné. Pro znázornění tohoto jazykového vývoje si lze vzít příklad ze staré horní němčiny:\nSkrze \"i\" v druhé slabice se z původního \"a\" v předchozí kmenové slabice stalo \"e\". Díky redukci vokálů v nepřízvučných slabikách, která je vlastní všem germánským jazykům, dnes již netušíme, že tam někdy bylo \"i\": \"Gast\" → \"Gäste\". Písmena \"ä, ö, ü\" jsou novější, objevila se teprve později.\n\nVšude tam, kde se dnes nacházejí písmena \"ä, ö, ü\" lze tedy předpokládat, že v následující slabice bylo \"i\" či \"j\". Totéž platí i o ostatních germánských jazycích. Vezměme slova pro \"noha\" a \"zub\":\n\nJe tu vidět, že angličtina nejenom ztratila původní plurálové koncovky, ale také zúžila původní hlásky [æ], [ø] a [y] v [i:].\n\nJako přehlásku v širším smyslu slova lze označovat i další vokální změny způsobené okolními hláskami. \"Vokálová harmonie\" znamená, že jen určité samohlásky mohou stát v následujících slabikách po dané samohlásce. Znázorňují to dobře aglutinační jazyky, kde se místo předložek většinou používají koncovky. Tyto koncovky jsou u každého substantiva tytéž, podléhají však pravidlům vokálové harmonie, čili vokály v koncovce se řídí kmenovým vokálem. Vezměme např. finštinu:\n\nZměny vokálů způsobené okolními hláskami se vyskytují i ve slovanských jazycích. V polštině například existuje slovo \"miasto\" ('město'), které v šestém pádě vypadá takto: \"w mi\"e\"ście\". Díváme-li se do starých českých gramatik, dozvíme se, že tomu tak bývalo i v češtině, než došlo k sjednocení mnohého paradigmatu.\n\nZdaleka ne vše bylo však analogicky přizpůsobeno. Do dnešního dne se čeština vyznačuje svévolným vokalickým systémem. Na mnoha místech, kde ostatní slovanské jazyky mají plné vokály \"a\" a \"u\", má čeština \"e\" a \"i\", a to vesměs po měkkých souhláskách a \"j\". Stačí to porovnat se slovenštinou, která si zachovala původní vokalismus. Např.:\n\n\nPříklad \"klíč\" zřetelně znázorňuje, že i čeština kdysi vlastnila měkké \"l\". Změkčení souhlásek je vidět nejlépe ve skloňování, kde měkké souhlásky způsobují přehlásku vokálů \"a\", \"o\" a \"u\" v \"e\" a \"i\", čímž vznikly i nové skloňovací i časovací vzory, např. město, ve městě, břicho a v břiše apod.\n\nV češtině proběhly přehláskové změny úplně a v době před kodifikací pravopisu a tak mají české přehlásky standardní zápis českou abecedou.\n\nOproti tomu cizí přehlásky, zejména germánské, originálně vyznačené diakritikou, tedy znaky, které nejsou v české abecedě, se zapisují buď znaky bez diakritiky (zpravidla podle nejbližší výslovnosti, např. z „Böhm“ na „Bém“) anebo – častěji – se zachováním diakritiky, zejména u německých jmen s dvojtečkou nad písmenem (König, Böhm, Bürger, Lübeck).\n\n\n"}
{"id": "218479", "url": "https://cs.wikipedia.org/wiki?curid=218479", "title": "Nightcap", "text": "Nightcap\n\nNightcap: The Unreleased Masters 1972-1991 je dvoudiskové CD od skupiny Jethro Tull vydané 22. listopadu 1993, obsahující starší, dříve nevydaný materiál. První CD obsahuje materiál, který by mohl být znovu nahrán a aranžován, stejně jako jejich šesté album, \"A Passion Play\", zatímco druhé CD obsahuje materiál od poloviny 70. do začátku 90. let. Toto dvojalbum bylo vyrobeno v omezeném množství a jeho výtěžek šel na dobročinné účely.\n\nDisc 1:\nDisc 2:\n\n\n\n"}
{"id": "218481", "url": "https://cs.wikipedia.org/wiki?curid=218481", "title": "Ivan Lexa", "text": "Ivan Lexa\n\nIvan Lexa (* 18. srpna 1961, Bratislava) je bývalý slovenský politik, v letech 1995 až 1998 byl ředitel slovenské tajné služby.\n\nVystudoval anorganickou technologii na SVŠT a pracoval ve Slovnaftu Bratislava.\n\nByl jedním z nejdůležitějších spolupracovníků slovenského premiéra Vladimíra Mečiara. V lednu 1991 ho Vladimír Mečiar jmenoval šéfem Úřadu vlády SR. V roce 1993 vznikl první konflikt mezi ním a prezidentem Michalem Kováčem, který ho odmítl jmenovat ministrem privatizace SR s odůvodněním, že „pán Lexa nespĺňa predpoklady na vykonávanie tejto funkcie a nemá ani moju osobnú dôveru“. Později Lexu jmenovala vláda státním tajemníkem ministerstva privatizace, a jelikož ministr nebyl jmenován, Lexa ministerstvo řídil.\n\nPo volbách v roce 1994 poslanci za HZDS prosadili změnu zákona, aby ředitele tajné služby místo prezidenta republiky jmenovala vláda. Premiér Vladimír Mečiar tak následně Ivana Lexu 18. dubna 1995 jmenoval do funkce ředitele Slovenské informační služby (SIS).\n\nJím vedená slovenská tajná služba byla podle jeho kritiků zapletena do některých nezákonných činností. Mezi medializované případy patří zavlečení prezidentova syna Michala Kováče ml. do rakouského Hainburgu (31. srpna 1995) a následná vražda podnikatele Róberta Remiáše, který zahynul 9. dubna 1996 při výbuchu auta, nebo případ nelegální likvidace zbraní z arzenálu tajné služby.\n\nBěhem vedení Ivanem Lexou byla Slovenská informační služba vyloučen z organizace MEC (Middle European Conference), protože byla podezřelá z podílu únosu Kováče ml. Krátce před koncem volebního období (3. března 1998) zastupující prezident Vladimír Mečiar udělil amnestii na část případů spojovaných s působením Ivana Lexy v čele SIS.\n\nPo dalších parlamentních volbách byl Ivan Lexa funkce zbaven a zpráva jeho nástupce ve funkci Vladimíra Mitry konstatovala nezákonné sledování novinářů, opozičních politiků, zavlečení prezidentova syna Michala Kováče ml. do Rakouska, nezákonné odposlouchávání atd. Speciální vyšetřovací tým odhalil 11 kauz, na základě kterých byla na Ivana Lexu podána obvinění a žaloby a on skončil ve vyšetřovací vazbě.\n\nLexa utekl do Jihoafrické republiky a v žádném ze soudních procesů nebyl uznán vinným. Ve dvou případech se na něho vztahovala amnestie.\n"}
{"id": "218484", "url": "https://cs.wikipedia.org/wiki?curid=218484", "title": "1984 v letectví", "text": "1984 v letectví\n\nTento článek obsahuje seznam událostí souvisejících s letectvím, které proběhly roku 1984.\n\n\n\n\n\n\n\n\n\n"}
{"id": "218485", "url": "https://cs.wikipedia.org/wiki?curid=218485", "title": "Uele", "text": "Uele\n\nUele je řeka v Demokratické republice Kongo. Je přibližně 1000 km dlouhá.\n\nPramení v Modrých horách západně od Albertova jezera. Na horním toku se nazývá Kibala. Teče uprostřed tropických lesů a savan. Vyskytuje se na ní mnoho peřejí a není možná vodní doprava. Soutokem s řekou Mbomu vytváří řeku Ubangi.\n"}
{"id": "218487", "url": "https://cs.wikipedia.org/wiki?curid=218487", "title": "Institut pro veřejné záležitosti", "text": "Institut pro veřejné záležitosti\n\nNadace Institut pro veřejné záležitosti (\"Instytut Spraw Publicznych\" - ISP) je nestátní a nezávislé analyticko–výzkumné středisko. Institut zahájil svou činnost v roce 1995 a jeho cílem je zajištěni vědeckého a intelektuálního základu pro modernizace státu a debat, které se v Polsku točí.\n\nPředsedkyně Výkonného orgánu Institutu pro veřejné záležitosti (ISP), a také jeho ředitelkou je prof. dr. hab. Lena Kolarska-Bobińska. Programovým ředitelem dr. Jacek Kucharczyk.\n\nV uznání zásluh pro polský veřejný život v listopadu 2001 Institut pro veřejné záležitosti získal specialnou cenu a titul „Instituce roku 2001”, kapitulou soutěže Pro Publico Bono, která funguje pod patronátem mluvčího občanských práv.\nŠiroký mezinárodní ohlas získaly knihy ISP o polských reformách \"Druhá vlna polských reforem\" a \"Čtyři reformy\". V speciální obšírné vložce na téma Polsky britský deník \"The Economist\" citoval anglickou verzi \"Druhé vlny\" jako jeden ze třech hlavních zdrojů informaci (kolem raportu OECD a knihy prof. Normana Daviesa)\nInstitut pro veřejné záležitosti byl jednou s nejvíce aktivních nestátních organizaci při přípravě referenda o vstupu do EU a v referendální kampani. Nejdůležitějším úspěchem bylo propracováni koncepce dvoudenního hlasování, kterého zavedení umožnilo dosazení konstitučního požadavku 50% frekvence. Činností vedené-provázené ISP zavedly k změně zákonu o referendech. Volená tým pádem veřejná debata měla velmi důležitou úlohu aby lidé získali svědomí váhy frekvenci při tímto referendu.\nJedním s důležitých úspěchu ISP bylo také zavedení tematiky občanské participaci při Fórum Budoucnosti Rady Evropy Rada Evropy\n\nInstitut provádí četné výzkumy, připravuje expertizy a rekomendace, které se tykají základních otázek veřejného života. Je také organizátorem četných konferenci a semináři. S Institutem spolupracuje mnoho výzkumných pracovníku z vědeckých centru v celým Polsku a veřejných pracovníků politických a společných.\nVýsledky projektu jsou publikovány ve formě knih a raportu. Publikace té jsou rozšiřovaný mezi velvyslanci-posly a senátory, clený vlády a administrace, a také mezi novináři a veřejnými pracovníky nestátních organizaci.\nMezi hlavni úkoly a cíle ISP patří\nInstitut pro veřejné záležitosti patři mezi členy mnoha struktur, které sdružují nestatní organizace, jak například PASOS, EPIN, EuroMeSCo network, NDRI nebo Grupa Zagranica.\n\nInstitute of Public Affairs\n\nInstytut Spraw Publicznych\n"}
{"id": "218488", "url": "https://cs.wikipedia.org/wiki?curid=218488", "title": "Čučche", "text": "Čučche\n\nČučche (korejsky 주체, někdy ču-čche či v anglické transkripci juche, doslova „hlavní část“, překládáno také volně jako „absolutní soběstačnost“ a mnoha dalšími způsoby) je oficiální státní ekonomická doktrína a ideologie Severní Koreje. Jejím hlavním principem je dle severokorejských zdrojů teze „\"člověk vše vede a vše rozhoduje\"“.\n\nAutorem termínu je Kim Ir-sen, poprvé ho použil v projevu ze 28. prosince 1955, nazvaném „\"O odstranění dogmatismu a formalismu a zavedení čučche v ideologické práci\"“. Jedná se o kombinaci myšlenek neokonfucianismu, stalinismu a maoismu, v této podobě má tři hlavní principy: (byly formulovány v Kim Ir-Senově projevu „\"O socialistickém budování a jihokorejské revoluci v Korejské lidově demokratické republice\"“ ze dne 14. srpna 1965)\nAktuální a patrně definitivní podoba čučche vychází z Kim Čong-ilova dokumentu z roku 1982. Jako nejvyšší autorita do dokumentu v roce 1996 přidal ještě princip songun, tj. upřednostňování armády.\n\nTato doktrína zároveň značně připomíná názory vyznávané v Japonsku v meziválečném období a až do konce války.\n\nPraktické použití čučche spočívá dle oficiálních dokumentů v následujících bodech:\nPrvní aplikací ideologie čučche byla korejská pětiletka 1956–1961. Tento plán si sliboval rychlý ekonomický vzestup Severní Koreje za pomoci posílení těžkého průmyslu a získání ekonomické nezávislosti na Číně a SSSR.\nParadoxně právě aplikace myšlenek čučche způsobila hlubokou ekonomickou krizi Severní Koreje a její závislost na státech, které jsou ochotny ji podporovat.\n\nMimo politickou ekonomii severokorejská vláda propaguje ideologii čučche jako náhradu za tradiční náboženství a někdy je na ni jako na náboženství pohlíženo (dle studie teologa T. J. Belkeho). Přestože čučche je v zásadní opozici vůči nejsilnějším severokorejským náboženstvím, teoretici čučche se snaží jejich prvky do ideologie nějakým způsobem včlenit.\n\nOrganizace střežící dodržování lidských práv v Severní Koreji jsou toho názoru, že teorie čučche neodpovídá praxi a realitě. Země je zcela závislá na zahraniční pomoci, dále bývá kritizována pro svůj autokratický charakter.\n\nV plné šíři bylo čučche prosazováno pouze v Severní Koreji, nicméně princip soběstačnosti inspiroval v průběhu studené války ekonomickou politiku mnoha států, převážně zemí třetího světa. O aplikaci zásad čučche se neúspěšně pokusil například indonéský prezident Sukarno po své návštěvě Severní Koreje v roce 1964 nebo rumunský prezident Nicolae Ceauşescu po svojí návštěvě v roce 1971. Ideologií čučche se také patrně inspiroval Pol Potův režim v Kambodži. Severní Korea podporuje „export“ učení čučche do ostatních zemí, v září 1977 byl uspořádán první mezinárodní seminář čučche, v mnoha zemích existují studijní skupiny čučche (nejvýznamnější z nich je Mezinárodní institut ideje čučche v Japonsku a Asociace pro přátelství s Koreou ve Španělsku).\n\nV Severní Koreji je užívána varianta gregoriánského kalendáře s roky čučche. Tento kalendář začal narozením Kim Ir-sena (15. dubna 1912 podle běžného gregoriánského kalendáře), toto datum je prvním dnem roku 1. Tento kalendář byl zaveden v roce 1997, dělení na měsíce je převzato z gregoriánského kalendáře. Často je vedle sebe uváděno datum čučche a datum v obvyklém gregoriánském kalendáři. Kalendář čučche je kritizován jako projev kultu osobnosti.\n\n"}
{"id": "218490", "url": "https://cs.wikipedia.org/wiki?curid=218490", "title": "Ceylonský čaj", "text": "Ceylonský čaj\n\nCeylonský čaj (Ceylon Tea) je černý čaj pěstovaný na Srí Lance, která byla do roku 1972 známá jako Ceylon. Má jemnou citrusovou příchuť a používá se jak samostatně, tak ve směsích. Pěstuje se v různých lokalitách a výškách, které mají výrazný vliv na konečnou chuť čaje.\n\nNa Srí Lance se začal pěstovat poté, co byly zdecimovány místní plantáže kávy houbou Hemileia vastatrix. Majitelé plantáže \"Loolecondera\" měli již dlouho záměr pěstovat na Sri Lance čaj. James Taylor sem přijel, aby osobně dohlédl na první osévání čajových plantáží v roce 1867. Bylo oseto 19 akrů plochy (cca 100x750m). James Taylor již měl zkušenosti s pěstováním čaje na severu Indie a přišel s novými postupy. Čajové lístky ručně roloval a pak je zoxidované sušil v jílových pecích. Tento vynikající čaj se velmi dobře a levně prodával na čajové burze v Londýně a spustil tak letitou historii pěstování Ceylonského čaje. Do roku 1971 byly čajové fabriky převážně ve vlastnictví Britů, po roce 1990 se stát snaží rozdělit čajový průmysl mezi státem vlastněné fabriky a fabriky soukromé.\n\nČaj je sbírán třikrát ročně sběračkami, které jsou sto nasbírat přibližně 12kg čerstvých lístků denně. 80% sbíraných lístků je mladých, 20% jsou starší tmavší lístky, které čaji dodávají říznější chuť. Lístky čaje jsou rozvrstveny na velká kovová síta ve vrstvě přibližně 20cm a podstupují zde přirozenou oxidaci (někdy nesprávně označovanou jako fermentaci). Lístky zde leží po dobu 12 hodin a po šesti hodinách je pracovnice fabriky jednou provzdušní a převrátí. Je-li vlhko, je pod síta hnán čerstvý vzduch, který podpoří oxidaci. Lístky se při stisku po 12 hodinách neohýbají, ale lámou.\n\nV další fázi procesu jsou lístky rolovány a lámány na speciálním stroji, aby se snáze zbavovaly vlhkosti. Lístky se při této fázi slepí, a proto putují do dalšího stroje, kde jsou prudce natřásány, tak aby se opět oddělily. Následně putují do sušičky, kde projíždí 21 minut „horkovzdušnou troubou“ o teplotě 95° Celsia. Zde vyprodukovaný čaj je již vhodný k pití.\n\nV poslední fázi procesu putuje čaj do třídičky kvality. Postupně propadává hustšími a hustšími síty. Nejhrubší listy putují zpět do drtičky, jemnější, avšak stále velké listy jsou určeny, pro arabský svět, kde se čaj několik sekund vaří. Další dva jemnější čaje jsou určeny pro Evropu a Ameriku. Nejkvalitnější velmi jemný čaj se vyváží do Japonska a Hong Kongu. Nejjemnějším sítem pak propadává čaj kvality \"dust\", smísený s prachem a drobnými nečistotami, který je určen pro domácí trh. Roztříděný čaj je balen do pytlů po cca 25 kg a odvážen na čajovou burzu do Colomba.\n\nCelá procedura výroby čaje od utržení lístku až po zabalení do pytle trvá 24 hodin.\n\nNa Srí Lance je šest hlavních oblastí, kde se čaj pěstuje:\n\n\n"}
{"id": "218491", "url": "https://cs.wikipedia.org/wiki?curid=218491", "title": "FBW-Oerlikon", "text": "FBW-Oerlikon\n\nFBW–Oerlikon (též FBW/Oerlikon) je označení pro typ trolejbusu, který jezdil v počtu šesti kusů v Bratislavě od roku 1947.\n\nBratislavský dopravní podnik si objednal šest nových trolejbusů už v roce 1943. Tyto vozy byly vyrobeny na přelomu let 1944 a 1945, avšak vzhledem k válečným událostem zůstaly u výrobce. Do Bratislavy se tak dostaly až na jaře roku 1947.\n\nFBW–Oerlikon je dvounápravový trolejbus podvozkové konstrukce. Jejich podvozek pochází z dílny firmy \"Franz Brozincević, Wetzikon\" (FBW), karoserii vyrobila společnost \"Tüscher, Zürich\". V továrně podniku \"Oerlikon\", kde byly trolejbusy rovněž zkompletovány, byla do vozu nainstalována elektrická výzbroj. V pravé bočnici vozu se nacházejí dvoje dvoukřídlé skládací dveře (ovládané elektropneumaticky). Stanoviště řidiče je od prostoru pro cestující úplně odděleno, vstup do něj zajišťují menší dvířka v pravé bočnici. Sedačky v interiéru jsou uspořádány podélně.\n\nPoslední vozy v Bratislavě dojezdily v roce 1963.\n\nSlovensko:\n\n"}
{"id": "218492", "url": "https://cs.wikipedia.org/wiki?curid=218492", "title": "Krejcar", "text": "Krejcar\n\nKrejcar (z něm. \"Kreuzer\" – mince s křížem) byla původně stříbrná mince ražená od roku 1271 v jihotyrolském Meranu. Od roku 1559 platil v jihoněmeckých státech převodní vztah 1 gulden = 60 krejcarů = 252 feniků (později 240 feniků).\n\nV českých zemích byl krejcar zaveden roku 1561 za vlády Ferdinanda I. Jako drobná mince platil v habsburské monarchii až do zavedení korunové měny v roce 1892 (od roku 1857 s převodním vztahem 1 gulden/forint = 100 krejcarů).\n\nByl zároveň první mincí, která přešla z ražby stříbrné na ražbu bronzovou.\n\n\n"}
{"id": "218495", "url": "https://cs.wikipedia.org/wiki?curid=218495", "title": "Komiža", "text": "Komiža\n\nKomiža () je chorvatské přístavní město ležící na západním pobřeží ostrova Vis v Jaderském moři. Žije zde 2476 obyvatel.\n\nKomiža je situována na úpatí kopce Hum (587 m). Průměrná lednová teplota vzduchu se zde pohybuje okolo 8.9 °C. Hospodářství je založeno na farmaření, vinařství, rybolovu a zpracování ryb, mořeplavectví a na cestovním ruchu. Na východním pobřeží se nacházejí rozlehlé písčité a oblázkové pláže, jako například \"Kamenica\", \"Gusarica\", \"Nova Posta\" či \"Velo Zalo\".\n\nKomiža je napojena na okresní silnici, která ji spojuje s městem Vis.\n\nPrvní zmínky o trvalém osídlení pocházejí z 12. století. Přístavní kostel byl vystavěn roku 1585.\n\nVe 13. století zde byl na vyvýšenině nad sídlem založen benediktinský klášter svatého Mikuláše (tzv. \"Muster\"). Nejstarší jádro kláštera tvoří jednolodní románský kostel s půlkruhovou apsidou ze 13. století.\n\nV období od 14. do 17. století byl vystavěn rozsáhlý pětilodní kostel, jehož centrální loď pochází z počátku 16. století, velká barokní svatyně je datována do roku 1652. Z původního klášterního opevnění se dochovaly dvě velké věže postavené v románském slohu; věž kostela byla roku 1770 přestavěna na zvonici.\n\nKostel Panny Marie Gusarické se skládá ze tří stejně velkých jednolodních kostelů, jež jsou uvnitř propojeny oblouky. Uvnitř se nachází barokní oltáře, varhany z roku 1670 a skvostný stříbrný reliéf Panny Marie Rosarijské ze 17. století.\n\nOpevněný kostel svatého Roka byl postaven roku 1763, o sedm let starší je kostel Panny Marie Sedmibolestné.\n\nBudova Veřejného centra z počátku 20. století je dílem architekta A. Bezice; Centrum památek bylo navrženo S. Planicem, autorem reliéfů a mozaik je Boris Mardesic. Roku 1966 byla v Komiži otevřena galerie Duro Ti-ljaka, v roce 1984 pak galerie Borise Mardesice.\n\nV červenci 2017 byla v přístavu umístěna socha sv. Jana Nepomuckého. Byl to dar Svatojánského spolku městu Komiža. Autorem sochy je Petr Váňa a osobně ji v rámci své dovolené v Chorvatsku požehnal Dominik kardinál Duka.\n\nhttp://www.dominikduka.cz/ze-zivota-dominika-duky/sv-jan-nepomucky-na-ostrove-vis/\n\n"}
{"id": "218496", "url": "https://cs.wikipedia.org/wiki?curid=218496", "title": "Hanín", "text": "Hanín\n\nHanín je smíšený dubo-borový les, který se nalézá pod Přerovskou hůrou na hranici katastrálních území středočeských obcí Přerov nad Labem, Litol (část Lysé nad Labem) a Semice. Po jeho hranici vede silnice II/272.\n\nProtéká jím nepojmenovaná bystřina, která vytéká mj. z tůně v přírodní rezervaci Vrť. Ta nedaleko zdymadla Lysá nad Labem ústí do řeky Labe. \n"}
{"id": "218497", "url": "https://cs.wikipedia.org/wiki?curid=218497", "title": "Ethylbenzen", "text": "Ethylbenzen\n\nEthylbenzen je aromatický uhlovodík, za běžných podmímínek jde o bezbarvou kapalinu s charakteristickým zápachem, která se snadno vypařuje.\n\nJeho vzorec je CHCH\n\nTeplota tání etylbenzenu je −95 °C, teplota varu 136 °C a hustota 867 kg/m. Rozpustnost etylbenzenu ve vodě činí 150 mg/l, je dobře rozpustný v organických rozpouštědlech. Jako kapalina i páry je hořlavý, ve formě kapaliny může akumulovat statický elektrický náboj.\n\nJe součástí ropy nebo kamenouhelného dehtu a používá se např. v inkoustech a barvivech, ale též pro výrobu pesticidů. Z více než 90 % se používá jako surovina pro výrobu styrenu, následně polymerací plastu polystyrenu (PS). Slouží dále k výrobě acetofenonu, diethylbenzenu pro produkci rozpouštědel a ředidel, barev a laků, přidává se do asfaltů. Automobilový benzín obsahuje přibližně 4 % ethylbenzenu.\n\nEthylbenzen je neperzistentní látkou, která je v prostředí biodegradována nebo podléhá fotooxidaci. S výjimkou velkého úniku z bodového zdroje nezpůsobuje ethylbenzen velké škody v  ekosystému. Jako ostatní těkavé organické látky se účastní tvorby letního neboli fotochemického smogu.\n\nEthylbenzen vstupuje do organismu inhalačně, orálně i kůží. V těle dochází k jeho biotransformaci, jejímž hlavním produktem jsou kyseliny mandlová a fenylglyoxylová, které jsou vylučovány močí. Část ethylbenzenu je přímo vylučována močí a/nebo dechem.\n\nAkutní i chronická toxicita ethylbenzenu jsou relativně nízké. Ethylbenzen dráždí dýchací cesty a oči, ovlivňuje funkce mozku a poškozuje kůži, způsobuje závratě, poškození jater, ledvin a očí.\n"}
{"id": "218498", "url": "https://cs.wikipedia.org/wiki?curid=218498", "title": "FBW-BBC", "text": "FBW-BBC\n\nFBW–BBC (též FBW/BBC) je označení pro model trolejbusu, který vznikl instalací elektrické výzbroje \"BBC\" do karoserie vyrobené švýcarskou firmou \"Tüscher\".\n\nFBW–BBC je dvounápravový trolejbus podvozkové konstrukce. Na jeho výrobě se podílelo několik společností. Firma \"Franz Brozincević, Wetzikon\" (FBW) vyrobila podvozek, na který dodal karoserii podnik \"Tüscher, Zürich\". Elektrická výzbroj pocházela od společnosti \"Brown, Boveri & Cie\" (BBC). Konstrukčně se trolejbusy příliš nelišily od vozů FBW-Oerlikon. Výjimkou byla absence manipulačních dveří pro řidiče, které byly nahrazeny plnohodnotnými dveřmi pro cestující. Trolejbus tak měl troje skládací dveře (zadní čtyřkřídlé, ostatní dvoukřídlé).\n\nPro zlínský provoz bylo vyrobeno šest vozů. První tři vznikly ve Švýcarsku, ostatní byly zkompletovány československými mechaniky.\n\nVšechny vozy tohoto typu byly vyřazeny v roce 1965.\n"}
{"id": "218500", "url": "https://cs.wikipedia.org/wiki?curid=218500", "title": "Peter Roget", "text": "Peter Roget\n\nPeter Mark Roget (18. ledna 1779 - 12. září 1869) byl britský vědec. Byl synem švýcarského kněze, vystudoval medicínu na univerzitě v Edinburghu, později se stal přírodovědcem, teologem, fyzikem a lexikografem. Jeho nejslavnějším dílem je \"Thesaurus of English words and phrases\" (Tezaurus anglických slov a frází), známější jako Rogetův tezaurus, přestože jde „jen“ o kompilaci starších prací podobného druhu. Roget pomohl založit fakultu medicíny na univerzitě v Manchesteru, byl také jedním ze zakladatelů \"Medical and chirurgical society of London\" (Londýnské společnosti lékařů a chirurgů), později změněné na \"Královskou lékařskou společnost\", jejímž byl sekretářem. V roce 1815 vynalezl logaritmické pravítko, které umožňovalo počítání logaritmů, což umožňovalo přímé umocňování a odmocňování. Publikoval mnoho studií, týkajících se přírodních věd (zabýval se např. viděním).\n"}
{"id": "218506", "url": "https://cs.wikipedia.org/wiki?curid=218506", "title": "FBW-ČKD", "text": "FBW-ČKD\n\nFBW–ČKD (též FBW/ČKD) je označení pro model trolejbusu, který vznikl v roce 1944 zástavbou československé elektrické výzbroje od firmy ČKD do karoserie vyrobené továrnou \"Linie Toušek Mělník\".\n\nFBW–ČKD je dvounápravový trolejbus podvozkové konstrukce. Mechanicky se shoduje s vozem FBW-BBC. Podvozek pochází od firmy \"Franz Brozincević, Wetzikon\" (FBW), karoserie byla ale vyrobena v Čechách podnikem \"Linie Toušek Mělník\" podle švýcarské dokumentace. V pravé bočnici se nacházejí troje skládací dveře ovládané elektropneumaticky (zadní čtyřkřídlé, ostatní dvoukřídlé). Sedačky v interiéru jsou umístěny podélně. Rozdíl mezi vozy FBW–BBC a FBW–ČKD je tak pouze v odlišné elektrické výzbroji, která byla u těchto vozů taktéž české výroby.\n\nPoslední vůz tohoto typu byl vyřazen v roce 1965.\n"}
{"id": "218507", "url": "https://cs.wikipedia.org/wiki?curid=218507", "title": "Kouilou", "text": "Kouilou\n\nKouilou na horním toku Niari je řeka v Republice Kongo. Je 708 km dlouhá. Povodí má rozlohu 60 000 km².\n\nNa horním a středním toku se vyznačuje množstvím peřejí a vodopádů. Na dolním toku má charakter klidné rovinné řeky. Ústí do Atlantského oceánu.\n\nMaximální průtok má v období dešťů od dubna do května a od listopadu do prosince. Průměrný roční průtok vody na dolním toku činí 1000 m³/s.\n\nVodní doprava je možná pro menší lodě do vzdálenosti 75 km od ústí. Po řece se plaví dřevo.\n"}
{"id": "218511", "url": "https://cs.wikipedia.org/wiki?curid=218511", "title": "1983 v letectví", "text": "1983 v letectví\n\nTento článek obsahuje seznam událostí souvisejících s letectvím, které proběhly roku 1983.\n\n\n\n\n\n"}
{"id": "218513", "url": "https://cs.wikipedia.org/wiki?curid=218513", "title": "Egocentrismus", "text": "Egocentrismus\n\nEgocentrismus (z lat. doslova \"sebestřednost\") v centru zájmu toho egocentrického člověka je jenom jeho vlastní ego (odtud pak název tohoto slova –centrum ega).\n\nV praxi se egocentrismus projevuje tak, že dotyčný člověk buď zčásti, nebo zcela opomíjí jiné dění, problémy ostatních, nevnímá své okolí apod. Vyhrocená forma egocentrismu je nazývána jako egoismus, jenž mívá často podobu prostého sobectví (antonymum k altruismu).\n\nDůležité je umět se orientovat mezi pojmy Já a Ego, které jsou v psychologii hojně užívány. Zatímco Já je více obecné a charakterizuje také další koncepce osobnosti, pojem ego vyjadřuje „klíčový hypotetický konstrukt pro vysvětlení lidského duševního života, obecně fungující lidský egocentrismus, tj. egocentrický obraz světa a egovztažnou motivaci jako základ psychické činnosti každého jedince“ a je ústředním tématem psychoanalýzy. Psychologie ega se dostala do podvědomí vědeckého světa díky W. Jamesovi, který jako první popsal jeho 2 aspekty: Já jako subjekt duševní činnosti („I-self“) a Já jako objekt duševní činnosti („Me-self“). Pod pojmem „Me-self“ se skrývá ono sebepojetí, vnímání vlastní osoby odlišné od druhých. Myself je definováno jako „suma všeho, co člověk může nazvat svým vlastním“. Rozvíjení ega je celoživotní proces, ve kterém se objevují změny ve stabilitě ega, zejména v období dospívání a také v kritických situacích či krizích. V tomto procesu vývoje dochází k tzv. učení být sám sebou, kdy si vytváříme osobní identitu na základě uspořádání si zkušeností a poznání.\n\nJedná se, mimo jiné, o doprovodný znak dospívání a rané adolescence. Egocentrický jedinec považuje své „já“ za střed všeho jednání a myšlení, veškeré dění vztahuje výhradně ke své vlastní osobě. Jedině on sám (a nikdo jiný) uvažuje a hodnotí vše správně.\n\nPodle teorie kognitivního vývoje švýcarského psychologa Jeana Piageta nastává u dětí mezi druhým až sedmým rokem života fáze, během níž se v jedinci teprve utváří koncept subjektivity a objektivity. To znamená, že dítě není schopné vnímat perspektivu ostatních a jako obecně platné bere pouze své pocity a tím pádem je egocentrické. Piaget a další navrhují, že pro kognitivní vývoj jedince v této fázi je prospěšné trávit čas spíš se svými vrstevníky než s dospělými. Měli by se s nimi účastnit her a skupinových aktivit, a tak docílit lepšímu porozumění empatie a subjektivity.\n\nUrčitou míru egocentrismu má každá lidská bytost v sobě zakořeněnou. Hlavně během předškolních let se u dětí tento dětský egocentrismus projevuje. Jde o proces, během kterého si dítě uvědomuje a prosazuje své přání bez ohledu na následky na okolí.\n\n"}
{"id": "218514", "url": "https://cs.wikipedia.org/wiki?curid=218514", "title": "Langstrothův úl", "text": "Langstrothův úl\n\nLangstrothův úl je nástavkový typ včelího úlu. Tento typ úlu je celosvětově nejrozšířenější díky svým přednostem a jednoduché stavbě. Vymyslel ho americký včelař Lorenzo Langstroth v polovině 19. století.\n\nÚl se skládá ze dna, nástavků a střechy. Nástavků může být několik typů. Vysoké nástavky používají někteří včelaři v plodišti, protože se tím nerozděluje plodové hnízdo. Nízké nástavky se používají zejména v medníku. Díky jejich menší výšce je nástavek plný medu lehčí a tak umožňuje jednodušší manipulaci slabším včelařům. Dno se může použít jednoduché nízké, nebo vysoké, do kterého je možno zabudovat větrací síťku a vkládat podložky na zjišťování nákazy kleštíkem. Ve vysokém dně je mnoho prostoru pro zastavění divočinou.\n\nVnitřní rozměr úlu je 465 x 375 mm. Úl není zateplen, aby se na jeho stěnách nesrážela vlhkost. Ve všech částech úlu je přesně dodržena včelí mezera. Jednotlivé díly úlu nemají spojovací zářezy, rozebírání úlu je tak jednodušší. Tento typ úlu umožňuje včelaření bez mateřské mřížky. Rámky nemají oddělovací kolíky, minimální mezeru mezi nimi dodržují boční rozšíření svislé části rámku. Rámky mají na šířku relativně velikou vůli, ta je využívána včelstvem pro stavbu vyšších buněk.\n\n1/2-137mm \n\n2/3-169mm\n\n3/4-185mm\n\n1/1 (ORIGINAL) 232mm\n\nJumbo-285mm\n\n"}
{"id": "218516", "url": "https://cs.wikipedia.org/wiki?curid=218516", "title": "Sankuru", "text": "Sankuru\n\nSankuru je řeka v Demokratické republice Kongo. Je 1000 km dlouhá. Povodí má rozlohu 156 000 km².\n\nNa horním toku teče pod názvem Lubilaš v hluboce zařezané dolině, přičemž vytváří peřeje a vodopády. Pod vodopádem Wolf se dolina rozšiřuje. Je to pravý přítok řeky Kasai (povodí Konga).\n\nVodní hladina je vyšší v období letních dešťů, což je od září až října do dubna. Nejnižší úrovně naopak dosahuje v srpnu. Průtoky v ústí se pohybují od 700 do 4300 m³/s (průměr za rok činí 2500  m³/s).\n\nVodní doprava je možná do vzdálenosti 580 km od ústí do města Pania-Mutombo. Na horním toku slouží k zisku vodní energie. V povodí řeky se těží diamanty.\n"}
