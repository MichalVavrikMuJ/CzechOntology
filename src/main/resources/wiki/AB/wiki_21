{"id": "106348", "url": "https://cs.wikipedia.org/wiki?curid=106348", "title": "Kapské Město", "text": "Kapské Město\n\nKapské Město (afrikánsky: ' //, anglicky ' [], xhosa \"iKapa\") je druhé největší město Jihoafrické republiky, hlavní město provincie Západní Kapsko a zároveň legislativní hlavní město Jihoafrické republiky, sídlí tu jihoafrický parlament a další vládní instituce. Díky svým přírodním scenériím (mimo jiné Stolová hora nebo mys Dobré naděje) je označováno jako jedno z nejkrásnějších měst světa a stalo se oblíbeným turistickým cílem. Kapské Město bylo první evropskou osadou na území dnešní Jihoafrické republiky, proto je jihoafričany často označováno jako „“ – mateřské město.\n\nV oblasti Západní Kapsko žili lidé dlouho před příchodem Evropanů, nevytvořili si ale vlastní písmo, takže o prehistorii těchto míst je známo jen velmi málo. První písemnou zmínku učinil až portugalský objevitel Bartolomeo Diaz v roce 1486; po dvě následující století nebyla tato oblast Evropany trvale obývána.\n\nKapské Město založil v roce 1652 Jan van Riebeeck jako zásobovací stanici pro holandské lodě plující do východní Afriky, Indie a Asie; toto místo bylo ideální pro založení přístavu, protože se nachází v zátoce chránící lodě před rozbouřeným mořem. Kvůli ochraně před domorodým obyvatelstvem postavili Holanďané pevnost \"Fort de Goede Hoop\" – dnešní \"Castle of Good Hope\".\n\nPočet obyvatel ale rostl jen velmi pomalu a se vzrůstajícími požadavky na pracovní sílu začala holandská Východoindická společnost dovážet otroky z Madagaskaru, Indie, Malajsie a Indonésie. V této době žilo ve městě málo evropských žen, proto vznikala četná smíšená manželství mezi Evropany a domorodými Afričankami nebo Asiatkami, jejich potomci se dnes označují jako \"Cape Coloureds\".\n\nBěhem následujících 150 let pod nizozemskou správou se z Kapského Města stal důležitý přístav poskytující odpočinek námořníkům plujícím dále do Asie. V průběhu americké války za nezávislost na konci 18. století stáli Nizozemci společně s Francouzi na straně Američanů, což mělo za následek vojenské střety mezi Británií a Nizozemskem. Po \"bitvě u Muizenbergu\" v roce 1795 obsadili Britové dočasně Kapské Město, na základě mírové smlouvy v roce 1803 ale připadlo zpět Nizozemcům. Po další prohrané \"bitvě u Bloubergstrandu\" (asi 25 km severně od Kapského Města) v roce 1806 a poté, co se holandská Východoindická společnost dostala na pokraj bankrotu, připadlo Kapské Město i s celou kolonií od 13. srpna 1814 definitivně Britské koruně.\n\nObjev nalezišť zlata a diamantů ve městě Witwatersrand blízko Johannesburgu vyvolal na konci 19. století v jižní Africe zlatou horečku. Kapské Město následně sice ztratilo prvenství v počtu obyvatel, ale na druhou stranu velice profitovalo ze zvýšeného obchodního ruchu. Právě tehdy vydělal jmění tehdejší ministerský předseda Kapské kolonie Cecil Rhodes, toho času žijící v Kapském Městě, jako majitel těžební společnosti \"De Beers\", která dodnes těží nejvíce diamantů na světě. V této době také eskalovalo napětí mezi britskou koloniální správou, novými přistěhovalci (nazývanými „uitlanders“) a Búry, potomky nizozemských přistěhovalců, kteří se snažili zakládat vlastní státy ve středu země. Důsledkem tohoto napětí byly dvě búrské války; po vítězství v obou střetnutích vyhlásili Britové v roce 1910 Jihoafrickou unii s Kapským Městem jako legislativním hlavním městem.\n\nEpidemie dýmějového moru v roce 1901 posloužila koloniální správě jako záminka pro zavedení rasové segregace (známější pod afrikánským názvem apartheid) – černošskému obyvatelstvu byly vyhrazeny dvě městské oblasti oddělené od ostatní populace. V roce 1948 vyhrála volby \"National Party\", která slibovala zákony na další podporu rasové segregace. V následujících letech byla všechna městská území rozčleněna na rasových základech, z některých předměstí, kde dříve vedle sebe žili příslušníci více ras, se museli černí obyvatelé vystěhovat a jejich bývalá obydlí byla nezřídka určena k likvidaci. Nejznámějším příkladem je \"District Six\", který byl zdemolován v roce 1965 poté, co byl vyhlášen jako okrsek pro bílé; následně z něj bylo nuceně vystěhováno 60 000 černochů.\n\nV Kapském Městě žilo mnoho odpůrců apartheidu; mnozí z nich byli internováni jako političtí vězni na Robben Island, vzdáleném cca 10 km od pobřeží. Jedním z nich byl i Nelson Mandela, který z balkónu radnice Kapského Města pronesl svoji slavnou řeč a tím předurčil novou etapu vývoje Jižní Afriky. Od pádu apartheidu v 90. letech se Kapské Město v mnoha věcech změnilo: centrum města se stalo bezpečnější, což mimo jiné přispělo k razantnímu se zvýšení ceny pozemků a nemovitostí, a dále bylo vytvořeno mnoho programů pro revitalizaci příměstských oblastí. Přesto ale většina lidí stále žije ve stejných městských částech, má stejné příjmy a sociální postavení jako za dob apartheidu. Některé věci se naopak zhoršily: město bojuje s epidemií AIDS a nárůstem především drogové kriminality. Přesto ale dnes Kapské Město zažívá nebývalý turistický boom, možná i proto, že je bezpečnější než ostatní jihoafrická velkoměsta jako Johannesburg, Pretoria nebo Durban.\n\n3. prosince 1967 v místní nemocnici Groote Schuur uskutečnil tým profesora Christiaana Barnarda první transplantaci srdce.\n\nCentrum Kapského Města se nachází na severním konci hornatého Kapského poloostrova, který zabíhá na jih do Atlantského oceánu a je zakončen mysem Dobré naděje. Nad městem se tyčí asi kilometr vysoká Stolová hora ohraničená strmými srázy \"Devil's Peak\" a \"Lion's Head\". V městské oblasti se nalézá mnoho vrcholů vyšších než 300 m; mnohá předměstí Kapského Města se nacházejí na velké planině \"Cape Flats\", která spojuje poloostrov s pevninou.\n\nKapské Město leží v subtropickém pásu s dobře rozeznatelnými čtyřmi ročními obdobími. V zimě, která trvá od května do srpna, převažují severozápadní větry z Atlantiku. Zimní měsíce jsou chladné, s nejnižšími průměrnými teplotami okolo 7 °C. V tomto období spadne nejvíce srážek, ale v důsledku značně členitého terénu jsou srážkové úhrny značně územně diferencované. V údolích a na pobřeží jsou průměrné srážky 515 mm/rok, v horách 1500 mm/rok. Léto, trvající od listopadu do února, je teplé a suché. Převažují jihovýchodní větry označované jako \"„Cape Doctor“\", protože díky nim se rozptýlí zplodiny z městské dopravy. Nejvyšší průměrné letní teploty nepřesahují 26 °C.\n\nPodle sčítání lidu v roce 2001 mělo Kapské Město 2 893 251 obyvatel. Podle sčítání lidu v roce 2011 populace vzrostla na 3,740,026 obyvatel.\n\n\"„Coloured“\" (míšenci evropských a asijských přistěhovalců) tvoří 48,13 % obyvatel, černí Afričané 31 %, běloši 18,75 % a Asiaté 1,43 %. 46,6 % populace je mladší 24 let, jen 5 % populace je starší 65 let. Medián (střední hodnota) věkové struktury je 26 let; na každých 100 žen připadá 92,4 mužů; ve městě je 19,4 % nezaměstnaných – 58,3 % z nich jsou černoši, 38,1 % Coloured, 3,1 % běloši a 0,5 % Asiaté.\n\n41,4 % obyvatel Kapského Města mluví doma afrikánsky, 28,7 % jazykem Xhosa, 27,9 % anglicky, 0,7 % jazykem Sesotho, 0,3 % jazykem Zulu, 0,1 % jazykem Setswana a 0,7 % mluví doma některým z neoficiálních jazyků. 76,6 % obyvatel jsou křesťané, 10,7 % ateisté, 9,7 % muslimové, 0,5 % židé, 0,2 % hinduisté a 2,3 % obyvatel vyznává další náboženství.\n\n4,2 % obyvatel starších 20 let nemá žádné vzdělání, 18,9 % má základní vzdělání, 64,3 % střední vzdělání a 12,6 % vyšší než střední vzdělání. Medián ročních příjmů pracujících občanů ve věkovém rozmezí 15-65 let je 25 774 jihoafrických randů (přibližně 82 000 českých korun).\n\nKapské Město je ekonomickým centrem provincie Západní Kapsko, na jeho území se nachází také důležitý přístav a letiště. Pro ekonomiku města jsou též důležité vládní instituce, na nichž jsou závislá mnohá odvětví služeb. Kapské Město také hostuje mnoho konferencí, zejména v \"Cape Town International Convention Centre\". Město v současnosti zažívá prudký rozvoj stavebnictví a obchodu s realitami – mnoho lidí si zde staví letní domky nebo se sem stěhuje na stálo. Prudký rozvoj také zažívá obchodní centrum města.\n\nInvestory do této oblasti láká především relativně kvalifikovaná pracovní síla – je zde relativně hodně lidí se středoškolským vzděláním nebo mezinárodně uznávanými diplomy.\n\nProvincie Západní Kapsko vytváří čtvrtinu jihoafrické produkce zemědělských výrobků (nejvíce se zde pěstuje ovoce, víno a květiny) a v této provincii se také vytváří více než polovina celkových jihoafrického exportu. Většina produkce se vyváží přes \"Port of Cape Town\" nebo \"Cape Town International Airport\", v Kapském Městě mají své závody mnohé loďařské společnosti. Tato provincie je také důležitým energetickým centrem země; v Atlantském oceánu byla navíc v nedávné době objevena ložiska ropy a zemního plynu. Další důležitá průmyslová odvětví jsou textilní průmysl a informační technologie.\n\nProvincie Západní Kapsko je také důležitým turistickým regionem Jihoafrické republiky – turistika představuje 9,8 % HDP provincie a zaměstnává 9,6 % pracovní síly. V roce 2004 tuto oblast navštívilo 1,5 milionu turistů.\n\nDíky příjemnému klimatu, krásným přírodním scenériím a relativně dobře rozvinuté infrastruktuře se Kapské Město řadí mezi nejoblíbenější turistické cíle Jihoafrické republiky.\n\nJednou z nejznámějších přírodních pozoruhodností Kapského Města je Stolová hora, kolem níž se rozprostírá \"Table Mountain National Park\". Úchvatnou scenérii také skýtá hornatý Kapský poloostrov zakončený mysem Dobré naděje. Kvůli krásnému výhledu na Atlantik a blízká pohoří též mnoho turistů s oblibou projíždí úzkou silnicí \"Chapman's Peak Drive\", spojující města Noordhoek a Hout Bay.\n\nDíky unikátní poloze Kapského Města je možné za pouhý jeden den navštívit několik různých typů pláží, zasazených v odlišném přírodním prostředí. Pláže při Atlantském oceánu mají většinou chladnější vodu, naproti tomu voda v zátoce \"False Bay\" má teplotu vyšší v průměru o 10 °C. Všechny pláže jsou velice oblíbené, ale na Atlantském pobřeží existuje rozvinutější infrastruktura a větší množství restaurací a kaváren. Nejznámější kapská pláž \"Boulders Beach\" je známá pro svou kolonii afrických tučňáků.\n\nBlízká města Stellenbosch, Paarl a Franschhoek jsou oblíbenými cíli milovníků vína. V okolí je také možné pozorovat velryby a delfíny, město Hermanus je známé velrybím festivalem.\n\nKapské Město je jedinečné svým architektonickým dědictvím, zejména četnými památkami ve stylu \"Cape Dutch\" – tento styl kombinuje francouzské, nizozemské a německé architektonické prvky. Nejvýznamnější památky lze najít v \"Central Business District\" (staré vládní budovy) a v ulici \"Long Street\".\n\nJednou z nejoblíbenějších městských nákupních zón je dnes viktoriánský komplex \"Victoria and Alfred Waterfront\", vystavený v blízkosti doků; nachází se zde několik stovek obchodů a akvárium \"Two Oceans\". Součástí osobitého kouzla V&A (pod touto zkratkou je často označován) je fakt, že starý přístav je nadále v provozu a návštěvníci mohou nerušeně pozorovat přístavní ruch. V centru města je možné navštívit další zajímavá místa, mimo jiné nejstarší budovu v jižní Africe – \"Castle of Good Hope\", barokní pevnost postavenou v roce 1666. Další architektonicky zajímavé objekty jsou například \"městská radnice\" (City Hall), postavená roku 1905; dále \"St. Georges Cathedral\", sídlo anglikánského arcibiskupa; \"National Gallery\" a \"National Museum\". Velice oblíbená je \"Long Street\", kde se nachází mnoho restaurací a kaváren.\n\nTuristicky velice atraktivní je Robben Island (afrikánsky: \"\"), zapsaný do seznamu světového kulturního dědictví UNESCO. Za doby apartheidu zde byl tábor pro politické vězně, kde pobýval i bývalý jihoafrický prezident Nelson Mandela nebo Govan Mbeki, otec pozdějšího jihoafrického prezidenta Thabo Mbeki.\n\nKaždoročně se 2. ledna v Kapském Městě koná \"Cape Town Minstrel Carnival\", známý také pod afrikánským názvem Kaapse Klose. Soutěžící skupinky minstrelů v pestrobarevných kostýmech promenují městem a hrají na rozličné hudební nástroje.\n\nZa zmínku také bezesporu stojí \"botanická zahrada Kirstenbosch\" při jižním úpatí Stolové hory, kterou v roce 1902 věnoval Kapskému Městu Cecil Rhodes. Byla původně vytvořena ohrazením pozemků, kde se vyskytovaly vzácné druhy rostlin – tímto způsobem nebyla v té době na světě postavená žádná botanická zahrada.\n\nV okolí Kapského Města je populárním sportem surfování; město každoročně pořádá soutěž Red Bull Big Wave Africa. Další populární sporty jsou kriket, plavání, fotbal a ragby. Kapské Město často hostuje zápasy národního ragbyového týmu – „Springboks“, v roce 1995 se zde hrály některé zápasy ragbyového mistrovství světa v ragby, včetně semifinále. Město má také velice kvalitní ragbyový klub „The Stormers“. V jihoafrické první fotbalové lize hrají dva fotbalové kluby z Kapského Města: \"Ajax Cape Town\" a \"Santos Football Club\". V Kapském Městě se také hrálo několik zápasů mistrovství světa ve fotbale v roce 2010.\n\nCape Town International Airport je hlavní letiště na území Kapského Města a druhé největší letiště Jihoafrické republiky. Má přímé spojení s většinou větších měst v jižní Africe a mnoha městy po celém světě. S ohledem na blížící se datum zahájení fotbalového mistrovství světa v Jihoafrické republice prochází letiště rozsáhlou renovací, která zahrnuje stavbu nových vysokokapacitních garáží, rekonstrukci terminálu pro vnitrostátní lety a výstavbu nového terminálu pro mezistátní lety. Průběžně se také zlepšuje nákladní kapacita letiště, na okolních volných plochách se staví nové kancelářské prostory a hotely.\n\nKapské Město má jako přístavní město obrovskou tradici a i v současnosti je situováno na jedné z nejdůležitějších námořních tras světa. Přístav se nachází na sever od Central Business District v zátoce Table Bay, v roce 2004 přístav odbavil 3 161 lodí a 9,2 miliónů tun zboží; v objemu odbaveného zboží je v Jihoafrické republice po durbanském přístavu druhý největší. Hlavní základnou jihoafrického námořnictva je blízký \"Simon’s Town Harbour\", který se nachází v zátoce False Bay.\n\nV Jihoafrické republice je hlavním provozovatelem železničních tratí firma \"Spoornet\", dálkové osobní spoje má na starosti divize \"Shosholoza Meyl\". Tato společnost provozuje denní spoje do Johannesburgu (přes Kimberley) a jednou týdně do Durbanu (přes Kimberley, Bloemfontein a Pietermaritzburg): směr Kapské Město - Durban každé pondělí a směr Durban - Kapské Město každou středu. Kapské Město je také konečná stanice luxusního vlaku \"Blue Train\". Příměstskou železniční dopravu provozuje společnost \"Metrorail\", která spravuje celkem 96 zastávek příměstských vlaků.\n\nZ Kapského Města vedou tři důležité dálnice (national road): N1 směr Bloemfontein, Johannesburg, Pretoria a dále do Zimbabwe; N2 směr Port Elizabeth, East London a Durban a N7 spojující Kapské Město s provincií Northern Cape a Namibií. N1 a N2 začínají v Central Business District, N1 pokračuje severovýchodním směrem a N2 jihovýchodním okolo Cape Town International Airport. Kapské Město má také vlastní síť dálnic (tzv. \"M-roads\") propojujících různé městské části.\n\nMěstskou autobusovou dopravu v Kapském Městě zabezpečuje společnost \"Golden Arrow Bus Services\", dálkové meziměstské linky provozuje vícero společností.\n\nNa rozdíl od většiny ostatních měst není v Kapském Městě povoleno taxikářům jezdit volně po městě a vyhledávat pasažéry, smějí pouze přijet na předem sjednané místo. Ve městě proto vzkvétá systém \"minibusových taxi\", která jezdí po určených trasách a dají se zastavit pokynem ruky, což ale s sebou přináší jisté potíže – řidiči za minibusem často nestačí zareagovat a tímto způsobem vzniká množství dopravních nehod. Minibusy jsou mnohdy přeplněné a ve špatném technickém stavu, dopravní nehody těchto vozidel bývají proto tragické, tento způsob dopravy ale stále využívá mnoho obyvatel. Majitelé většinou vlastní a provozují více minibusů a často se stává, že mezi nimi vypukají rozepře kvůli obsluze nejlukrativnějších tras.\n\nSpolu s Johannesburgem a Pretorií patří Kapské Město k nejdůležitějším univerzitním centrům Jihoafrické republiky. Kvalitě univerzitního vzdělávání pomáhá relativně vysoká úroveň financování z veřejných i soukromých zdrojů. Od konce apartheidu prošlo vzdělávání restrukturalizací, z čehož profitovaly zvláště „nebělošské“ školy jako University of the Western Cape.\n\nNejvýznamnější a zároveň nejstarší jihoafrickou univerzitou je \"University of Cape Town (UCT)\", založená v roce 1829 tehdy pod názvem South African College. Její hlavní kampus se nachází na úpatí Stolové hory v blízkosti Devil’s Peak. Má šest fakult: ekonomickou (Commerce), technickou (Engineering), lékařskou (Health Sciences), humanitní (Humanities), právnickou (Law) a vědeckou (Science); v roce 2005 na ní bylo zapsaných 21 713 studentů. Mezi bývalé absolventy patří i tři držitelé Nobelových cen: Aaron Klug (chemie, 1982), Allan McLeod Cormack (lékařství, 1979) a J. M. Coetzee (literatura, 2003). Mezi nejznámější současné profesory na této univerzitě se řadí například George Ellis, spolupracovník Stephena Hawkinga. University of Cape Town se dodnes se řadí mezi nejlepší university na africkém kontinentu.\n\nV Kapském Městě se dále nachází \"University of the Western Cape (UWC)\", \"Cape Peninsula University of Technology\" (vzniklá v roce 2005 sloučením Cape Technikon s Peninsula Technikon) a \"Stellenbosch University\", která je vzdálená přibližně 50 km od města. Některé její campusy jsou ale blíže městu, například Tygerberg Faculty of Health Sciences a Bellville Business Park. Kvalitní obchodní školou (business school) je \"Graduate School of Business\" při University of the Western Cape, která se nachází v blízkosti komplexu Victoria & Alfred Waterfront. Od 90. let se výrazně rozvíjí anglické jazykové školy (\"Language Schools\"), kterým se daří přilákat zájemce o studium z celého světa díky důrazu na kvalitu výuky. Výuka angličtiny se stává velice výnosným odvětvím, což přispívá k rozvoji celého města.\n\n\n"}
{"id": "106351", "url": "https://cs.wikipedia.org/wiki?curid=106351", "title": "Qullai Ismoili Somoni", "text": "Qullai Ismoili Somoni\n\nŠtít Ismaila Samaního zvaný Qullai Ismoili Somoni (, \"pik Ismaila Samani\") je se 7495 m nejvyšším vrcholem Tádžikistánu a bývalého Sovětského svazu. Nachází se v horském masivu Pamír.\n\nVrchol je pojmenován po Ismáílovi Sámáním, perském emírovi z dynastie Sámánovců. Celý název se dá přeložit jako Štít Ismáíla Sámáního.\n\nExistence hory vyšší než Pik Lenina byla zjištěna sovětskými expedicemi ve 20. letech, vrchol byl tehdy nazýván \"Пик Гармо / Pik Garmo\". V roce 1933 byla hora pojmenována \"Пик Сталина / Pik Stalina,\" tedy „Stalinův štít.“ V roce 1962 byla hora v rámci destalinizace přejmenována na \"Қуллаи Коммунизм / Qullai Kommunizm,\" rusky \"Пик Коммунизма / Pik Kommunizma,\" tedy „Štít Komunismu.“ Přejmenována na současný název byla v roce 1998.\n\nBývá uváděn také jako nejvyšší vrchol pohoří Pamír, a to v případě, že do pohoří není započítáván Kašgarský hřeben v Číně, který bývá nesprávně řazen k pohoří Kchun-lun. Ve skutečnosti je však Ismoili Somonī v Pamíru až čtvrtý nejvyšší, neboť v Kašgarském hřebenu ho převyšují Kongur I (7719 m), Kongur II (7595 m) a Muztagh Ata (7546 m).\n\nVětšina území pohoří Pamír se mezi roky 1865 (dobytí Taškentu) a 1894 (bitva v Badachšánu) stala součástí carského Ruska. Systematický průzkum západní části Pamíru zahájila až Akademie věd SSSR od roku 1928. Do té doby byl považován za nejvyšší vrchol Sovětského svazu Pik Lenina (původně Kaufmanův štít) s tehdy udávanou výškou 7127 m. V roce 1932 však byl zjištěn jako nejvyšší vrchol SSSR štít tvaru velké pyramidy nad ledovcem Fortambek, který dostal jméno Stalinův štít. O rok později se na jeho vrchol vydala výprava Akademie věd SSSR pod vedením N. A. Gorbunova, z níž vrcholu dosáhl pouze J. M. Abalakov. Na konci srpna 1937 tam vystoupilo dalších šest horolezců při příležitosti 20. výročí VŘSR. V roce 1962 byl Stalinův štít přejmenován na Štít komunismu. Své současné jméno hora dostala podle Ismaila Sámáního, perského emíra z přelomu 9. a 10. století, jehož říše zahrnovala i dnešní Tádžikistán.\n\n"}
{"id": "106360", "url": "https://cs.wikipedia.org/wiki?curid=106360", "title": "Karel Klapálek", "text": "Karel Klapálek\n\nArmádní generál Karel Klapálek (26. května 1893, Nové Město nad Metují – 18. listopadu 1984, Praha) byl český voják, člen československých legií v Rusku.\n\nKarel Klapálek se narodil v rodině prostého železničáře v Novém Městě nad Metují. Když mu bylo 8 let, otec zemřel a veškerá starost o pět nezaopatřených dětí dolehla na jeho matku. Žil v bídě a nouzi. Obecnou školu vychodil v Kralupech nad Vltavou. Absolvoval pražskou reálku na Strossmayerově náměstí, kde maturoval v roce 1911. Poté nastoupil na místo účetního v malé továrně na výrobu samočinných čerpadel.\n\nV roce 1915 narukoval Karel Klapálek k osmému pluku, s nímž odjel do Haliče na ruskou frontu. 23. září 1915 byl u Lucku zajat Rusy. 11. března 1916 se v Taškentu přihlásil do Československé legie na Rusi a 6. srpna 1916 byl zařazen do 1. stř. pl. jako vojín. 2. července 1917 se účastnil bitvy u Zborova, kde se vyznamenal a byl povýšen do hodnosti praporčíka. Prošel většinou bojů Československých legii v Rusku, nakonec zde onemocněl tuberkulózou. Do vlasti se vrátil až roku 1920.\n\nV Československé republice pokračoval ve vojenské službě jako důstojník z povolání a pomáhal budovat armádu nově vzniklého státu. Sloužil v Plzni, Praze, Michalovicích, Užhorodě (tam se seznámil se svou budoucí ženou Olgou Klapálkovou - Košutovou), potom v Milovicích a následně působil na Vojenské akademii v Hranicích.\n\nV meziválečném období se Karel Klapálek žení s Olgou Košutovou (nar. 8. 3. 1901). Roku 1926 se jim narodila dcera Olga Klapálková (24. 3. 1926). Olga Klapálková - Košutová si po celý život vedla deník, který později zpracovala knižně. Zajímavé jsou především tamní pasáže o životě v nacistickém táboře ve Svatobořicích u Kyjova, kde byla Olga internována společně se svou dcerou. Olga Klapálková, která publikovala pod jménem Olga Košutová také později vydala knihu o osudech svého muže během druhé světové války s názvem \"Voják vypravuje (Družstvo MKS Brno, 1948).\"\n\nPo vzniku protektorátu vedl Klapálek českobudějovickou pobočku Obrany národa, po jejím rozbití v květnu 1940 uprchl do zahraničí. Bojoval v řadách britských vojsk v Africe (mimo jiné jako velitel s hodností podplukovníka 11. východního československého praporu při obraně Tobruku). Pod jeho velením se podařilo Tobrúk ubránit, i když zde padlo mnoho československých vojáků. Po skončení bojů v severní Africe odchází Klapálek do Velké Británie, kde působil u československé pěší brigády. V roce 1944 se dobrovolně přihlásil k československé jednotce působící v tehdejším SSSR. Účastnil se s 1. čs. armádním sborem karpatsko-dukelské operace. Na Dukle se setkává s pozdějším československým prezidentem Ludvíkem Svobodou. Ten jej nejprve jmenuje velitelem 3. brigády a v dubnu 1945 jej stanovuje velitelem celého 1. československého armádního sboru v SSSR. Ten pod Klapálkovým velením svedl bitvu o Břest. Do osvobozené Prahy se Karel Klapálek vracel 17. května 1945, na bílém koni, v čele československých zahraničních vojáků.\n\nV letech 1945–1950 působí jako vojenský velitel v Praze. Podílí se na Únoru 1948, když s Ludvíkem Svobodou zakládá Ústřední akční výbor Národní Fronty a neutralizuje armádu, čímž napomáhá komunistickému puči. V červnu 1948 vstupuje do KSČ. V politických procesech se západními vojáky se však snaží chránit své bývalé kolegy. V roce 1949 dostává varovný anonymní dopis, který jej vyzývá k emigraci. Klapálek nebere hrozbu vážně. Roku 1951 je označen za nedůvěryhodného a poslán do penze. Po procesu s Rudolfem Slánským roku 1952 je uvězněn ve Valdicích. Mezi lety 1953–4 byl degradován, vyloučen z KSČ, zbaven majetku a občanských práv a roku 1954 ve vykonstruovaném procesu odsouzen za sabotáž Košického vládního programu. Z věznice ve Valdicích je však roku 1956 propuštěn na základě intervence sovětských maršálů Žukova a Koněva. Rehabilitace se dočkal až roku 1968.\n\nV roce 1968 vydal Karel Klapálek znovu své paměti nazvané \"Ozvěny bojů \"(už roku 1966 však vydal nákladem 15 000 výtisků II. \"přepracované a rozšířené\" vydání této knihy). Roku 1968 mu též prezident Ludvík Svoboda k již získaným Řádu rudé hvězdy a Řádu 25. února udělil i titul Hrdina ČSSR. Klapálek se stal čestným občanem svého rodiště, Nového Města nad Metují 2. listopadu 1946. Své poslední státní vyznamenání, Řád rudé zástavy, obdržel Klapálek v roce 1984. V roce 1988 vyšla o jeho činnosti za 2. světové války kniha \"Muž, který velel mužům\". V roce 1993 byla ke 100. výročí jeho narození na jeho rodném domě čp. 127 v Nádražní ulici (železniční stanice) umístěna pamětní deska. Roku 2009 byl Karel Klapálek radními z jeho rodného Nového Města nad Metují navržen na Řád Bílého lva. Kvůli jeho činnosti v únoru 1948 však vznikla debata o tom, zda si vyznamenání zaslouží. Tehdejší prezident České republiky Václav Klaus nakonec Karlu Klapálkovi vyznamenání neudělil.\n\nGenerál Karel Klapálek zemřel dne 18. listopadu roku 1984 ve věku 91 let, pohřbený byl na Olšanských hřbitovech. Pamětní deska s bustou na pražském Opatově označuje dům jeho posledního bydliště v dnešní Metodějově ulici čp. 1465. Jeho busta od Jána Kulicha je v „Aleji hrdinů“ v Dukelském průsmyku.\n\nUlice \"Generála Klapálka\" jsou v Českých Budějovicích, Kladně, Kralupech nad Vltavou, Kroměříži, Novém Městě nad Metují a ve Vsetíně.\n\n\n\n\n\n\n\n\n\n\nZdroj - badatelská práce Dr. Václava Pejřila - Zborov-Tobruk-Dukla\n\n\n\n"}
{"id": "106363", "url": "https://cs.wikipedia.org/wiki?curid=106363", "title": "Čarodějka", "text": "Čarodějka\n\nČarodějka může být:\n\n\n"}
{"id": "106364", "url": "https://cs.wikipedia.org/wiki?curid=106364", "title": "Matice cyrilometodějská", "text": "Matice cyrilometodějská\n\nMatice cyrilometodějská je moravský zapsaný spolek provozující vydavatelství a nakladatelství s ručením omezeným. Specializující se na křesťanskou literaturu, katolickou výchovu a související literaturu faktu. Byla založena ThDr. Augustinem Štanclem v roce 1900 v Olomouci původně jako katolický školský spolek, který sdružoval více než 100 církevních škol. Fungovala téměř nepřetržitě i během obou světových válek až do roku 1950, kdy byla tehdejším komunistickým režimem i přes veškeré snahy jejího tehdejšího tajemníka Vlčka zrušena. K jejímu obnovení došlo až po roce 1989 pod čestným předsednictvím kardinála Františka Tomáška. Jeho předsedou pak byl od roku 1990 až do své smrti v roce 2015 Josef Vlček. V roce 1993 bylo obnoveno stejnojmenné nakladatelství, které dodnes sídlí v Olomouci a navazuje na předchozí činnost zmiňovaného školského spolku. Matice dnes mj. vydává mariánský a konzervativně orientovaný katolický týdeník Světlo, zpravodaj Mariánského kněžského hnutí, homiletický občasník Fermentum a další katolické knihy a tiskoviny.\n\n\n\n\n\n\n\n\n\n"}
{"id": "106367", "url": "https://cs.wikipedia.org/wiki?curid=106367", "title": "Tolmanova–Oppenheimerova–Volkoffova mez", "text": "Tolmanova–Oppenheimerova–Volkoffova mez\n\nTolmanova-Oppenheimerova-Volkoffova mez je horní hranice pro hmotnost, kterou může mít těleso složené z neutronového degenerovaného plynu (tedy neutronová hvězda). Jde o analogii Chandrasekharovy meze, která určuje maximální hmotu tělesa složeného z elektronového degenerovaného plynu (tedy pro bílého trpaslíka). Předpokládá se, že hodnota Tolmanovy-Oppenheimerovy-Volkoffovy meze je 3 až 5 slunečních hmotností. Tato nejistota má původ především ve faktu, že stavová rovnice neutronového degenerovaného plynu není známa dostatečně přesně — přesné řešení není známo a numerická simulace je obtížná.\n\nPo překročení TOV meze se objekt buďto zhroutí a utvoří černou díru, nebo změní skupenství, dojde k tzv. kvarkové nově a vznikne kvarková hvězda (popř. jiná forma degenerované hmoty). Hustší formy degenerované hmoty však jsou ještě méně známy než neutronový degenerovaný plyn. Pro nedostatek důkazů z pozorování většina astrofyziků soudí, že při překročení TOV meze dojde přímo ke zhroucení v černou díru.\n\n"}
{"id": "106368", "url": "https://cs.wikipedia.org/wiki?curid=106368", "title": "Kódový multiplex", "text": "Kódový multiplex\n\nKódový multiplex (zkratka CDMA, ) je v elektronice metoda digitálního multiplexování, tzn. přenosu vícero digitálních signálů prostřednictvím jediného sdíleného média, která jednotlivé signály rozlišuje tím, že každé z nich používá odlišné (vhodně navržené) kódování.\n\nCDMA řeší vícenásobný přístup (\"multiple access\") nikoli serializací jednotlivých kanálů ('rozdělením' v čase jako TDMA) ani rozdělením frekvencí pro jednotlivé kanály (jako v případě FDMA) ale kóduje data speciálním kódem (kde používá kódové sekvence PN pro zpětné, respektive Walshovy kódy pro dopředné kanály), který je přiřazen každému kanálu a používá vlastnosti tzv. konstruktivní interference speciálních kódů pro dosažení multiplexování.\n\n"}
{"id": "106371", "url": "https://cs.wikipedia.org/wiki?curid=106371", "title": "Gracht", "text": "Gracht\n\nGracht // (množné číslo: grachten) je obecné nizozemské označení pro vodní kanály nebo příkopy.\nV užším slova smyslu jsou grachty poměrně úzké vodní kanály probíhající městy. Typicky vede přes ně mnoho mostů. Např. v Amsterdamu byly grachty budovány již od 17. století a mají celkovou délku přes 80 km. K dalším městům, ve kterých byly tyto vodní kanály vybudovány, patří Haag, Delft a Leiden v Nizozemsku a Bruggy v Belgii. Pro návštěvníky těchto měst jsou procházky po uličkách vedoucích podél grachtů i okružní projížďky na člunech pro turisty velmi atraktivní.\n"}
{"id": "106374", "url": "https://cs.wikipedia.org/wiki?curid=106374", "title": "Mendelssohn", "text": "Mendelssohn\n\nMendelssohn je příjmení německo-židovské rodiny bankéřů, hudebníků a filosofů:\n\n"}
{"id": "106380", "url": "https://cs.wikipedia.org/wiki?curid=106380", "title": "Bollywood", "text": "Bollywood\n\nBollywood je neformální jméno jednoho z center indického filmového průmyslu sídlícího v Bombaji. Vzniklo složením starého názvu města – Bombaj – a Hollywoodu, centra amerického filmového průmyslu.\nMimo Indii se tento název někdy nesprávně používá jako označení pro veškerou indickou filmovou produkci, i když se jedná pouze o filmy točené v hindštině, resp. hindustánštině. Kromě Bollywoodu existují v Indii i další centra filmového průmyslu, kde se točí filmy v dalších indických jazycích (v tamilštině - Kollywood, telugštině - Tollywood, bengálštině, a malajálamštině - Malluwood).\n\nZe západního hlediska jsou skoro všechny bollywodské filmy muzikály. I v akčních filmech se tancuje a zpívá, nemusí to nijak posunovat děj.\n\n"}
{"id": "106390", "url": "https://cs.wikipedia.org/wiki?curid=106390", "title": "Národní sjednocení", "text": "Národní sjednocení\n\nNárodní sjednocení byla nacionalisticky orientovaná politická strana působící v době 1. republiky. Založena byla 27. října 1934 sloučením Československé národní demokracie, Národní ligy a Národní fronty. Předsedou strany byl až do své smrti Karel Kramář, místopředsedy Jiří Stříbrný a František Mareš. Ve volbách v roce 1935 strana získala 5,5 % odevzdaných hlasů a 17 mandátů v Poslanecké sněmovně Národního shromáždění a něco vyšší procentuální zisk a 9 mandátů ve volbách do Senátu. Strana se důrazně stavěla proti volbě Edvarda Beneše prezidentem republiky v roce 1935 a na tomto svém stanovisku, na rozdíl od jiných stran tzv. Prosincového bloku, setrvala až do samotného hlasování. Od dubna 1937 byl Jiří Stříbrný a lidé okolo něj ze strany vyšachováni a jejich frakce Národní liga se (pod mírně změněným názvem) opět osamostatnila. Po Mnichovském diktátu se strana stala součástí Strany národní jednoty.\n\nKarel Domin, Štefan Fencik (v listopadu 1937 vystoupil z klubu a stal se členem klubu Nár. ligy a Rus. nacion. autonom. ligy), Vojtěch Holeček, Antonín Chmelík, František Ježek, Vilém Knebort, Karel Kramář (+1937, nahradil jej Vlastimil Klíma), František Novotný, Ladislav Protuš, Ladislav Rašín, Jan Sedláček, František Schwarz (v květnu 1937 vystoupil z klubu a stal se členem klubu Nár. ligy), Rudolf Smetánka (v květnu 1937 vystoupil z klubu a stal se členem klubu Nár. ligy), Jiří Stříbrný (odmítl mandát, nahradil jej Karel Kut - v červnu 1937 vystoupil z klubu a stal se členem klubu Nár. ligy), Jaromír Špaček, Alois Štůla, František Toušek\n\nRudolf Bergman, Josef Havlín (v červnu 1937 vystoupil z klubu, od února 1938 hospitantem klubu živnostenské strany), Josef Kvasnička (rezignoval 1938, nahradil jej Julius Komrs), Josef Matoušek st., František Paulus (v červnu 1937 vystoupil z klubu), Gejza Rehák, Jindřich Trnobranský, Anna Vetterová-Bečvářová, Cyril Záborec\n"}
{"id": "106395", "url": "https://cs.wikipedia.org/wiki?curid=106395", "title": "Amplitudová modulace", "text": "Amplitudová modulace\n\nAmplitudová modulace (AM) patří mezi jednoduché spojité modulace. V závislosti na změně modulačního signálu se mění amplituda nosného signálu. Frekvence ani fáze nosné vlny se u této modulace nemění.\n\nHistoricky je to nejstarší druh modulace. Začala se používat při experimentech s radiovým vysíláním těsně po roce 1900.\n\nVe frekvenčním spektru amplitudové modulace je nosná vlna a dvě (součtové a rozdílové) postranní pásma (\"DSB - Dual Side Band\"). Mnohdy se ale z různých důvodů některé z těchto složek odstraňují a tak vznikají modulace s jedním postranním pásmem (\"SSB - Single Side Band\", tedy dolní postranní pásmo \"LSB - Lower Side Band\" nebo horní postranní pásmo \"USB - Upper Side Band\") nebo s potlačenou nebo alespoň redukovanou nosnou (\"SC - Suppresed Carrier\" nebo \"RC - Reduced Carrier\").\n\nPředpokládejme, že nosnou vlnu modulujeme jednoduchým harmonickým modulačním signálem o konstantní frekvenci.\n\nNosnou vyjádříme následujícím vztahem:\n\nJednoduchý harmonický signál formula_4 jímž chceme nosnou modulovat můžeme popsat vztahem:\n\nAmplitudová modulace vznikne přidáním signálu formula_8 k amplitudě nosné formula_9. Dosadíme-li do vztahu pro nosnou, dostáváme:\n\nS použitím vzorců pro součin harmonických funkcí je možné výše uvedený výraz upravit do tvaru:\n\nZ tohoto vzorce je vidět, že modulovaný signál se skládá z nosné, součtového a rozdílového pásma.\n\nAmplitudových modulací je několik typů lišících se tím které z výše uvedených složek a v jakém poměru se v signálu ponechají. Červená čára na obrázcích znázorňuje modulační signál (jednoduchou sinusovku) a modrá nosnou namodulovanou příslušným typem modulace.\n\n\n\n\n\nJednotlivé typy modulací mají různé vlastnosti, kterých se využívá v různých přenosových systémech. Obecně platí, že čím víc složek modulovaný signál obsahuje, tím je odolnější proti rušení při přenosu, ale zabírá širší pásmo.\n\n\n"}
{"id": "106396", "url": "https://cs.wikipedia.org/wiki?curid=106396", "title": "Frekvenční modulace", "text": "Frekvenční modulace\n\nPrincipem frekvenční modulace (FM) je závislost okamžité frekvence nosné vlny na změnách amplitudy modulačního signálu. Můžeme říct, že okamžitá úhlová frekvence formula_1 je funkcí času a mění se v rytmu okamžité výchylky modulačního signálu. Informace je tedy kódována nikoliv změnou amplitudy nebo fáze, ale změnou frekvence nosné vlny. Maximální amplitudě napětí modulačního průběhu formula_2 odpovídá maximální změna frekvence nosné, kterou nazýváme frekvenční zdvih a značíme formula_3, čemuž odpovídá úhlová frekvence formula_4.\n\nObecně bude mít nosná vlna následující průběh:\n\nÚhlovou frekvenci jako harmonickou funkci času můžeme vyjádřit vztahem:\n\nPo dosazení do rovnice nosné vlny a položením fázového posuvu formula_13 (jeho velikost je konstantní a nemá vliv na výsledek dalších odvození a výpočtů) dostáváme vztah:\n\nDále zavádíme parametr zvaný modulační index FM označený formula_20:\n\nDosazením funkce formula_24 zpět do rovnice formula_25 dostáváme obvyklý tvar rovnice frekvenčně modulované vlny:\n\nÚpravou rovnice frekvenčně modulované vlny podle vzorce pro součin argumentů funkce sinus získáme rovnici ve tvaru:\nDále platí, že lze provést tento rozvoj:\n\nVidíme, že vzniká nekonečná řada součinů. Funkce označené jako formula_35 jsou Besselovy funkce I. druhu \"n\"-tého řádu s argumentem formula_20, což je modulační index FM. Dosazením do poslední rovnice a další úpravou podle vzorců pro součiny goniometrických funkcí získáme nekonečnou řadu diskrétních složek o úhlových frekvencích:\nZ výše uvedeného rozvoje vyplývá, že frekvenční modulace jednou frekvencí formula_12 vytvoří nekonečně mnoho postranních frekvencí, jež jsou rozmístěny symetricky na obě strany od nosné frekvence ve vzdálenostech daných násobky modulační frekvence formula_12. Amplitudy nosné vlny i jednotlivých postranních frekvencí jsou dány hodnotami Besselových funkcí I. druhu formula_35 a jsou tedy závislé na modulačním indexu. Směrem od nosné tyto amplitudy postupně klesají, nikoliv však monotónně. Pro některé konkrétní hodnoty modulačního indexu mohou jednotlivé složky zcela vymizet (hodnota funkce formula_35 je právě nulová). Stejně tak může vymizet i nosná vlna, platí-li, že formula_43. Vzhledem ke klesajícím hodnotám amplitud jednotlivých složek klesá jejich vliv na kvalitu přenosu. Pro dostatečně kvalitní přenos pak stačí přenášet pouze několik prvních postranních frekvencí. Kolik je jich v konkrétním případě třeba závisí na modulačním indexu a přípustné degradaci přenášeného signálu. Pro kvalitní přenos je třeba modulační index zhruba 3 až 5. Nižší způsobuje větší zkreslení, vyšší zhoršuje odstup signál / šum. Pro zlepšení šumových poměrů se při FM přenosu běžně používá nadzvednutí vyšších frekvencí modulačního spektra (nízkofrekvenční preemfáze a deemfáze).\n\nPotřebná šířka přenosového pásma je závislá na modulačním indexu formula_20. Pro hodnotu formula_45 se uvádí následující empirický vzorec:\n\nFM je běžně využívána v pásmu VHF pro kvalitní přenos zvuku. Zvuk u klasických analogových televizních soustav je také přenášen za použití frekvenční modulace, pro komerční i radioamatérské komunikační účely je využívána její úzkopásmová forma. Dalším využitím je FM syntéza, která získala oblibu díky raným syntezátorům a stala se standardním způsobem syntézy zvuku u několika generací zvukových karet. Bez FM by se taktéž neobešel analogový magnetický záznam obrazu, kde je s malým modulačním indexem používána pro snížení oktávového rozsahu zaznamenávaného signálu, a to z cca 18 oktáv na méně než 3 oktávy.\n\n\n"}
{"id": "106400", "url": "https://cs.wikipedia.org/wiki?curid=106400", "title": "Fázová modulace", "text": "Fázová modulace\n\nFázová modulace - PM (z anglického Phase Modulation) je druh modulace, u které mění modulační signál fázi nosné vlny.\n\nSpojitá fázová modulace není příliš využívána, protože vyžaduje poměrně složitý demodulátor a v určitých situacích může být problematické rozeznat správně fázový posuv (například rozeznání 0 a 180°).\nJedním z mála širších využití této modulace je nasazení v elektronických hudebních nástrojích, které ovšem bývá často nesprávně označováno jako FM (zkratka frekvenční modulace).\n\nV poslední době ovšem prudce narůstá využití varianty s diskrétním modulačním signálem nazvané PSK (Phase Shift Keying).\n\nPředpokládejme, že modulační signál má frekvenci formula_1 a fázi formula_2. Lze ho tedy popsat rovnicí:\n\nNosnou lze podobně popsat rovnicí:\n\nPo dosazení je modulovaný signál popsán vztahem:\n\nJe v něm vidět jak modulační signál ovlivňuje fázi nosné.\nFázová modulace patří spolu s frekvenční modulací k takzvaným úhlovým modulacím (protože modulační signál mění argument sinusovky nosné, tedy její úhel). Pokud oba typy úhlových modulací srovnáme v rámci krátkého časového úseku, vidíme, že se obě chovají shodně. Z hlediska delšího časového úseku ovšem fázová modulace při konstantní hodnotě modulačního signálu působí neměnnou hodnotu fázového posuvu, kdežto u frekvenční modulace se při konstantním modulačním signálu fázový posuv v čase trvale lineárně mění.\n\nObecné kmitočtové spektrum fázové modulace je těžko odvoditelné, ale existují dva důležité speciální případy modulačních signálů, pro které spektrální chování odvodit lze:\n\nModulační index podobně jako u jiných typů modulací vyjadřuje jakou měrou se modulovaný signál liší od nemodulované nosné. Pro fázovou modulaci se samozřejmě jedná o fázové změny nosné:\n\n"}
{"id": "106401", "url": "https://cs.wikipedia.org/wiki?curid=106401", "title": "Brachiosaurus", "text": "Brachiosaurus\n\nBrachiosaurus („ramenatý ještěr“) patří k největším známým sauropodním dinosaurům (a tím i největším suchozemským živočichům všech dob). Tento obr žil na konci jurské periody před asi 154 miliony let na území dnešní Afriky (Tanzanie, Alžírsko), USA (Colorado, Wyoming, Utah) a Evropy (Portugalsko) minimálně ve dvou druzích (severoamerický \"B. altithorax\" byl popsán roku 1903, africký \"B. brancai\" roku 1912).\n\n\"Brachiosaurus\" byl až 26 metrů dlouhý, asi 13 metrů vysoký a mohl vážit asi 56 až 58 tun. Podle jiných odhadů pak dosahoval délky 22 metrů a hmotnosti 35 tun. Ještě jiné vědecké odhady pak udávají délku 21,8 metru a hmotnost kolem 39 500 kilogramů. Podle studie britského paleontologa Michaela P. Taylora však nepatří africký \"B. brancai\" do rodu \"Brachiosaurus\", protože je v mnoha kosterních charakteristikách odlišný.. Pro \"afrického\" brachiosaura byl proto stanoven samostatný rod \"Giraffatitan\".\n\nV roce 2019 odhadl Gregory S. Paul hmotnost tohoto dinosaura zhruba na 30 tun, což znamená, že nepatřil mezi nejhmotnější známé sauropody.\n\nAž do sedmdesátých let 20. století byl tento sauropod největším dobře známým dinosaurem, potom ho však překonalo několik nově objevených druhů obřích sauropodů (\"Supersaurus vivianae\", \"Sauroposeidon proteles\", \"Argentinosaurus huinculensis\" a \"Puertasaurus reuili\"). Některé obrovité kosti z Tanzanie připisované tomuto rodu však naznačují existenci ještě podstatně větších jedinců (až 33 m délky, 18 m výšky a hmotnost kolem 60 tun), kteří by mohli představovat vůbec největší dosud známé dinosaury.\n\nV roce 1972 objevil paleontolog James Jensen v Coloradu fosilie domnělého obřího sauropoda, který měl podle jeho názoru výšku 18 metrů, délku 36 metrů a hmotnost kolem 180 tun. Dal mu jméno \"Ultrasaurus (a později Ultrasauros) macintoshi\" a nazval jej největším dinosaurem všech dob. Později se ale ukázalo, že jde ve skutečnosti o chiméru, složenou z fosilií minimálně dvou jiných velkých dinosaurů - právě druhu \"B. altithorax\" a dále diplodokida druhu \"Supersaurus vivanae\".\n\n\"Brachiosaurus\" patří k nejznámějším a nejpopulárnějším dinosaurům, mimo jiné byl také největším dinosaurem ve filmu \"Jurský park\", díky kterému se stal obecně známým. Ve většině knih o dinosaurech až do počátku 90. let byl také uváděn jako největší známý dinosaurus. Kostra afrického brachiosaura v berlínském Humboldtově muzeu (\"Museum für Naturkunde\") je stále nejvyšší smontovanou kostrou dinosaura na světě (výška exponátu v roce 2010 činila 13,26 metru, délka asi 23 metrů). Kostra byla smontovaná z původních zkamenělin, vykopaných německými expedicemi v Tendaguru v letech 1909-1913. Dnes je však zřejmé, že tato kostra patřila blízce příbuznému rodu brachiosaura ze Severní Ameriky, označovanému proto odlišným rodovým jménem \"Giraffatitan\" (\"žirafí titán\").\n\n\n"}
{"id": "106413", "url": "https://cs.wikipedia.org/wiki?curid=106413", "title": "Giganotosaurus", "text": "Giganotosaurus\n\nGiganotosaurus (Z řečtiny - obří jižní ještěr) byl rod obřího teropodního dinosaura z čeledi Carcharodontosauridae. Byl jedním z největších masožravých dinosaurů (teropodů), známým podle dobře zachované kostry. Tento obří dravec žil asi před 98 až 96 miliony let na území dnešní Argentiny. Byl objeven automechanikem a sběratelem zkamenělin Rubenem Carolinim v roce 1993 a popsán o dva roky později podle kostry kompletní asi ze 70%. Dnes je obvykle považován za jednoho z největších známých teropodů (viz také Velikost dinosaurů).\n\n\"Giganotosaurus\" soupeřil s mnohem mladším tyranosaurem na čele neoficiální tabulky velikosti masožravých dinosaurů. \"Giganotosaurus\" měl celkově delší lebku (160 cm, ale někteří jedinci možná až 200 cm), délku asi 13,2 metru a hmotnost okolo 6100 až 8300 kilogramů – největší dobře známý jedinec tyranosaura byl asi o 1 metr kratší, ale přesto je znám ještě delší jedinec než 13,2 metru dlouhý Gigantosaurus, a to konkrétně egyptský rybožravý Spinosaurus dlouhý 14 metrů ). Přesto nemusel být \"G. carolinii\" nutně těžší než největší jedinci druhu \"T. rex\".\n\nNa druhou stranu, mozek giganotosaura byl asi o polovinu menší, než u vývojově pokročilejšího celurosauridního teropoda tyranosaura. Giganotosaurus měl sice lebku téměř až o čtvrtinu delší než tyranosaurus, ale bývalý rekordman ji měl na rozdíl od větších teropodů jako byl \"Giganotosaurus\" či \"Spinosaurus\" relativně mohutnější a mnohem odolnější. Na rozdíl od giganotosaura mohl tyranosaurus kromě rvaní masa i drtit kosti, a kvůli celkově větší mohutnosti a inteligenci byl tak tyranosaurus mnohem nebezpečnějším predátorem.\n\nV roce 2006 byl na základě fosílií objevených v letech 1995 a 1997 až 2001 popsán nový druh velmi blízce příbuzného teropoda, který dostal vědecké jméno \"Mapusaurus roseae\". Ten prokazatelně dorůstal délky 12,2–12,6 m, mohl však být celkově mohutnější.\n\nPaleontologové Blanco a Mazzetta publikovali v roce 2001 biomechanickou studii, týkající se lokomoce (pohybových schopností) giganotosaura. Podle jejich výsledků dokázal tento obří teropod i při své hmotnosti v řádu 5-8 tun dosáhnout alespoň na krátkou vzdálenost rychlosti až 14 m/s (50,4 km/h). Tím by nepochybně patřil k nejrychlejším velkým teropodům. Pokud by byl tento výpočet pravdivý, pak by obří dravec běhal skoro o 6 km/h rychleji, než kolik zvládnou nejrychlejší lidští sprinteři, jako je například Usain Bolt.\n\n\"Giganotosaurus\" patří spolu s příbuznými rody \"Tyrannotitan\", \"Mapusaurus\" a \"Carcharodontosaurus\" do čeledi Carcharodontosauridae. \"Giganotosaurus\" a \"Mapusaurus\" byli navíc zařazeni do samostatné podčeledi Giganotosaurinae paleontology Coriou a Curriem v roce 2006, neboť sdílejí více vzájemných společných znaků než s ostatními příslušníky čeledi.\n\nGiganotosaurus se objevuje především v části části Země obrů ze seriálu \"\" s Nigelem Marvenem. Zde je ukázáno, že smečky giganotosaurů loví mladé argentinosaury. Dále se vyskytuje i ve čtvrtém díle třetí série populárního sci-fi seriálu \"Pravěk útočí\" (\"Primeval\"), kde se dostane trhlinou času do současnosti, sežere Nigela Marvena a napadne obrovské letadlo.\n\n\n"}
{"id": "106419", "url": "https://cs.wikipedia.org/wiki?curid=106419", "title": "Jehla", "text": "Jehla\n\nJehla je nástroj, který se využívá k činnosti zvané šití či sešívání. Obecně se jedná o spojování dvou kusů materiálu pomocí nitě, či jiného vhodného vlákna, za vzniku švů. Jedná se o základní nástroj, který se využívá při výrobě oděvů a pro spojování dalších částí. Kromě krejčovství se jehel využívá též v obuvnictví, brašnářství a čalounictví apod.\n\nSkládá se ze tří částí. Ucho jehly, do kterého se provléká nit, těla jehly a špičky jehly, která je určena pro propichování materiálu. Jehly se vyrábějí z oceli nebo nerezové oceli, ale dříve byly vyráběny z kostí či dřeva.\n\nJehly se používá jak pro ruční šití, tak i pro šití na šicích strojích. Příbuznými nástroji jehly jsou ševcovské šídlo a špendlík.\n\nJehla je velmi starý nástroj, který se začal rozvíjet jako potřeba pro spojování materiálů při výrobě oblečení. První vyráběné jehly byly určeny pro propichování kožešiny a neměly ucho, tak jako mají dnešní moderní jehly. Uchem jehly je provlečena nit, tak aby se při šití protáhla skrze spojované látky respektive sešívané předměty.\n\n\n"}
{"id": "106420", "url": "https://cs.wikipedia.org/wiki?curid=106420", "title": "Náprstek", "text": "Náprstek\n\nNáprstek je pomůcka využívaná při ručním šití, fungující jako ochrana před bodnutím jehlou do prstů. Slouží také pro snadnější a bezpečnější protlačení jehly látkou.\n\nNejstarší náprstky pocházejí z období starověkého Říma při vykopávkách v Pompejích, který byl vyroben z bronzu a datován do prvního století. Římský náprstek byl objeven i na území St Albans v Anglii a je vystaven v tamějším muzeu. Náprstky jsou v dnešní době nejčastěji vyráběny z kovu, kůže, plastu, dřeva, skla a nebo porcelánu. V dřívějších dobách se vyskytovaly náprstky také z kostí a rohoviny.\n\nModerní náprstky jsou vyráběny od počátku 19. století.\n"}
{"id": "106422", "url": "https://cs.wikipedia.org/wiki?curid=106422", "title": "Knoflík", "text": "Knoflík\n\nKnoflík je zařízení sloužící ke spojení dvou částí oděvu pomocí provléknutí tělesa knoflíku skrz knoflíkovou dírku. Knoflík je převážně malé deskovité tělísko, které se většinou využívá v textilním průmyslu jako součást oděvu pro otevírání a zavírání, či jako módní doplněk.\n\nKnoflík může být vyroben z mnoha materiálů, od přírodních po uměle připravené (dřevo, kost, rohovina, lastury, kly, minerály, sklo, kov, plast atd.). V moderní době se k výrobě knoflíků nejčastěji používá tvrdý plast.\n\nPrvní zmínky o knoflících pocházejí z roku 2800–2600 př. n. l. z oblasti řeky Indus a doby bronzové v Číně (2000–1500 př. n. l) a také z oblasti starověkého Říma. Knoflíky využívané pro odívání se objevují v 13. a 14. století v Evropě.\n\nVelikost knoflíků se často označuje v tzv. anglických liniích. Jedna anglická linie je 1/40 anglického palce 0,635 mm.\n\nObvyklé velikosti: 16, 18, 20, 22, 24, 26, 28, 30, 32, 36, 40, 44, 48, 52, 54, 60 64\n\n\nKnoflíky se vyrábí lisováním na lisech, třískovým obráběním, litím do forem či vstřikováním. Pro perleťové knoflíky je surovinou perleť z lastury a ulit mlžů tropických moří i říčních\nškeblí. Přírodní perleť tvoří uhličitan vápenatý, vzhled perleti je nepravidelný (vlnkovitý) knoflík má nerovný povrch. Důležité je, že knoflík nesmí nikde dřít šitý materiál, nesmí porušovat nit (musí být zajištěna hladkost ouška, dírek). Z perleti se vyráběly téměř výhradně knoflíky. Pouze někteří jednotlivci se zabývali zhotovováním ozdobných předmětů, jako například spon, kalamářů, kazet, odznaků a podobně. Při výrobě knoflíků se perleť nejdříve vrtala, potom brousila, točila (knoflíkům se dával tvar či fazóna). Nato se dírkovaly, opalovaly, leštily a konečně našívaly na karty, to je na stříbrný nebo modře lakovaný papír po tuctech (dvanácti kusech) nebo veletuctech (144 kusech). Našité knoflíky pro svoji bělostnost a perleťový lesk byly velmi pěkné. Velikost knoflíků se udává sudými čísly. Od nejmenších 8 (osmiček) postupně do 60. Obyčejné košilové knoflíky jsou 18 (osmnáctky) a mají v průměru asi 11 mm. Tvar knoflíků, čili fazon se značí jmény – parizky, ostré, misky, talířky, vulsty, khesle a záleží na vyhloubení středu i podoby okraje. Podle jakosti se knoflíky třídí na 7 druhů. Práce perleťářů bývala těžká, namáhavá, poněvadž se většinou vykonávala na soustruzích poháněných šlapáním.\n\nPouze málo dílen si později zařídilo pohon strojů motory naftovými nebo i elektrickými. Dírkování se provádělo na strojích podobných šicím strojům po dvou nebo čtyřech dírkách. Tuto práci a našívání knoflíků na kartony obstarávaly ženy. V Předíně byli též dovední barvíři, kteří knoflíky barvením přizpůsobili kůži a látkám, na něž se našívaly.\n\nNitěné knoflíky jsou používané jako prádlové knoflíky, jsou vyráběny navíjením příze na hladké zinkové kroužky. Podle provázání příze se dělí na loukoťové a věnečkové.\n\nPatentní zapínací knoflíky jsou vyráběné jako snímatelné nebo nesnímatelné. Mají různé povrchové úpravy. Použití: sportovní oděvy, džínové oblečení.\n\nNýtovací knoflíky se skládají ze 4 dílů (2 pro vrchní díl a 2 pro spodní díl textilie). Použitím nýtovacích knoflíků dosáhneme nerozebíratelného spojení. Nýtovací knoflíky jsou různé pro jemné a pro silné textilie. Stiskací knoflíky mají 2 protikusy, které se musí na textilii přišívat. Klasické stiskací knoflíky KIN jsou vyrobeny z mosazi nebo niklu, popř.\ntaké z plastu.\n\n\n"}
{"id": "106427", "url": "https://cs.wikipedia.org/wiki?curid=106427", "title": "Zdrhovadlo", "text": "Zdrhovadlo\n\nZip či zdrhovadlo je zařízení sloužící ke spojování dvou částí dohromady. Je nejčastěji využíván na oděvech, ale má mnohé další využití (na batozích, kufrech, sportovním vybavení a u pomůcek pro kempování).\n\nZip se skládá ze tří částí - jezdce a dvou ozubených pásů, které do sebe zapadají. Každý z pásů je složen z řady speciálních zubů, které jsou na konci zahnuté, což umožňuje jejich větší soudržnost a tedy pevnost. Suchý zip funguje na jiném principu.\n\nPředchůdce moderního zipu byl patentován jako \"an Automatic, Continuous Clothing Closure\" ve Spojených státech amerických v roce 1851 Eliasem Howem, nejednalo se ale o vynález pro praktické využití, a proto nebyl nikdy uveden do prodeje. Whitcomb L. Judson si nechal patentovat podobné zařízení známé jako \"Clasp Locker\" pro rychlejší zapínání bot (1891). Vynález začal být vyráběn jeho firmou \"Universal Fastener company\". Skutečný moderní zip se na světě objevil v roce 1913 (patentován 1917) a jeho tvůrcem se stal Gideon Sundback – Švéd, který emigroval do Kanady. Menší segmenty zvýšily jejich hustotu, díky tomu zip snadno neprofoukl a neodhaloval spodní vrstvy oblečení. Americká armáda jím vybavila své vojáky bojující v první světové válce. Zkrácený název \"zipper\" mu dal výrobce obuvi, společnost B.F.Goodrich Company dle zvuku, který vydával. Ve 30. letech 20. století se začal zip prosazovat do oblečení i díky reklamní kampani zdůrazňující, že dětské prstíky si s ním lépe poradí než s knoflíky. Nakonec se prosadil i do zapínání pánských kalhot, k čemuž dopomohl britský král Edward VIII., který se na veřejnosti běžně objevoval v kalhotách se zipem. Zipy mají zejména v oblibě osoby trpící koumpounofobií, tedy chorobným strachem z knoflíků.\n\nV současnosti je největším výrobcem zipů japonská firma \"Yoshida Kogyo Kabushikikaisha\", známá pod zkratkou YKK, která produkuje přibližně polovinu veškeré světové produkce zipů. Každoročně okolo 7 miliard kusů.\n\nSpirálový –  dvě tenké plastové tvarované spirály zapracované do proužků látky. Každá otočka spirály je jeden zoubek zipu. Ukončován shora obvykle kovovými koncovkami. Často prodáván i v metráži, lze snadno ustříhnout a upravit na libovolnou velikost. Časté použití: kapsy, mikiny, batohy\n\nKostěný (plastový) – jednotlivé plastové zoubky připevněné k proužkům látky. Shora obvykle ukončeny větším zoubkem odlišného tvaru. Časté použití: bundy\n\nMosazný (kovový) – užší kovové zoubky připevněné k proužkům látky. Shora obvykle ukončeny větším zoubkem odlišného tvaru. Časté použití: džíny, boty\n\nDělitelný: zip lze úplně rozepnout na dva nespojené díly. Časté použití: bundy, spací pytle, odepínací nohavice\n\nNedělitelný: i po úplném rozepnutí zůstává zip dole spojen. Časté použití: kapsy, batohy, poklopec\n\nObousměrný: zip má 2 jezdce a jde rozvírat či zavírat z obou stran. Časté použití: bundy, batohy\n\nOboustranný: zip má 1 jezdec a jde rozvírat z líce i z rubu oděvu. Časté použití: spací pytle\n\nSkrytý: slabší, obvykle spirální zip, jehož zoubky po zapnutí nejsou patrné. Na šicím stroji se obvykle všívá speciální patkou na skrytý zip. Časté použití: sukně, šaty\n\nZátěrový (voděodolný): nepromokavý skrytý zip opatřený zátěrem, který brání prostupu vody textilní částí i mezi zoubky zipu. Časté použití: membránové bundy\n\nNekonečný zip (zdrhovadlový pás) – pás zipu v metráži, který lze přistřihnout na libovolnou délku. Ke spirálovým zipům se prodávají i kovové ukončovací části. Jezdce k nekonečným zipům se prodávají zvlášť. Lze jej použít místo nedělitelného zipu nestandardní délky, např. povlak na matraci.\n\nDélka zipu – zdrhovadla se prodávají v různých předpřipravených délkách nebo v metráži (tzv. nekonečný zip). Udává se pouze délka zapínatelné části zipu, bez textilních kousků bez zoubků nahoře a dole.\n\nVelikosti zipu – zdrhovadla se dělají v různých velikostech, aby nebyla příliš slabá nebo naopak zbytečně robustní. Velikost zipu se udává v mm, měřena je šíře zapnuté spirály/zoubků bez textilní části. Každá firma má vlastní číslování, u spirálních je časté označení WS (WS0 – 3(4)mm, WS10 – (5)6mm, WS20 – 8(9)mm), popřípadě 0 ( největší), 1, 2 . Velikost zipu je často vyražena z rubové strany jezdce, což pomáhá při výměně rozbitého jezdce (např. při rozjíždění zipu).\n\nPruh zipu sešitý ze 2 různých zipů umožňující spojení nekompatibilních zipů. Používá se například u vsadky na bundu - speciální oblečení při nošení dětí.\n\nZip bývá první věc, co se u oblečení (např. bundy) rozbije. V takovém případě je buďto třeba vyměnit jezdce, nebo celý zip. Tuto službu dělají obvykle opravny oděvů.\n\nV případě rozjíždění zipu, kdy zip není jinak poškozen pomáhá jezdec lehce stisknout kleštěmi.\n\nV naprosté většině případů vůbec není třeba celý zip měnit a stačí vyměnit jezdce. To je v případě, když jezdec upadne, rozjíždí se zip nebo se ulomí pacička, ale 2 pásy na bundě se zoubky jsou v pořádku, zoubky nechybí a není vypáraný nebo odtržený. Namísto původního jezdce se shora nasune nový jezdec. U spirálních zipů je před výměnou třeba odstranit kovou zarážku a po instalaci nového jezdce ji vrátit zpět na místo. Velikost zipu je často vyražena z rubové strany jezdce.\n\nVýměna celého zipu probíhá tak, že se původní zip vypáře a na jeho místo přišije nový zip.\n\nMetoda zipu je přenesená aplikace mechanického zdrhovadla do prostředí silniční dopravy, která je používána v případech, kdy se dva jízdní pruhy na nějaké pozemní komunikaci z jakéhokoliv důvodu zužují pouze na jeden jízdní pruh. Vozidla v tomto případě najíždějí do volného jízdního pruhu střídavě jeden zprava a jeden zleva, což připomíná právě běžné mechanické zdrhovadlo.\n"}
{"id": "106430", "url": "https://cs.wikipedia.org/wiki?curid=106430", "title": "Jehla (rozcestník)", "text": "Jehla (rozcestník)\n\nJehla se používá ve více významech.\n\n\n\n\n"}
{"id": "106451", "url": "https://cs.wikipedia.org/wiki?curid=106451", "title": "Domeček", "text": "Domeček\n\nDomeček, resp. Hradčanský domeček, je označení pro část bývalé vojenské věznice z dob Rakouska-Uherska v Praze na Hradčanech (Kapucínská č. o. 2, č. p. 214), která sloužila nejprve gestapu a posléze vyšetřovatelům StB, Obranného zpravodajství a 5. oddělení Hlavního štábu jako vyšetřovací věznice či přesněji mučírna. Nenápadnou jednopatrovou budovu zvolil za věznici tehdejší náměstek ministra obrany, divizní generál Bedřich Reicin, jeden z hlavních tvůrců vykonstruovaných soudních procesů s československými vojáky a důstojníky a autor čistek v řadách vysokých vojenských důstojníků. \n\nJe často označován za nejkrutější mučírnu, jakou kdy komunisté v Československu provozovali, a platí za jeden ze symbolů bestiality a teroru státní bezpečnosti a komunistického režimu. Vyšetřovací metody pracovníků věznice zahrnovaly mj. odpírání spánku a stravy, ale i psychické týrání a mučení zimou, bití, škrcení, topení a další. \n\nPod vedením kpt. Františka Pergla (známého též pod přezdívkou \"Suchá lípa\") zde vyšetřovatelé StB vyslýchali a zpracovávali mimo jiné vysoké československé armádní důstojníky a hrdiny protinacistického odboje. Mnoho z nich tak mohlo srovnat metody gestapa a StB na vlastní kůži, někteří v tomto srovnání označují StB jako horší, zbytek je považuje za srovnatelné.\n\n\n"}
{"id": "106456", "url": "https://cs.wikipedia.org/wiki?curid=106456", "title": "Paul Johnson (rozcestník)", "text": "Paul Johnson (rozcestník)\n\nJméno Paul Johnson má více nositelů:\n\n"}
{"id": "106457", "url": "https://cs.wikipedia.org/wiki?curid=106457", "title": "Esperantští rodilí mluvčí", "text": "Esperantští rodilí mluvčí\n\nEsperantští rodilí mluvčí (v esperantu zkráceně označováni jako \"denaskuloj\") jsou osoby, jejichž mateřský jazyk (respektive jeden z mateřských jazyků – esperantští rodilí mluvčí jsou dvojjazyční či trojjazyční) je esperanto. Jde především o děti z mezinárodních manželství esperantistů.\n\nJejich počet se odhaduje na přibližně 200 až 2 000, podle Haralda Haarmanna několik tisíc. Uvádějí se i rodilí mluvčí druhé a třetí generace.\n\nHistoricky prvním takovýmto dítětem byla Emilia Gastónová narozená 2. června 1904 jako dcera španělského esperantisty Emilia Gastóna. Mezi nejznámější takovéto současníky patří finančník George Soros. V rodině esperantistů vyrostl a esperanto od dětství ovládal i Petr Ginz (1928–1944), jehož kresbu měsíční krajiny vytvořenou v terezínském ghettu vynesl 16. ledna 2003 do vesmíru americký raketoplán Columbia, a jeho sestra, izraelská malířka Chava Pressburgerová (rozená Eva Ginzová).\n\n\n"}
{"id": "106458", "url": "https://cs.wikipedia.org/wiki?curid=106458", "title": "Kootenay", "text": "Kootenay\n\nKootenay ( ) je jezero v provincii Britská Kolumbie v Kanadě. Nachází se ve Skalnatých horách mezi hřbety Purcell a Nelson. Vzniklo zaplavením údolí. Má rozlohu 435 km². Je 100 km dlouhé a 1,5 až 6 km široké.\n\nPřes jezero protéká řeka Kootenay.\n\n"}
{"id": "106459", "url": "https://cs.wikipedia.org/wiki?curid=106459", "title": "Malé Otročí jezero", "text": "Malé Otročí jezero\n\nMalé Otročí jezero ( ) je jezero v provincii Alberta v Kanadě. Má rozlohu 1200 km². Je více než 100 km dlouhé a přibližně 15 km široké. Průměrně je hluboké 11,4 m a dosahuje maximální hloubky 20,5 m.\n\nU východního konce jezera se u jeho ústí do Malé Otročí řeky rozkládá městečko Slave Lake. Podle webové stránky města pochází jméno Otročí jezero od \"„domorodého národa několika kríjskými kmeny dobývajícími jeho loviště pohrdlivě nazývaným Otročí indiáni“\".\n\nBřehy jsou mírně skloněné a na jihu deltové.\n\nDo jezera ústí řeky Heart a Driftpile. Z jezera odtéká Malá otročí řeka přítok řeky Athabasca (povodí Mackenzie).\n\nNa jezeře je rozvinuto rybářství (síh) a chov norků.\n\nDíky svému umístění na hlavním tahu stěhovavých ptáků je Malé Otročí jezero oblíbeným mezi ptáčníky. Blízký provinční park Lesser Slave Lake Provincial Park udržuje u písečných pláží místa a zařízení pro táboření, společně i s několika místy u skalnatých pláží. Populární rybaření je legální. Celý severní břeh jezera je chráněn, další chráněná území jsou provinční park Hilliard's Bay Provincial Park, rezervace \"Lesser Slave Lake Wildland\" a \"Grouard Trail Park Reserve\".\n\nV okolí jezera je rozvinutá turistika.\n\nPo jižním břehu jezera je vedena Albertská silnice Highway 2 a železniční dráha Canadian National Railway a na východním konci jezera má svůj nejjižnější bod silnice Bicentennial Highway.\n\nNa břehu jezera bylo zřízeno několik indiánských rezervací :\n\nBěhem hašení požáru u jezera se do něj 20. května 2011 zřítil vrtulník Bell 212. Čtyřiapadesátiletý pilot, Jean-Luc Deba z Montrealu při nehodě zahynul. Při prvním výročí nešťastné události pak byl na jeho počest pojmenován park u Canyon Creeku.\n\n"}
{"id": "106462", "url": "https://cs.wikipedia.org/wiki?curid=106462", "title": "Předložka", "text": "Předložka\n\nPředložka (lat. \"praepositio\"; v některých jazycích záložka, lat. \"postpositio\") je neohebný slovní druh. Předložky stojí před podstatnými jmény, zájmeny a číslovkami. Nejsou plnovýznamovým slovním druhem (odborně se označují jako \"synsémantika\"), ale pomáhají vytvářet fráze a modifikovat vztahy mezi větnými členy. Předložka sama o sobě není větným členem, stává se jím teprve ve spojení s příslušným výrazem. Ve flektivních jazycích, jako je čeština, se každá předložka pojí s určitým pádem nebo více pády. V jiných jazycích mohou předložky systém pádů plně nahradit.\n\nPodle původu rozlišujeme předložky primární (též původní, v češtině např. \"na, v, do, z, k , u\") a sekundární (též nepůvodní, např. \"kolem, díky, kvůli\"), které vznikly z jiných slovních druhů a ustálených frází.\n\nPředložka stojí před podstatným jménem, zájmenem nebo číslovkou, ke kterým se vztahuje. Je-li podstatné jméno rozvito přívlastky, předložka se klade před celý takto rozvitý větný člen. Příklady:\n\nV některých jazycích je pociťována silná vazba mezi předložkou a slovesem. Proto např. v anglické vedlejší větě nebo otázce obvykle nestojí předložka před vztažným/tázacím zájmenem, ale za slovesem na konci věty:\n\nV některých jazycích (např. v maďarštině) existují tzv. záložky (postpozice), které plní stejnou funkci jako předložky, ale stojí až za podstatným jménem: \"sampon korpásodás ellen – šampón proti lupům\". V latině mohou mít některé záložky formu přípony, například \"nobiscum\" (s námi) jako alternativa k \"cum nobis\", podobně i v turečtině, finštině atd.\n\nVe flektivních jazycích (např. v češtině) se předložka obvykle pojí s určitým pádem:\n\nPředložka se může pojit s více než jedním pádem, tím se však vyjadřují různé významy – typicky např. rozlišení místa a směru:\n\nObdobně například i v němčině:\n\nV maďarštině se záložky pojí nejčastěji se základním pádem (nominativem). Se systémem pádů se zpravidla nekombinují. Záložky plní podobnou funkci jako pádové koncovky, avšak s tím rozdílem, že nepodléhají samohláskové harmonii (mají pouze jeden tvar) a v písmu stojí samostatně:\n\nV některých jazycích (angličtina, švédština, francouzština) systém předložek zcela nahrazuje systém pádů. Příklad z angličtiny:\n\nVolba předložky primárně závisí na slovese, tj. sloveso se může pojit jen s určitými předložkami: \"počítat s něčím, spoléhat na něco, uvažovat o něčem\"\n\n\n"}
{"id": "106463", "url": "https://cs.wikipedia.org/wiki?curid=106463", "title": "David Černý", "text": "David Černý\n\nDavid Černý (* 15. prosince 1967, Praha) je český umělec, který je znám především jako tvůrce různých kontroverzních a provokativních plastik. V letech 1988–1996 vystudoval Vysokou školu uměleckoprůmyslovou v Praze a je laureátem Ceny Jindřicha Chalupeckého, grantu Nadace Pollocka a Krasnerové a ceny na bienále v Kortrijku.\n\nQuo vadis je prvním dílem Davida Černého, které vzbudilo větší veřejnou pozornost. Jedná se o plastiku Trabantu na nohách, symbolizující hromadný exodus východních Němců přes velvyslanectví západního Německa v Praze v létě a na podzim 1989. V roce 1990 byla umístěna na Staroměstské náměstí v Praze. Originál dostalo Fórum pro soudobé dějiny v Lipsku. Bronzový odlitek je od podzimu roku 2001 umístěn na zahradě německého velvyslanectví v Lobkovickém paláci na pražské Malé Straně.\n\nDne 28. dubna 1991 společně se svým kamarádem natřel růžovou barvou známý pražský tank \"IS-2\" č. 23, což tehdy vyvolalo skandál. Roku 2008 na Smíchově krátce umístil pouze torzo růžového tanku s bílým invazním pruhem. V době války v Jižní Osetii tak reagoval na ruskou zahraniční politiku.\n\nDne 21. srpna 2018 ráno v den padesátého výročí od sovětské okupace Československa v roce 1968 umístil umělec David Černý na náměstí Kinských v Praze 5 torzo tanku v klasické zelené barvě s bílým okupačním pruhem. Umělecký objekt je dle jeho slov na travnaté ploše „Dočasně umístěn. Tak tomu říkali“. Původně měl být objekt deinstalován ze dva dny, ale radní Prahy 5 povolení k umístění prodloužili až do konce roku 2018.\n\nJako \"Viselec\" nebo \"Zavěšený muž\" je označována socha Sigmunda Freuda o výšce 220 cm visícího za jednu ruku na střeše v Husově ulici v Praze. Socha pochází z roku 1997. V roce 1999 Viselec shlížel ze stockholmského Muzea moderního umění na výstavu výtvarného umění z bývalých komunistických zemí Evropy. V létě 2007 visela socha Sigmunda Freuda v Chicagu. V roce 2007 socha způsobila poplach u hasičů i policie v michiganském městě Grand Rapids poblíž arény Van Andel. Lidé si Freuda spletli se sebevrahem. V roce 2009 byla součástí výstavy vítězů Ceny Jindřicha Chalupeckého, kterou v jihokorejských městech Soulu a Tegu v rámci českého předsednictví v EU uspořádalo Velvyslanectví ČR v Korejské republice. Také na budově Uměleckého muzea Soulské národní univerzity (Seoul National University Museum of Art vyvolal hned první noc poplach.\n\nMezi jeho známá díla patří také žertovná plastika „Kůň“ z roku 1999, představující svatého Václava sedícího na břiše svého mrtvého koně. Původně byla umístěna na dolním konci Václavského náměstí, v současné době je instalována v pasáži paláce Lucerna v Praze na Novém Městě. Tato socha byla instalována za podpory Dagmar Havlové, švagrové Václava Havla a majitelky Lucerny, jež uzavřela s umělcem dohodu, podle níž má dílo viset v Pasáži Lucerna do té doby, dokud nebude v zemích Koruny české obnovena konstituční monarchie.\n\nMezi jeho další známá díla patří například „Miminka Babies“, černé laminátové sochy 10 miminek umístěné na Žižkovském vysílači.\nNejprve byla na věž instalována dočasně v rámci projektu Praha Evropské město kultury 2000. Koncem roku byla sejmuta, avšak pro velký úspěch byla roku 2001 upevněna na věž na trvalo. Reakce však nebyly jen pozitivní, server VirtualTourist.com ocenil v roce 2009 Žižkovský vysílač jako druhou nejošklivější stavbu světa a batolata Davida Černého jsou v popisu výslovně zmíněna takto: \"Je už sama o sobě dost ošklivá, ale malé lezoucí děti od výtvarníka Davida Černého ji z ostudy proměnily v něco, z čeho se vám opravdu zatočí hlava.\" Tři bronzová miminka stejného vzhledu jsou instalována na Kampě.\n\nV Praze na Smíchově v galerii Futura v Holečkově ulici je trvale umístěno sousoší z roku 2003. Jedná se o torza nahých dolních částí těl dvou sehnutých mužských postav o výšce 520 cm. Po žebříku je možno vylézt k otvoru v zadní části těl, otvory lze sledovat videosmyčku, na níž se Václav Klaus a Milan Knížák spokojeně krmí kaší.\n\nV roce 2004 byl společně s Ivanem Theimerem, Vladimírem Preclíkem, Michalem Gabrielem a Jaroslavem Rónou osloven, aby navrhl pomník odboji během druhé světové války na pražském Klárově. Černého projekt vyhrál, ale proti realizaci se postavil Český svaz bojovníků za svobodu kvůli Černého mediálním výrokům směřujícím proti českým komunistům i nacionalistům. Pomník byl nakonec postaven podle návrhu, jehož autorem je sochař Vladimír Preclík.\n\nNa dvoře Hergetovy cihelny na pražské Malé Straně je umístěno od roku 2004 dílo nazývané \"Čůrající postavy\". Dvě bronzové mužské postavy o výšce 210 cm jsou ovládány elektronickým zařízením, které umožňuje natáčet boky a zvedat penis tak, že proud vody na hladinu jezírka ve tvaru České republiky píše písmena. Standardně opakované citáty lze přerušit textem zaslaným pomocí SMS.\n\nDne 1. července 2005 bylo odhaleno na liberecké autobusové zastávce „Sokolská u zdi“ dílo „Hostina obrů“, které je tvořeno bronzovým zastávkovým přístřeškem v podobě stolu, na jehož desce jsou například liberecké párky, masožravá rostlina, propíchnutá lidská hlava, půllitr a žejdlík. Investorem díla byla Spacium o. p. s. společně s dalšími subjekty.\n\nObří kovová hlava o výšce 7 metrů a hmotnosti 13 tun s pohybujícími se částmi je od roku 2007 umístěna u sídla společnosti American Asset ve městě Charlotte v Severní Karolíně. Z úst sochy stříká voda do bazénku. Slavnostnímu odhalení byl přítomen český ministr zahraničí Karel Schwarzenberg a kapela The Plastic People of the Universe.\n\nDvě červená auta zavěšená na budově kulturního centra MeetFactory v prostoru železničního depa v Praze na Smíchově. Centrum bylo otevřeno v roce 2007.\n\nPod jeho vedením vznikala instalace, která měla v bruselské budově Rady EU reprezentovat Českou republiku po dobu jejího předsednictví od ledna do června 2009. V instalaci vysoké 16 metrů v podobě skládačky je každý stát Evropské unie reprezentován určitým stereotypem, který podle Černého o něm mají zažitý ostatní obyvatelé Evropy. Česko má podobu zlatem lemovaného displeje s výroky Václava Klause. Na projektu podle Černého údajně spolupracovalo celkem 27 výtvarníků (jejichž existenci nakonec sám vyvrátil – ve skutečnosti se na plastice podíleli také jeho tři asistenti, Tomáš Pospiszyl, a Krištof Kintera.) a již v počátku ho provázely kontroverzní reakce. Proti zpodobnění Bulharska protestovalo tamější ministerstvo zahraničí.\n\nV polovině října 2009 potvrdil investor multifunkčního Copa centra budovaného u stanice metra Národní třída, že v neveřejném výběrovém řízení bylo jím navržená penisová fontána vybrána k umístění na dvoraně nové budovy. Fontána má mít podobu asi 30 bronzových poloztopořených různě tlustých penisů, které budou střídavě chrlit vodu, kolem středního osmnáctimetrového penisu. Plastika má být podle Černého především komentářem k situaci a současnému obsazení českého parlamentu. Na penisech mají být zabudovány displeje, na nichž se budou objevovat jména podle aktuálního politického dění. S investorským subjektem je spojen podnikatel Sebastian Pawlowski, který je spojován i s Černého fontánou čurajících postav na dvoře Hergetovy cihelny v Praze.\n\nK londýnské olympiádě v červenci 2012 připravil anglický patrový autobus v podobě atleta, který dělá kliky, s názvem London Booster. Autobus má připevněny obrovské paže, které se pomocí motorů umístěných uvnitř autobusu ohýbají a šestitunový autobus se tak pohybuje nahoru a dolů, hekaje. Zadní strana autobusu pak vypadá jako veliké lidské pozadí. Okna nahrazují obrazovky s videoprojekcí. Během olympijských her měl být klikující autobus vystaven před Českým domem v Londýně–Islingtonu. Poté se přesunul na pražský Chodov.\n\nDílo, které je podobného vzezření jako Metalmorphosis, je umístěno v Praze před obchodním centrem Quadrio (stanice metra Národní třída). Tato 39 tun vážící metrová busta Franze Kafky je složená ze 42 pohybujících se vrstev, celkem čítá 252 větších konstrukčních segmentů, téměř jeden kilometr kabelů, 1 500 m² nerezového plechu zrcadlového lesku a více než 16 300 kusů spojovacího materiálu. Pohyb 11metrové sochy zajišťuje 42 synchronních motorů. Duší sochy je unikátní kód, jehož součástí je 15 programů, z nichž je složena výsledná choreografie pohybu tváře.\n\nKinetická socha Davida Černého - kráčející orwelovské monstrum - \"Trifot\" byla instalována začátkem října 2016 (odhalena 13. října 2016) v těsné blízkosti pražské stanice metra Nové Butovice. Instalace stojí před novou galerií Czech Photo Centre, které by mělo prezentovat současné domácí i světové umění s důrazem na fotografii a video. Obří bulvy na dvanáctimetrové nerezové konstrukci Trifota sledují kolemjdoucí chodce a jejich obraz se na moment objeví na šesti obrazovkách rozmístěných na volnočasové zóně kolem monumentální plastiky. Galerii i venkovní prostor s Trifotem financovala stavební společnost Trigema.\n\nNová lávka pro pěší spojila (ve druhé půlce října roku 2017) stanici pražského metra B Jinonice se vznikající čtvrtí v bývalé Waltrovce. Na konci lávky vzniklo náměstí. Dne 18. října 2017 večer byly na tomto místě odhaleny tři sochy výtvarníka Davida Černého s názvem \"Pegasové\". Sochy jsou napůl koňmi a napůl motory. Přední části trupů koní (včetně hlav) jsou nahrazeny leteckými motory s třílistými vrtulemi. Dílo evokuje historickou skutečnost, že v bývalé továrně - Waltrovce byly v minulosti vyráběny letecké motory. Všechny sochy jsou mechanické (vrtule jsou otočné). Brownfield Waltrovky, bývalé továrny na letecké motory, koupila v roce 2012 společnost Penta.\n\nPlastika \"Speederman\" je vysoká 4 metry a má hmotnost 600 kg. Představuje nahou stříbrnou postavu superhrdiny viditelně zamrzlého v nelidsky rychlém pohybu, který je znázorněn opouštěním pohybových linií \"táhnoucích se\" za lidskou figurou. Mužská postava znázorňuje metaforu pro lidskou evoluci a estetické ideály lidského těla. Zároveň je i silným komentářem zrychleného tempa života ve městských společnostech v době nových technologií. Současně akcentuje složitost na cestě v našem každodenním životě. Speedermana nelze zaměňovat za Marvelovo \"Silver Surfera\" ani za tekutého kovového \"Terminátora\" (z filmu \"Terminátor II\"). Ani to není žádná komiksová postava. Plastika byla veřejnosti poprvé představena na 3. ročníku světového festival v Amsterodamu v roce 2013. Speederman je instalován ve veřejném prostoru v areálu brownfieldu Waltrovky v Praze Jinonicích.\n\nDavid Černý navrhoval umístit sochu obřího onanisty na Národní divadlo.\n\nZa prototyp Čecha označil Černý \"nepromíchanou, nezajímavou a lehce zknedlíkovanou hmotu, která je nasáklá pivem\". Za tyto výroky na něj podal Ladislav Bátora trestní oznámení pro hanobení rasy, národa a přesvědčení, ale policie věc odložila jako věc, která nenaplňuje skutkovou podstatu trestného činu. Po volbě Miloše Zemana prezidentem prohlásil, že \"estébácké metody, demagogie, náckovství a hlouposti mají navrch\". Nemůžeme se podle Černého divit, když jedna velká část těch inteligentních zahučela komínem a druhá velká část těch, kteří tuto zemi svým způsobem postavili, byla po tom vyhozena.\n\n\n\n\n\n\n\n\nSpolečně s hudebníkem Davidem Kollerem a filmařkou Alicí Nellis stál za vybudováním kulturního centra MeetFactory, otevřeného v roce 2007 v prostoru železničního depa na Smíchově. Budovu zdobí jeho plastika \"Červená auta\" v podobě dvou automobilů visících na věšácích.\n\n\n"}
{"id": "106464", "url": "https://cs.wikipedia.org/wiki?curid=106464", "title": "Podložka pod myš", "text": "Podložka pod myš\n\nPodložka pod myš je doplněk počítačové myši, který má za úkol vytvoření vhodného povrchu, po kterém se pohybuje snímací zařízení. To je důležité hlavně u kuličkových počítačových myší, které byly hodně náročné na typ povrchu. Dnes, v době optických a laserových počítačových myší je toto hledisko důležité víceméně jenom pro profesionální grafiky a počítačové hráče.\nPodložka má většinou přibližně obdélníkový tvar, ale je možno se setkat téměř s libovolným tvarem. Jedna strana podložky bývá matná s potiskem (platí spíše pro kuličkovou myš), která má za úkol umožňovat snadný pohyb. Druhá spodní strana je z pravidla bez potisku a vyráběna, aby dobře přilnula k povrchu, na který je položena. Profesionální podložky můžou mít z každé strany jiný povrch, kde je každý optimalizovaný na určitou činnost (hrubý –rychlost FPS / jemný povrch – přesnost RPG). Vzhledem k poměrně nízké výrobní ceně bývají často podložky pod myš používány pro reklamní účely.\nVzhledem k tomu, že v řadě případů uživatelé počítačů pracují s myší po dlouhou dobu bez přestávek, může neměnná poloha ruky ovládající myš vést k únavě v oblasti zápěstí a domněle je také jedním z faktorů podmiňujících tzv. syndrom karpálního tunelu. Z toho důvodu existují také speciální ergonomické typy podložek pod myš s gelovým polštářkem pod zápěstím, které jsou ze zdravotního hlediska mnohem příznivější.\n\nNa výrobu podložky je využíváno různých druhů materiálů – například plastové hmoty, textilie, gelu aj.\n"}
{"id": "106465", "url": "https://cs.wikipedia.org/wiki?curid=106465", "title": "Židle", "text": "Židle\n\nŽidle (zastarale nebo nářečně \"sesle\" z něm. \"Sessel\") je nábytek, který je určen k sezení a k podpírání těla. Typická židle se skládá z opěrátka, sedáku a nosné části (většinou se jedná o 4 nohy, ale výjimkou nejsou více- či méněnohé varianty). Doplňkem židle je područka (opěrátko na ruce), se kterým se už zařazuje do skupiny nábytku sloužícího především k odpočinku, jakožto křeslo. Židle může a nemusí být polstrovaná; křeslo je polstrované vždy.\n\nŽidle je určena pro jednu osobu a neslouží pouze k relaxačním účelům, ale například i při stolování, k úlevové poloze nebo při různé práci. Pohovka, lavička, gauč atd. jsou určeny pro více osob a využití nacházejí hlavně v odpočinkové činnosti. Židle je vyrobena téměř z libovolného pevného materiálu, ale mezi nejčastější patří židle vyrobené ze dřeva (např. ratan), plastu, kovu, pleteného proutí atd.\n\nSlovo bylo do češtiny přejato ze starohornoněmeckého \"sidel(e)\", kam přišlo z latinského \"sedile\" ’sedadlo, stolice’, od \"sedere\" ’sedět’. Zmínka o židli je v češtině poměrně nová, poprvé se objevuje v r. 1484.\n\nRozměry a vlastnosti židlí jsou v České republice stanoveny Českými technickými normami. Ty jsou buď převzaty z EU (\"ČSN EU\") nebo se jedná o normy vlastní (\"ČSN\").\nVýška sedáku by měla být v rozmezí 40 až 50 cm tak, aby sedící člověk měl nohy v kolenou ohnuté v tupém úhlu. Úhel opěradla by měl být takový, aby byla osoba při opření v mírném záklonu (5°). Výška opěradla by měla být přibližně taková, aby dosahovala pod lopatky nebo k ramenům těla. Kancelářská židle poskytuje sedícímu vyšší komfort, má prvky aktivního sezení a jde o typ ergonomické židle pro dlouhodobé sezení.\n\nČeská výtvarnice Magdalena Jetelová vytvářela mezi jiným monumentální dřevěné plastiky v podobě židlí. Její artefakt \"Židle\", který zničila povodeň z roku 2002, se stal jedním ze symbolů této přírodní pohromy.\n\nVelká červená židle je symbolem řetězce prodejen nábytku XXXLutz.\n\n\n"}
{"id": "106468", "url": "https://cs.wikipedia.org/wiki?curid=106468", "title": "Ubrus", "text": "Ubrus\n\nUbrus, zdrobněle ubrousek, je doplněk, který slouží ke zvýšení estetické hodnoty pokrývané plochy a případně její ochrany před poškozením a ušpiněním. Nejčastěji se využívá na pokrytí stolu. Ubrus může zakrývat celou plochu nebo jen její část.\n\nMateriál používaný pro výrobu běžných ubrusů bývá nejčastěji textilní, jedná se obvykle o materiály jako bavlna, vlna, umělá vlákna atd. Ubrus ale může být vyroben i s voděodolnou, oleofobní či podobnou úpravou, z plastu, lýčí, rákosu či jiných vhodných materiálů.\n\nV tehdejším Československu se anglické prostírání rozšířilo mezi světovými válkami. Tento způsob vznikl ve snaze dát vyniknout kráse leštěné desky stolu. Na stole není velký ubrus, místo něj se před hosty prostírají ubrousky ze silnějšího plátna - jednoduché i vyšívané, zdobené paličkovanou krajkou nebo monogramem. Používají se i podložky z jiných materiálů - z lýka, plastu apod. Ve středu stolu bývá položen tzv. „běhoun“. Nejvhodnější je toto prostírání pro denní stolování, případně pro prostírání na konferenčním stolku. \n\nOblíbený je trik, kdy předvádějící z plného stolu dokáže jedním rychlým pohybem strhnout ubrus, aniž by z něj spadlo rozestavěné nádobí.\n"}
{"id": "106473", "url": "https://cs.wikipedia.org/wiki?curid=106473", "title": "Farmaceutická chemie", "text": "Farmaceutická chemie\n\nFarmaceutická chemie je obor farmacie, který studuje vztah chemické struktury léčiv s jejich účinkem a osudem v organismu. Zabývá se též syntézou chemických léčiv a chemickými vlastnostmi léčiv. Pomáhá nacházet nové látky využitelné jako léčiva. Obsahuje také studium existujících léčiv, jejich biologických vlastností a jejich QSAR (\"quantitative structure-activity relationships\", česky \"kvantitativní vztahy mezi strukturou a aktivitou\") . Farmaceutická chemie se zaměřuje na kvalitativní rozměr léků a snaží se zajistit účelnost lékařských produktů.\n\nFarmaceutická chemie je mezidisciplinární věda, v níž se spojují disciplíny jako organická chemie, biochemie, výpočetní chemie, farmakologie, molekulární biologie, statistika a fyzikální chemie.\n"}
{"id": "106478", "url": "https://cs.wikipedia.org/wiki?curid=106478", "title": "Silicon Graphics", "text": "Silicon Graphics\n\nSGI neboli Silicon Graphics International Corp., je americká firma založená Jimem Clarkem a Abbey Silverstonovou v roce 1982 v Kalifornii. Jejich prvním produktem byl software a hardware na vývoj 3D počítačové grafiky.\n\nSGI je vedoucím dodavatelem škálovatelných výpočetních systémů, clusterovaných storage zařízení, HPC technologií, řešení pro datová centra spolu s profesionálními službami. SGI pomáhá řešit nejnáročnější obchodní i technologické výzvy v uvedených odvětvích.\n\nSystémy SGI dosahují prvotřídních parametrů především díky kombinaci unikátní technologie NUMAflex, výpočetnímu výkonu procesorů Intel a otevřené platformy operačního systému Linux. Technologie NUMAflex umožňuje vytvořit flexibilní platformu s nezávislou rozšířitelností počtu procesorů, kapacity sdílené paměti a propustností vstupních a výstupních kanálů.\n\n\n"}
{"id": "106479", "url": "https://cs.wikipedia.org/wiki?curid=106479", "title": "Nintendo DS", "text": "Nintendo DS\n\nNintendo DS (také NDS nebo DS) je přenosná herní konzole (handheld) firmy Nintendo, uvedená na trh v roce 2004. Vzdáleně připomínající Game Boy Advance SP svým otevíracím designem se ale výrazně liší přítomností druhého displeje, který je dotykový. Systém disponuje vestavěným mikrofonem, podporou 802.11 WiFi a dvěma sloty pro cartridge s hrami – jeden pro DS hry a druhý pro GameBoy Advance hry. Nintendo DS je plně kompatibilní se systémem Game Boy Advance, nikoliv však s předchozí generací – Game Boy a Game Boy Color. Nintendo DS není nástupcem Gameboy Advance – není dalším Gameboyem, ale novým přístrojem.\n\nDS je zkratka pro \"Dual Screen\" (česky „dvě obrazovky“), zvýrazňující hlavní znaky konzole. Během vývoje se konzole jmenovala \"Project Nitro\".\n\n2. března 2006 byla na japonský trh uvedena redesignovaná verze Nintenda DS s názvem Nintendo DS Lite. Byla uvedena na trh i v USA a Evropě.\n\nPůvodní design Nintenda DS byl kritizován pro svou těžkopádnost a nemodernost. Základní barevná varianta Titanium (černá a stříbrná) je k dostání všude po světě. Electric Blue je určená pro Severní a Jižní Ameriku. Graphite Black, Pure White, Turquoise Blue a Candy Pink jsou v Japonsku. Mystic Pink a Cosmic Blue je určena pro Austrálii a Nový Zéland. Candy Pink a Cosmic Blue jsou ale k dostání i v Evropě jako součást balíku Nintenda DS se hrou Nintendogs.\n\nKonzole má dva displeje – horní a dolní, který je dotekový. Vlevo od dolní obrazovky je osmisměrný ovládací kříž a tlačítko na zapnutí přístroje, vpravo jsou čtyři funkční tlačítka (označená A, B, X, Y) a nad nimi tlačítka START a SELECT. Tato základní sada se ovládá při držení konzole palci. Na vrchní straně konzole jsou ještě dvě tlačítka L a R, která jsou určená pro ovládání ukazováky obou rukou.\n\nPo obou stranách horního displeje se nachází stereoreproduktory.\n\nKonzole váží 275 gramů. Rozměry jsou 148,7 × 84,7 × 28,9 mm. Dva nezávislé TFT LCD displeje mají rozlišení 256 × 192 pixelů a rozměry 62 x 46 mm s úhlopříčkou 77 mm. Obrazovky jsou od sebe vzdáleny 21 mm. Spodní obrazovka je doteková, rozlišuje jeden dotek, je ale možné postupně přecházet mezi body. Konzole má dva oddělené ARM procesory – ARM946E-S s taktem 67 MHz a ARM7TDMI koprocesor s taktem 33 MHz. Nintendo DS disponuje 4 MB paměti, vyžadující napětí 1,65 voltů.\n\nSystémový 3D hardware má schopnost transformace a nasvěcování, mapování textur, alpha blending, antialiasing, cell shading a z-buffering. Nemá přímou schopnost filtrování textur. Systém teoreticky dokáže spočítat až 120 000 trojúhelníků při rychlosti 30 snímků za sekundu. V praxi má systém limit okolo 4 000 trojúhelníků na scénu. Hardware je navíc uzpůsoben k zobrazování 3D scény pouze na jednom displeji, při použití obou dochází k silnému poklesu výkonu. Přesto některé hry (Viewtiful Joe: Double Trouble) zobrazují 3D scénu na obou obrazovkách bez znatelného zpomalení či ztráty kvality.\n\nSystém také obsahuje dva 2D enginy, pro každý display jeden. V zásadě se jedná o vylepšený základ od GameBoy Advance.\n\nHry se distribuují na cartridgích s pevným paměťovým médiem a bývají doplněné o flash paměť, EEPROM pro ukládání pozic ve hře a hráčovo nastavení. Limit se uvádí až 1 GB, v praxi ale mají hry okolo 30 – 100 MB. Rozměr této cartridge je 33,0 × 35,0 × 3,8 mm.\n\nWiFi má několik využití. Jednak lze mnoho her hrát v multiplayeru (dosah WiFi je okolo 10 m), lze také touto cestou chatovat pomocí vestavěnému programu Pictochat. Dále je možné se u WiFi access pointu připojit na internet a hrát vybrané hry online nebo si prohlížet www stránky (pomocí Opera DS Browser) a dále pak stahovat dema her z internetu.\n\nJedná se o zařízení, které umožňuje uložit a hrát hry na Nintendu DS nahráním jejich obrazu ve formátu .rom na microSD kartu vloženou do DSTT. DSTT se vkládá do Slotu-1 jako každá jiná herní cartridge pro NDS. Pro naprosto legální hraní na DSTT je nutné vlastnit originální hru. DSTT navíc umožňuje spouštění i dalších aplikací, jako je MoonShell a další homebrew aplikace.\n\nAlternativami k DSTT pro Nintendo DS a DS lite jsou R4 Revolution SDHC, U2DS (podpora adresářů), pro Nintendo DSi pak flashkarta DSTTi.\n\nMnoho her podporuje multiplayer systém založený na tom, že každý hráč vlastní svou cartridge se hrou. Některé hry ale podporují systém „jedna cartridge - více hráčů“. V praxi to funguje tak, že jeden hráč založí multiplayerovou hru a ostatní si vybráním položky Download Play stáhnout přes WiFi potřebné informace, grafiku, zvuky a ostatní data pro hraní.\n\n4 MB paměti pro Download Play stačí obvykle pro většinu her s touto podporou, stažení jedné hry trvá několik sekund. Po vypnutí konzole se hra z paměti ztratí.\n\nNintendo DS je plně kompatibilní s GameBoy Advance systémem. Nefungují v něm však hry z původního GameBoye ani z GameBoy Color, ačkoli ty v GameBoy Advance fungovaly. To je způsobeno tím, že GameBoy Advance obsahoval svoje vlastní čipové sady a zároveň čipové sady ze jmenovaných systémů. Ty v Nintendu DS chybí. V konzoli je možné mít založené současně cartridge s GameBoy Advance hrou i Nintendo DS hrou – v hlavním menu konzole si pak lze vybrat, ze kterého slotu spustit hru.\n\nHry pro GBA se na Nintendu DS provozují jen na jedné obrazovce, je možné si vybrat na které. Není možné nijak využívat nových tlačítek X a Y, stejně jako dotykového displaye, WiFi či mikrofonu. Jelikož má Nintendo DS vyšší rozlišení displeje, GBA vyplňuje přebytečné pixely černou barvou – úzký rámeček okolo herní obrazovky.\n\nNěkteré hry, určené primárně pro GameBoy Advance, mohou komunikovat s vybranými hrami pro Nintendo DS (např. Castlevania: Dawn of Sorrow, Kirby: Canvas Curse, WarioWare: Touched!, Feel the Magic: XY/XX a Advance Wars: Dual Strike). Pokud necháme ve slotu pro GBA hry ekvivalentní titul, odemknou se nové možnosti, předměty a další obsah ve hře pro NDS.\n\nNintendo DS obsahuje nabíjecí akumulátor Li-Ion. Uváděná délka výdrže je 6 – 10 hodin při plném nabití. Délka je ale ovlivněna mnoha faktory, například podsvícení displeje, hlasitost zvuku, používání jedné nebo obou obrazovek a používání WiFi.\n\nBaterie je výměnná, výměna nemá žádný vliv na uložené pozice ve hrách.\n\nNintendo DS má funkci spánku pro šetření baterie během hraní. Prostým zavřením konzole se vypnou oba displeje a stav hry se pozastaví. Je takto možné donést konzoli s docházející baterií k zásuvce dobít si ji. Jedná se o systémovou vlastnost, která funguje u všech her pro NDS. Oproti tomu hry na GBA nejsou zavřením NDS nijak ovlivněny. Mnoho GBA her má ale funkci spánku softwarově zabudovanou – její aktivace a následné zavření přístroje má tedy stejný efekt.\n\nNintendo DS je schopno komunikovat přes WiFi s herní konzolí Wii. Toto spojení se dá využívat podobně jako spojení Gameboye Advance s herní konzolí Nintendo GameCube. Je možné odemknout některé části hry, hru ovládat DSkem nebo do DSka nahrát demoverze, které byly předtím staženy z internetu přes Nintendo Wii.\n\nK červnu 2006 má Nintendo DS přes 120 komerčních herních titulů. Patří mezi ně zejména tradiční pokračovatelé sérií her ze stáje Nintendo.\n\n"}
{"id": "106485", "url": "https://cs.wikipedia.org/wiki?curid=106485", "title": "Analema", "text": "Analema\n\nAnalema je označení pro dráhu Slunce po obloze pro danou zeměpisnou šířku a délku. Pokud pozorovatel v daný časový okamžik (např. v poledne) zaznamenává polohu Slunce v průběhu roku, zjistí, že se Slunce pohybuje přibližně po osmičce, stoupající a klesající ~23,5° nad a pod světový rovník. Tento zdánlivý pohyb po obloze je dán především sklonem zemské rotační osy k ekliptice, z menší části je také ovlivněn excentricitou dráhy Země.\n\nAnalema existuje i pro další planety, její tvar závisí na jejich oběžných a rotačních parametrech:\n\nPro Merkur a Venuši klasická analema neexistuje – je to díky spin-orbitální rezonanci Merkuru (každý den trvá přesně dva roky) a velmi dlouhému dni (v porovnání s délkou roku) na Venuši.\n\n"}
{"id": "106490", "url": "https://cs.wikipedia.org/wiki?curid=106490", "title": "Zdena Mašínová", "text": "Zdena Mašínová\n\nJméno Zdena Mašínová má více osob:\n\n"}
{"id": "106491", "url": "https://cs.wikipedia.org/wiki?curid=106491", "title": "Přenosová soustava", "text": "Přenosová soustava\n\nElektrická přenosová soustava je systém zařízení, která zajišťují přenos elektrické energie od výrobců k odběratelům, čímž se míní přenos ve velkých měřítcích, od velkých zdrojů (elektráren) k velkým rozvodnám. Část od rozvoden k jednotlivým uživatelům, například domácnostem, se nazývá distribuce elektrické energie a odpovídající zařízení distribuční soustava. Přenosová soustava by se dala zhruba přirovnat k dálniční síti – tvoří páteř přenosu elektrické energie a zajišťuje přenosy na velké vzdálenosti a ve velkých objemech.\n\nAlternátory v elektrárnách obvykle pracují se jmenovitým napětím pouze několika tisíc voltů. Při výkonech stovek MW pak z alternátoru teče proud v řádu desítek tisíc ampérů. Vedení pro takové proudy by však muselo mít extrémně velké průřezy vodičů a muselo by být schopno mechanicky odolávat působení značných magnetických sil. Na činném odporu takového vedení by vznikaly úbytky napětí přímo úměrné protékajícímu elektrickému proudu, které by při delších vedeních představovaly podstatné ztráty přenášeného výkonu, úměrné druhé mocnině proudu. Pro přenos na velké vzdálenosti je proto výhodnější použít vyšší napětí, kdy pro přenesení stejného výkonu postačí úměrně menší proud. Kromě omezení ztrát je pak i realizace dálkových vedení nesrovnatelně jednodušší i levnější.\n\nNapětí elektrického proudu se zvyšuje na vyšší přenosové napětí pomocí transformátorů, umístěných zpravidla přímo v areálu elektrárny. Za přenosová napětí se obvykle považují hodnoty nad 110 kV a ve světě jsou provozována i vedení s napětím nad 1 MV. Na výstupu z přenosové soustavy jsou zařazeny snižující transformátory, dodávající elektřinu do distribuční sítě, na napětích např. 22 kV.\n\nPřenosovou soustavu tvoří především soustava dlouhých nadzemních vedení velmi vysokého napětí. Dále pak kabely, transformátory, odpojovače, vypínače, bleskojistky, kompenzační prvky a systémy řízení a regulace sítě. Cílem řízení sítě je udržení konstantních standardních parametrů dodávané energie (především dodržení jmenovité frekvence, což je v Evropě 50 Hz, a jmenovitého napětí) a samozřejmě nepřerušená dodávka energie ke spotřebiteli.\n\nElektrická energie je výjimečná tím, že je v celé síti nutné zajistit rovnováhu mezi její okamžitou výrobou a spotřebou. Elektrickou energii je totiž obtížné skladovat (náhradou skladů jsou přečerpávací elektrárny případně baterie). Kvůli energetické efektivitě soustavy je navíc potřebné udržet nízký fázový posuv mezi napětím a proudem, což vyžaduje zařazení zvláštních kompenzačních prvků dodávajících tzv. kompenzační výkon.\n\nV blízké budoucnosti se očekává výraznější rozvoj využití stejnosměrných soustav, které eliminují kapacitní ztráty, a pro stejný přenášený výkon zabírají vedení menší prostor. Ve vzdálenější budoucnosti by se při přenosu elektrické energie mohla uplatnit supravodivá vedení.\n\nPotíže v přenosové soustavě bývají jednou z příčin rozsáhlých výpadků dodávky elektrické energie. Důvodem může být např. poškození důležitých venkovních vedení působením nepříznivých přírodních podmínek (námraza, silný vítr, prudká letní bouře apod.), ale i celkovým přetížením soustavy. Zařízení přenosové soustavy jsou proto vybavena pojistnými prvky, které zajistí odpojení vybraných odběratelů v případě, že by hrozilo zničení nebo rozpad sítě vlivem jejího přetížení. Pokud by se tak nestalo, je zde reálná možnost tzv. kaskádového šíření poruchy – po selhání přetíženého vedení vzroste přetížení zbytku sítě, jsou postupně odpojeny další a další prvky sítě, případně až po zcela nežádoucí kompletní rozpad celé přenosové soustavy. Z ekonomických důvodů je vhodné, pokud to je možné, odpojovat nejprve ty odběratele, kde výpadek napájení způsobí nejmenší hospodářské škody.\n\nNa správné funkci přenosové soustavy závisí i značná část primární výroby elektrické energie, většina elektráren potřebuje ke svému spuštění elektrickou energii dodávanou z elektrorozvodné sítě nebo elektřinu, kterou si elektrárna sama přímo vyrábí (tzv. energie vlastní spotřeby).\n\nV tepelných elektrárnách je elektrická energie bezpodmíněčně nutná k provozu čerpadel chladicí a napájecí vody, palivových kulových mlýnů, dmychadel, pásových dopravníků a dalších pomocných technologických celků. V případě kompletního výpadku sítě je tak obnova jejího provozu náročný a postupný proces (jenž je i poměrně zdlouhavý), kdy se nejprve spustí část vnějších energetických zdrojů, která je schopna fungovat bez dodávky elektrické energie ze sítě, takto získaný výkon se pak použije ke spuštění základních tepelných elektráren a teprve poté se postupně k síti připojují jednotliví odběratelé.\n\nPřenosovou soustavu v České republice provozuje státní společnost ČEPS, a. s. Síť tvoří vedení vvn 400 kV, 220 kV, vybraná vedení 110 kV a padesáti transformačních stanic. Mezinárodně je síť šestnácti vedeními propojena se sítěmi dalších členů ENTSO-E (Evropská síť provozovatelů přenosových soustav elektřiny). V roce 2006 se přenášený výkon pohyboval od 4,9 GW do 11,4 GW (rekordní hodnota v zimní špičce).\n\nČEPS zajišťuje regulaci soustavy jednak vlastními prostředky, a také dálkovým ovládáním výkonu dobře regulovatelných zdrojů, jako jsou vodní a přečerpávací elektrárny (např. Dlouhé stráně).\n\nSystémové služby slouží k zajištění spolehlivosti dodávky elektrické energie a k zajištění její kvality. Kvalita elektrické energie v síti České republiky je určena definovanými parametry, jako jsou velikost napětí, frekvence, sinusový průběh napětí a symetrie mezi jednotlivými fázemi v třífázové soustavě.\n\nMezi systémové služby patří:\nZajištění systémových služeb je prováděno skrze tzv. podpůrné služby (PpS), pomocí kterých je možné korigovat rozdíly mezi výrobou a spotřebou elektřiny, a to změnami spotřeby nebo výkonů zdrojů.\n\nPrávo, nikoliv povinnost, tyto nabízet PpS má každý subjekt připojený do elektrizační soustavy při splnění technických a obchodních podmínek stanovených provozovatelem přenosové soustavy. V České republice je v současnosti přibližně 20 poskytovatelů PpS.\n\nPpS jsou detailně definovány a popsány ve zmíněném Kodexu PS a lze je rozdělit do tří skupin:\n\n\n"}
{"id": "106494", "url": "https://cs.wikipedia.org/wiki?curid=106494", "title": "Armando Diaz", "text": "Armando Diaz\n\nArmando Diaz (5. prosince 1861, Neapol – 29. února 1928, Řím) byl italský generál za první světové války. Po porážce v bitvě u Caporetta se stal vrchním velitelem Italské armády.\nAbsolvoval vojenské akademie v Neapoli a Turíně, působil u pěchoty. Později působil v generálním štábu.\nV roce 1914 dosáhl hodnosti generálmajora. Nejdříve velel 49. divizi, později v roce 1917 velel sboru. Po porážce u Caporetta v listopadu 1917 nahradil gen. Luigiho Cadornu a stal se velitelem celé Italské armády. V roce 1918 zvítězil u Vittoria Veneta.\n\nPo nástupu Mussoliniho byl ministrem války v jeho vládě v letech 1922 až 1924. Zemřel v roce 1928 v Římě v hodnosti maršála.\n"}
{"id": "106504", "url": "https://cs.wikipedia.org/wiki?curid=106504", "title": "Hydrogenuhličitany", "text": "Hydrogenuhličitany\n\nHydrogenuhličitany (\"HCO\", někdy taky \"bikarbonáty\") jsou anionty řady solí kyseliny uhličité (\"HCO\"), vzniklý odštěpením jednoho kyselého vodíku. Odštěpením obou protonů vznikají uhličitany.\n\nAnion má rovinnou strukturu, v jejímž středu je atom uhlíku, atomy kyslíku jsou umístěny v rozích rovnostranného trojúhelníku. Záporný náboj je delokalizován po celé molekule. Je důležitý pro udržení acidobazické rovnováhy a přenos oxidu uhličitého v krvi.\n"}
{"id": "106506", "url": "https://cs.wikipedia.org/wiki?curid=106506", "title": "Sezemice (okres Pardubice)", "text": "Sezemice (okres Pardubice)\n\nSezemice (německy:\"Sezemitz\") jsou město, ležící při řece Loučné zhruba 6 km severovýchodně od krajského města Pardubice. Žije zde  obyvatel.\n\nOblast Sezemic byla osídlena už před naším letopočtem. První písemná zmínka pochází z roku 1227, kdy šlechtic Kojata z Gněvina Mostu, rodem Hrabišic, odkázal ve své závěti ves Sezemice spolu s dalšími třemi statky cisterciáckému klášteru v Sedlci u Kutné Hory. Jak dlouho Sezemice existovaly před tímto letopočtem a kdo Sezemice založil, zůstává zastřeno tajemstvím. Ve druhé polovině 13. století byl založen panenský cisterciácký klášter Sezemice. Už roku 1421 byl ale vypálen husity. Na rozdíl od místního kostela Nejsvětější Trojice, klášter už obnoven nebyl. Po zničení kláštera přešly Sezemice do majetku pánů Kunětické Hory. Po husitských válkách se Sezemicím nevedlo dobře, dokud panství nekoupili Pernštejnové. V letech 1491–1559 byly Sezemice v majetku Pernštejnů (Vilém 1491–1521, Vojtěch 1521–1534). Od nové vrchnosti získaly řadu privilegií, měly vlastní samosprávu a dokonce i školu písemně doloženou v roce 1494. V té době již měly Sezemice výsady trhů a jarmarků a vybírání cla. Měly již i svůj městský znak. V letech 1534–1548 vlastnil Sezemice Jan z Pernštejna, zvaný „Bohatý“. Čtvrtým a zároveň posledním majitelem Sezemic z rodiny Pernštejnů byl Janův syn Jaroslav.\n\nTen roku 1560 prodal celé panství pardubické a kunětickohorské svému věřiteli rytíři Janu Kapounovi ze Svojkova. Následujícího roku prodal Jan Kapoun celé panství pardubické pozdějšímu císaři Maxmiliánovi II., k rukám komory české. Tím se Sezemice staly majetkem rakouských císařů, v jejichž vlastnictví zůstaly jako součást pardubického panství až do roku 1863. Městem se Sezemice staly r. 1834. Přestože se město nestalo za světových válek bojištěm, mnoho z jeho obyvatel padlo. V té první zahynulo 88 mužů v řadách rakousko-uherské armády nebo v legiích. Z války se vrátilo 35 sezemických občanů v uniformách československých legií, ustavených v Rusku, Francii a Itálii. Ve druhé světové válce bylo za odbojovou činnost nebo z rasových důvodů popraveno či umučeno ve fašistických věznicích a koncentračních táborech 25 občanů ze Sezemic.\n\n\"Znak města\" tvoří stříbrný štít se třemi červenými kosmými pruhy. Nad štítem je zlatá královská koruna. Původ ani časové vymezení udělení znaku Sezemicím není možné s úplnou jistotou uvést, avšak s nějvětší pravděpodobností dané tři pruhy značí tři řeky, které protékají územím. Jedná se o Labe, Loučnou a Lodrantku. Korunka značí informaci, že Sezemice byly královským městem.\n\n\"Prapor\" má město od roku 2002. Rada města Sezemic na svém zasedání 28. března 2001 doporučila návrh podoby městského praporu, který byl schválen na zasedání zastupitelstva města 10. července téhož roku. Ústředním motivem praporu se stal starobylý znak města Sezemic.\n\n\nPodle zdejších zvonů v Pardubicích předpovídali počasí – když je totiž bylo slyšet až do Pardubic, znamenalo to, že bude brzy pršet.\n\nStarostou je Martin Staněk. Ve městě je pošta, nová radnice, mateřská a základní škola, ordinace praktického, dětského, zubního a ženského lékaře a několik restauračních zařízení.\n\nMěsto patří, spolu s dalšími 9 obcemi, do Svazku obcí Loučná. Městem prochází řeka Loučná. Ze Sezemic pochází rychlostní kanoista Martin Doktor, který má v nedaleké Lukovně (protéká jí řeka Labe) svůj klub. K Sezemicím dále patří Dražkov, Kladina, Lukovna, Počaply, Velké Koloděje a Veská.\n\n\n"}
{"id": "106507", "url": "https://cs.wikipedia.org/wiki?curid=106507", "title": "XD-Picture Card", "text": "XD-Picture Card\n\nxD-Picture Card je druh paměťové karty určené především pro použití v digitálních fotoaparátech. V současnosti se však již nevyrábějí přístroje používající xD karty.\n\nKarta byla vyvinuta společnostmi Olympus a Fujifilm, jež ji představily v červenci roku 2002. Pro tyto společnosti karty vyrábějí Toshiba Corporation a Samsung Electronics. Společnosti, jako například Kodak, SanDisk, nebo Lexar, mají karty xD ve svém prodejním sortimentu.\n\nZkratka xD znamená extreme Digital, neboli v překladu extrémně Digitální.\nxD karty se používají hlavně v digitálních fotoaparátech značek Olympus a Fujifilm, ale i v digitálních hlasových záznamnících Olympus a mp3 přehrávačích Fujifilm. Karty jsou nabízeny v kapacitách 16 MB, 32 MB, 64 MB, 128 MB, 256 MB, 512 MB, 1 GB a 2 GB. Karty bez ohledu na svůj typ a velikost mají rozměry 20 × 25 × 1,78 mm a váhu 2,8 gramů.\n\nxD karty se vyrábí ve variantách H, M a M\nKvůli změnám ve struktuře však karty M i H vykazují problémy v kompatibilitě se staršími přístroji, obzvláště při záznamu videa. Společnosti využívající ve svých zařízeních xD karty proto zveřejnily seznamy kompatibilních zařízení..\n\nKarta s typem H, uvolněná v listopadu 2005 , nabízí vyšší přístupové rychlosti k datům (až 2–3×) než u typu M. Rovněž obsahuje speciální „obrazové efekty“, ačkoliv většina z nich je přístupná pouze s digitálními fotoaparáty Olympus.\n\nKarta typu M byla do prodeje uvolněna v únoru 2005 , používá architekturu Multi Level Cell (MLC) umožňující další rozvoj až do kapacity 8 GB. Nevýhodou typu M je především pomalejší rychlost zápisu i čtení než v případě karty o kapacitě 512MB.\n\nV dubnu roku 2008 byl na trh uvedeno nový typ xD karet s označením M. Tyto paměťové karty by měly dosahovat 1,5krát vyšší rychlost zápisu i čtení než starší řada M. Tento typ je vyráběn pouze ve velikostech 1 a 2 GB a je plně kompatibilní s verzí M.\n\n\nData z xD karty lze přenést do počítače přes čtečku paměťových karet nebo připojením fotoaparátu či jiného zařízení k PC přes USB). V obou případech počítač kartu sám rozpozná jako velkokapacitní paměťové zařízení. Je možno použít jak čtečku interní tak externí nebo adaptér umožňující zasunutí karty xD do čteček jiných formátů karet jako je Flash Card nebo SD. Stejné adaptéry lze použít i v fotoaparátech.\n\nPodrobná specifikace karet potřebná k jejich dalšímu rozvoji a uplatnění mimo přístroje Olympus a Fujifilm, je přísně střežena. Je však známo, že xD karty (stejně jako SmartMedia) spočívají na čipu „controller-less NAND flash memory“ vsazeném v plastu.\n\nFormát xD soupeří především s formáty jako Secure Digital (SD), CompactFlash (CF) či Memory Stick od firmy Sony.\nxD karty jsou v porovnání s některými staršími platformami (jako SmartMedia (SM), MultiMediaCard (MMC) nebo Memory Stick (MS)) rychlejší a mají poměrně malou spotřebu energie. Extreme digital karty jsou v porovnání až dvakrát dražší, než karty o stejných objemech jiných platforem a nejsou tak široce podporovány ať již ve fotoaparátech, čtečkách, nebo u výrobců příslušenství.\nFormát xD je patentovaný používaný pouze u Fujifilmu a Olympusu, stejně tak jako například karta Memory Stick u Sony, to znamená, že chybí veřejná dokumentace či popis provedení (opakem k tomuto jsou formáty SD či CompactFlash). Při formátování karty v počítači můžou nastat problémy s jejím rozpoznáním ve fotoaparátu či jiném zařízení.\n\nKvůli omezenému použití v jiných kategoriích než jsou digitální fotoaparáty, karty xD ztrácejí na popularitě na úkor platformy SD, jež jsou všestranně používány v PDA, digitálních audio přehrávačích, a většinou ostatních výrobců digitálních fotoaparátů. Výrobci zařízení pro tyto karty již zahájili přechod na formát SD uváděním přístrojů, které mohou používat oba typy karet - Fujifilm XD i SD a Olympus pro XD i microSD.\n\n\n"}
{"id": "106508", "url": "https://cs.wikipedia.org/wiki?curid=106508", "title": "Čimice", "text": "Čimice\n\nČimice () jsou čtvrť a katastrální území nacházející se na klidném severním okraji Prahy. Čimice jsou součástí městské části Praha 8 a leží mírně stranou od hlavního pásu Severního města. Obklopuje je zejména krásná příroda – ze západu chráněná krajinná oblasti Čimické údolí, ze severu Drahanské údolí, součást chráněné krajinné oblasti Drahaň-Troja, z východu pole, čtvrť Dolní Chabry a komerčně-průmyslová zóna a z jihu Psychiatrická léčebna Bohnice čtvrť Bohnice a Čimický háj.\n\nČimice původně znamenaly „ves lidí Čámových“ (od osobního jména Čamír = zkrácené Čám). K roku 1334 je doložen tvar \"Czyemitz\", k roku 1400 \"Czimitz\" a od roku 1848 již úřední název Čimice.\n\nI když samotné počátky sídelního vývoje sahají do 6. až 8. století, tj. do doby slovanského osídlení, nejenom na území Čimic byly objeveny zlomky civilizace ze starší doby bronzové, z mladší doby římské a z doby stěhování národů. Objevená sídla patří mezi jedna z nejstarších na území dnešní ČR. Nejvýznamnější objevy přinesl archeologický výzkum provedený před výstavbou dnešního sídliště. Mezi vykopávkami byl v roce 1975 nalezen například vzácný hrob ženy z pozdní doby kamenné (eneolitu). U kostry byly nalezeny 3 nádoby, pazourkový nůž, zlomky lastury, kostěný korálek, celkem 1435 kroužkových korálů z lastur velevruba a perlorodky říční, které tvořily jeden menší a jeden mohutný, šestiřadý náhrdelník položený na hrudi, dále dva náhrdelníky z provrtaných zvířecích zubů (převážně psích) a jejich napodobenin z kosti.\n\nPrvní písemné záznamy pocházejí z roku 1334, kdy jsou Čimice poprvé připomínány jako ves v majetku pražského probošta. Přibližně z tohoto období také jsou pozůstatky několika sídlištních objektů, zásobní jámy a keramické nálezy na jižním břehu dnešního rybníka. Na jeho severní straně byly odhaleny pozůstatky tvrze ze stejného období. Písemná zpráva o ní se poprvé objevila roku 1551, kdy byla prodána Zikmundem Keleckým z Kelče Adamovi Labudskému ze Strašína. Samotná tvrz ani její pozůstatky se nedochovaly, zmizely při výstavbě obchodního centra Draháň, kdy došlo k zasypání a zatravnění pozemku. Původní projekt však obsahoval též úpravu archeologických vykopávek, které měly dotvořit parkovou část mezi centrem a rybníkem. Nad zbytky základů domů a polozemnic z 13. a 14. století měly být provedeny kopie původních nálezů, obnoven příkop s dřevěným můstkem a palisáda se měla nahradit výsadbou jalovců. Tvrz – cenný doklad historického vývoje Prahy – byla v roce 1985 prohlášena za nemovitou archeologickou památku.\n\nV dobách husitských pražané Čimice zabavili, ale posléze se dostaly do soukromých rukou a vystřídaly řadu majitelů. Na konci 16. století byly Čimice natrvalo připojeny k libeňskému panství (Bryknarem z Brukšteina). Za třicetileté války utrpěly Čimice velké škody. Panské dvory i dvě poddanské chalupy zcela zpustly a v této době pravděpodobně zanikla celá čimická tvrz. Roku 1662 přešly Čimice s libeňským panstvím do majetku Starého Města.\n\nRoku 1850 při zavedení obecního zřízení byly začleněny do politické obce Chabry-Čimice. V roce 1900 byly Čimice vsí karlínského okresu se 157 obyvateli. Až do roku 1921 se na katastru obce na jejím jižním okraji nacházel i Čimický háj. Na základě zemského výboru však byl připojen ke katastru bohnickému.\n\nV roce 1960 byla Praha rozčleněna do deseti územních, správních i samosprávných jednotek. V rámci souvisejících územních revizí byly Čimice společně s Ruzyní jako jedny z prvních obcí připojeny k Velké Praze. Čimice, v té době obec s 1100 až 1200 obyvateli, se staly součástí obvodu Praha 8. K tomuto připojení se váže jedna zajímavost – Čimice jsou v současné době jako jediná obec po roce 1922 součástí kompaktního města. Ačkoliv v době připojení se zde nacházelo původní jádro vsi s několika statky a rolnickými domky a potom rozsáhlá výstavba vilek z první republiky, pozdější zástavba dala ráz dnešnímu kompaktnímu tvaru, avšak s negativním efektem téměř úplné likvidace historického jádra. Zároveň Čimice na rozdíl od všech později připojených obcí nikdy neměly vlastní samostatný místní úřad (tehdejší místní národní výbory).\n\nSoučasná nejstarší zástavba se nachází přibližně v centrální části. Sahá do meziválečného období, avšak některé rodinné domy také do 50. letech. Na počátku sedmdesátých let bylo rozhodnuto o stavbě sídliště, jehož součástí měla být výstavba panelových domů (plánovaný počet 1660 bytových jednotek), ale také ponechání velké části území pro výstavbu rodinných domků různých typů dle hlavního architekta Ing. B. Stuchlého. První výstavba panelových domů začala v roce 1972 v jižní části území (okolí ulice Chvatěrubská). Výstavbu prováděl ostravský Bytostav a byla dokončena v roce 1975. O tři roky později Pozemní stavby Olomouc začaly s pokračováním výstavby v severovýchodní části (okolí ulice Křivenická) v prostoru vedle řady domků z původních Čimic. Tyto panelové domy byly dokončeny v roce 1980. V 80. letech pak byly vystaveny řadové rodinné domky s plochou střechou v jihovýchodní a severozápadní části sídliště. Na tehdejší dobu se jednalo o poměrně rozsáhlou výstavbu (asi 450 bytových jednotek). V 70. letech byl také postaven objekt Vojenských staveb, který navazuje na severní okraj psychiatrické léčebny a jehož území je v současné době označeno jako brownfields a bude přeměněno v čistě obytnou oblast (obytné i rodinné domy).\n\nCentrální občanská vybavenost je soustředěna v místě křížení zeleného pásma Čimického potoka s ulicí Čimickou. Kromě obchodního centra Draháň, kde se mimo jiné nachází pošta nebo lékárna, je zde mateřská, základní i střední škola, lékařské středisko nebo kožní sanatorium. Součástí je také sportovní zázemí včetně hřiště pro pozemní hokej nebo několika tenisových kurtů.\n\nV obci je evidováno 49 ulic, 872 adres. V obci není evidována žádná část obce. Adresy v obci mají PSČ v rozsahu 181 00 až 184 00. V obci je k trvalému pobytu (nebo jakémukoliv platnému pobytu cizince, azylanta) přihlášeno 7 291 obyvatel, z toho je 3 176 mužů nad 15 let, 436 chlapců do 15 let, 3 285 žen nad 15 let, 394 dívek do 15 let (stav k 25. únoru 2008).\n\nČimice jsou dopravně spojeny s vedlejšími čtvrtěmi Bohnicemi (ulice Čimická a Pod Čimickým hájem), Kobylisy (K Ládví) a Dolními Chabry (K Ládví, Dopraváků, Spořická a K Drahani). S obcí Brnky je místní komunikací propojena chatková oblast v Drahanském údolí.\n\nPrvní linka MHD přijela do Čimic 9. ledna 1950. Jednalo se o větev linky C, jejíž hlavní větev vedla z Kobylis do Bohnic. Čimická větev byla v provozu pouze ve špičkách pracovního dne. Trasa větve se téměř shodovala s trasou současné linky 152 (stav od 9. 5. 2008). Linka byla obsluhována tehdejší novinkou ve vozovém parku dopravního podniku autobusem Škoda 706 RO. Později v tom roce se v číslování čimická větev osamostatnila a vznikla tak linka Č. V souvislosti se zavedením přestupného tarifu od 31. prosince 1951 přestaly být autobusové linky označovány písmeny a byly nově označeny čísly od 101 výše. Z linky Č se tak stala linka 106. Po devíti letech 1. ledna 1961 došlo k dalšímu přečíslováni, kdy byla linka 106 zrušena a opět nahrazena větví linky 102 (původně linka C). Druhá větev této linky odbočovala do Bohnic.\n\nStav s bohnickou větví linky 102 vydržel až do 2. ledna 1973, kdy v souvislosti se začátkem výstavby sídlišť Bohnice a Čimice došlo opět k odvětvení linky 102 a Čimice obsluhovala zcela nová linka 152. V polovině 70. let rychle rostoucí sídliště v Bohnicích potřebovalo reorganizaci veřejné hromadné dopravy. Postupně vznikaly linky, které měly být alternativou původní linky 102. V první polovině roku 1975 tak do Bohnic zajížděla (dle dnešních pojmenování) 102 (Staré Bohnice – Ke Stíce), 144 (Poliklinika Mazurská – Staroměstská), 177 (Sídliště Bohnice – Sídliště Lehovec), 183 (Sídliště Bohnice – Ke Stírce), 200 (Sídliště Bohnice – Florenc), 201 (Sídliště Bohnice – Kbely – Nový Hloubětín) a 209 (Poliklinika Mazurská – Ke Stírce). K 5. únoru téhož roku vznikla také linka 202, která na sebe ze 152 převzala špičkové vložené spoje do Čakovic a na které jen několik spojů denně, ráno a odpoledne v pracovní den. V průběhu roku 1980 začala do Čimic jezdit třetí autobusová linka – od vozovny Kobylisy byla prodloužena 181. Na přelomu 70. a 80. let pro cesty do centra města museli obyvatelé Čimic přestupovat. Největším přestupním uzlem byla konečná 152 Ke Stírce.\n\nDůležitá změna nastala k 4. listopadu 1984, kdy byla linka metra C na severním konci prodloužena ze Sokolovské (dnešní Florenc) do zastávky Fučíkova (dnešní Nádraží Holešovice). U nové konečné stanice metra vznikl velký, na tehdejší dobu moderní autobusové terminál obsluhující oblasti celého pásu Severního Města od Bohnic po Prosek. Z dosavadní konečné Ke Stírce přes zastávky Vychovatelna a Jankovcova (ostatní projíždí) sem byla prodloužena i linka 152. Zároveň na začátku 80. let společně s dokončenou výstavbou panelových domů byla zprovozněna současná autobusová točna Sídliště Čimice. Dokončené sídliště a s ním i příliv nových obyvatel jsou spojené také s prodlouženém noční linky 505 ze Sídliště Bohnice do Čimic.\n\nV první polovině 90. let začaly na lince 152 jezdit kloubové autobusy. Nejprve byly o víkendech nasazovány Ikarusy a po rozšíření vozového parku dopravního podniku o kloubové Karosy v celotýdenním provozu. Srpen 2002 přinesl do Prahy povodně a v důsledku zatopení metra a byly prodlouženy autobusové linky ze Severního Města, a to až do listopadu, kdy byl obnoven provoz na celé lince C a autobusy byly vráceny do svého původního terminálu Nádraží Holešovice, kam v době výluky metra vůbec nezajížděly. Na začátku tisíciletí se začala prodlužovat trasa metra C na severním konci o zastávky Kobylisy a Ládví a nově otevřený úsek metra z 26. června 2004 si vyžádal další změny v linkovém vedení, které se bezprostředně týkaly obyvatel Čimic. Linka 152 byla vrácena téměř do své historické trasy v podobě linky Č. Po prvním zprovozněném prodloužení trasy C severním směrem také začala výstavba trasy do Letňan, což si vyžádalo několik autobusových výluk. K metru v Kobylisích též jezdí od 26. února 2006 druhá autobusová linka 169. Navíc kvůli druhému prodloužení trasy metra C severním směrem přestala do Čimic od 9. května 2008 jezdit linka 181, která byla nahrazena linkou 183, čímž Čimice získaly třetí linku k metru.\n\nStav od roku 2008 vydržel více než čtyři roky. 1. září 2012 přišly velké změny, tehdejší vedení organizátora dopravy ROPID připravilo a posléze uvedla do provozu návrh nadřazené sítě páteřních metropolitních linek, tzv. metrobusů, s krátkými intervaly, atraktivní trasou a celodenním provozem. V praxi však řada linek, které nově jezdily z jednoho okraje Prahy na druhý, nabírala velká zpoždění, často se jednotlivé spoje sjížděly a došlo k celkové degradaci veřejné hromadné dopravy. Na tuto ideu doplatili zejména v Čimicích, které se staly zcela závislé na jedné z těchto páteřních linek – 183, která i tak byla stále provozována autobusy standardní délky a její kapacita tak nepostačovala. Kromě jejímu zpožďování došlo také ke značnému omezení provozu přímé linky na metro ve večerním období a zejména o víkendu. Ke změně došlo až s novým vedením ROPIDu a jeho novou vizí na podzim 2016.\n\nOd roku 2016 při dopravních opatřeních upřednostňuje regionální organizátor přání občanů a městských částí. Linka 183 byla přesměrována, do Čimic již nezajíždí a v její trase je od metra Kobylisy do Čimic vedena nová linka 145. Na linku 152 je vrácen celotýdenní provoz a je prodloužena přes Střížkov a Prosek až na Českomoravskou. Stav se tak prakticky vrátil do období let 2008 až 2012, což přineslo mnoho pozitiv, ale i některá negativa. Důležitým pozitivem je zlepšení pravidelnosti provozu díky kratším autobusovým linkám, negativem oslabení provozu v ulici K Ládví. Vzhledem k vazbě na širší okolí ale došlo ke zlepšení pravidelnosti provozu v relaci Vysočanská – Prosek – Kobylisy a lepšímu rozložení poptávky v tomto úseku nebo k zavedení přímého spojení do bývalé průmyslové zóny Vysočan, kde se nově nachází multifunkční aréna, obchodní centrum nebo finanční úřad.\n\nOd 15. října 2016 zde jezdí čtyři autobusové linky městské hromadné dopravy, jedna noční linka a jedna školní linka:\n\n\nSoučástí na území Prahy rozsáhlého přírodního parku Drahaň – Trója (rozprostírá na katastrálních území Bohnice, Čimice, Dolní Chabry a Troja) je přírodní památka \"Čimické údolí\". Tato přírodní památka byla vyhlášena roku 1968 a jejím hlavním předmětem ochrany je snaha o zachování teplomilných společenstev nacházejících se na skalnatých k jihu otočených svazích, které jsou tvořeny proterozoickými břidlicemi. Na východním kraji přírodní památky pramení Čimický potok napájený Čimickým rybníkem.\n\nPrvní zmínky o rybníku jsou z roku 1890. Jeho plocha činila cca 5500 m. Čimický potok kdysi pramenil nad Čimickým rybníkem, avšak původní průtočný rybník po zahájení rozvoje urbanizace městské části v šedesátých letech 20. století, kdy s výstavbou podzemních sítí došlo ke ztržení pramenů, postupně vysychal. K prvním úpravám v této době patřilo kompletní vyčištění rybníka a příprava okolí spjaté s výstavbou plánovaného sídlištního celku. Rybník byl využíván rybáři a sloužil také jako záložní zdroj požární vody. Začátkem sedmdesátých let došlo k zatrubňování povrchového odvodnění a současně se na vtoku do rybníka postavil usazovací objekt jako opatření proti rychlému zanášení. Dnes však není přesně jasné, kde se tento objekt nacházel. V sedmdesátých letech byl také vybudován i bezpečnostní přeliv a byla navýšena hráz z důvodu komunikačního spojení přes údolí. Při výstavbě kanalizace v Čimicích došlo k dalšímu masivnímu zatrubňování a nejenom díky výstavbě stoky a dalších inženýrských sítí byl na přelomu sedmdesátých a osmdesátých let přibližně na šest let rybník zcela vypuštěn. Během těchto úprav došlo k postupnému zmenšení plochy rybníka přibližně o třetinu. Ve druhé polovině let osmdesátých je rybník v zimním období vyhledávaným, oblíbeným kluzištěm. Ovšem o desetiletí později došlo k téměř vyschnutí kvůli zásadnímu omezení zasakování dešťových vod do vod podzemních z důvodu dřívější urbanizace okolí.\n\nNa přelomu roku 2000 byl řešen pokus o napuštění rybníka drenážními vodami svedenými z okolí hlavní kanalizační stoky, ovšem řešení bylo bráno jako dočasné a na špatném stavu rybníka se příliš nepodepsalo. V letech 2003–2005 byl zpracováván projekt celkové revitalizace. Ta byla zahájena v dubnu 2005, kdy bylo odstraněno původní opevnění hráze. V místě starého přelivu bylo postaveno nové stavidlo (požerák) a návodní strana hráze byla utěsněna jílovitou zeminou a opevněna kamennou dlažbou. Dále pak byly upraveny břehy, odtěžen sediment a provedeny vegetační úpravy. Dno rybníka je nyní upraveno tak, aby rybník plnil nejen funkci krajinotvornou a estetickou, ale také ekologickou. Mělké části s porostem rákosu byly na levém břehu ponechány, protože jsou nezbytné pro rozmnožování obojživelníků (ropuchy obecné) a hnízdění vodních ptáků (zejména slípky zelenonohé).\n\nTok Čimického potoka se dá rozdělit na dva úseky rozdělené rybníkem Kostoprďák. Horní část začíná nádrží Čimického rybníku, protéká Čimickým údolím, sleduje ji modrá turistická značka a je velmi dobře průchodná. Druhá část, již mimo katastrální území Čimic směřuje svažujícím se údolím k Vltavě, protéká části areálu bývalé dynamitky, kde je cesta neudržovaná a slepá, protože končí u oplocení. Při rekonstrukci Čimického rybníka se podařilo většinu původní vody vrátit a ze zcela napuštěného rybníka začala voda proudit zpět do Čimického údolí. V roce 2007 bylo tedy provedeno pročištění již zcela zaneseného a místy i zmizelého původního koryta potoka. Trvalo to skoro celý rok, než si voda prorazila cestu až ke spodnímu rybníku Kostoprďák. Na podzim se již vodní režim natolik stabilizoval, že na několika místech bylo koryto potoka rozšířeno a vzniklo tak několik malých tůněk pro vodní živočichy. Z hlediska revitalizací v Praze se jednalo o významný počin navrácení potoka tam, kde již dávno zmizel.\n\n\n\n"}
{"id": "106515", "url": "https://cs.wikipedia.org/wiki?curid=106515", "title": "Ministát", "text": "Ministát\n\nMinistát (mikrostát) je suverénní stát s velmi malou rozlohou, velmi malým počtem obyvatel, nebo nejčastěji obojím. Přesné kvantifikace hranic malého počtu obyvatel či rozlohy se liší podle teorií a akademických zvyklostí.\n\nNedávné pokusy definovat mikrostát se zaměřily na identifikaci politických subjektů s unikátními kvalitativními znaky spojenými s jejich geografickými, nebo demografickými omezeními. Podle kvalitativní definice jsou mikrostáty: „moderní chráněné státy“, tedy suverénní státy, které byly schopny jednostranně určit určité vlastnosti svrchovanosti do větších pravomocí výměnou za mírnou ochranu jejich politické a ekonomické životaschopnosti, proti jejich zeměpisným nebo demografickým nevýhodám. Dle definic tedy můžeme do mikrostátů zařazovat např. Lichtenštejnsko, Monako, San Marino, Andorru.\n\nMikrostáty mají poměrně velký vliv na shromážděních Organizace spojených národů, protože každý stát má stejně významný hlas, nehledě na svoji velikost.\n\nNejmenším plně suverénním státem je Vatikán, který měl při sčítání obyvatel v červenci 2003 911 obyvatel, a rozkládá se na pouhých 0,44 km². Některé ministáty jako např. Vatikán, Monako nebo Singapur jsou také zároveň městské státy, tyto státy se vyznačují vysokou hustotu zalidnění.\n\nV tabulce jsou uvedeny státy, které mají rozlohu menší než 1000 km² nebo méně než 500 000 obyvatel, příp. oboje. \n\nMezi závislými území (bez započítání těch, které nejsou trvale osídleny) splňují podmínku rozlohy menší než 1000 km² nebo méně než 500 000 obyvatel, příp. oboje, tyto území: \n\n"}
{"id": "106522", "url": "https://cs.wikipedia.org/wiki?curid=106522", "title": "Česká podstatná jména", "text": "Česká podstatná jména\n\nČlánek česká podstatná jména pojednává o podstatných jménech v češtině.\n\nPro skloňování podstatných jmen existuje 14 vzorů. Přiřazení ke vzorům závisí na rodu a zakončení v nominativu.\n\nU podstatných jmen, kde kmen končí skupinou souhlásek, je vkládáno pohyblivé \"e\" mezi poslední dvě souhlásky u pádů s nulovou koncovkou:\n\nStřídání (alternace) souhlásek na konci kmene je v některých pádech obvyklé, např. \"zámek\" (N sg) → \"zámcích\" (L pl), Věra (N sg) → Věře (D sg). Toto pravidlo je poměrně komplikované.\n\nVzorů se dá nalézt více, přičemž některé mají jak své varianty, tak podvzory. V následujícím seznamu sestaveném z několika zdrojů jsou varianty vzorů uvedeny v závorkách.\n\nMnohá jména i přesto kolísají při skloňování mezi více vzory (např. \"dveře\" jako \"růže\", ale v 7. pádu \"dveřmi\" nikoli podle \"růžemi\", ale podle \"kostmi).\n\n\nKromě uvedených vzorů existuje v češtině malé množství nesklonných podstatných jmen, přejatých z cizích jazyků.\n\nNěkterá slova latinského původu zakončená \"-us\" (\"génius\", \"cyklus\") se skloňují podle vzoru \"pán\" (životná) nebo \"hrad\" (neživotná), jako kdyby v nominativu zakončení \"-us\" nebylo: Brutus, Bruta, Brutovi, Bruta, Brute, Brutovi, Brut\"'em\". Toto se týká pouze některých ze slov, která se v latině skloňují podle 2. deklinace (v genitivu se \"us\" mění v \"i\"). Slova, která v latině podléhají 4. deklinaci (i v genitivu jsou zakončená na \"us\") a slova, která v češtině zdomácněla tak, že se původní latinská koncovka stala součástí českého kořene, se skloňují podobně jako původní česká slova (např. \"ubrus\")\n\nSlova latinského původu zakončená \"-um\" se skloňují podle vzoru \"město\": muzeum, muzea, muzeu, muzeum …\nNěkterá z takových slov však zdomácněla v češtině i v podobě, že se původní latinská koncovka stala součástí českého kořene. Většinou se taková podoba považuje za nespisovnou (dopis bez \"datumu\" apod.).\n\nUrčení životnosti a neživotnosti vychází z reálného světa a je relativně pravidelné – osoby (a spolu s nimi nadpřirozené bytosti) a zvířata jsou rodu životného, rostliny, předměty a abstrakta jsou neživotná. \n\nKe kolísání v životnosti dochází:\n\nPředevším v knižním stylu se užívá zživotňující koncovka \"–ové\" (\"Dni plynuly, ale dnové plynuli\"). \n\nŽivotnost se kromě shody uplatňuje také k odvozování přivlastňovacích přídavných jmen – ta se odvozují pouze od životných: \"otcův sněhulák, sněhulákův hrnec\", ale nikoli \"hrncovo ucho,\" pouze \"ucho hrnce\". \n\nOproti určení životnosti je rozdělení do rodů mnohem komplikovanější a neexistují spolehlivá pravidla, podle nichž by bylo možné rod jednotlivých podstatných jmen určit – u celé řady z nich si rodovou příslušnost musíme pamatovat. Přesto existují některé pomůcky pro určení rodu: \n\n\n\n"}
{"id": "106523", "url": "https://cs.wikipedia.org/wiki?curid=106523", "title": "Pro forma faktura", "text": "Pro forma faktura\n\nPojem pro forma faktura (nespisovně též proforma faktura) je vžitý název, který se obvykle používá pro označení neúčetní písemnosti, která časově předchází skutečný účetní doklad např. fakturu.\n\nI z pohledu plátce DPH je pojem pro forma faktura neúčetním dokladem bez vlivu na daň. Pro forma faktura obsahuje zpravidla veškeré předepsané náležitosti účetního, resp. běžného daňového dokladu. Údaje však mají pouze informativní charakter a slouží např. jako podklad pro rozhodnutí o uzavření obchodní operace. Pro forma faktura musí být označena jako neúčetní písemnost bez vlivu na daň. Pro forma faktura není daňovým dokladem.\n"}
{"id": "106526", "url": "https://cs.wikipedia.org/wiki?curid=106526", "title": "Hloubětín", "text": "Hloubětín\n\nHloubětín je pražská čtvrť a katastrální území v pražském městském obvodu Praha 9. Převážná část Hloubětína spadá do městské části Praha 14. Část západně od Průmyslového polookruhu (například Vozovna Hloubětín, Tesla Hloubětín, Hořejší rybník na Rokytce a zástavba kolem Jahodnické ulice), s výjimkou bloku u ulice Na obrátce patří do městské části Praha 9. Do městské části Praha 10 patří jen nepatrný pruh neobydlené a nezastavěné země mezi objektem Perlitu a Konstruktivy a železniční spojkou Malešice–Jahodnice západně od Průmyslové ulice.\n\nSoučasný název \"Hloubětín\" se užívá teprve od roku 1907, kdy byl na žádost obyvatel obce úředně změněn. Do té doby se obec jmenovala \"Hloupětín\", původně \"Hlúpatín\", ve smyslu „\"Hlúpatův dvůr\"“. To se odvozovalo od osobního jména Hlúpata s významem „\"hloupý\"“ nebo „\"hlupák\"“. Dochovalo se více podob jména obce. Všechny písemnosti až do husitské revoluce, které obsahují název Hloubětína, byly psány latinsky. Názvy se liší počáteční souhláskou a samohláskou druhé slabiky. K roku 1207 je doložen tvar \"Lupatin\" (papežská listina), 1233 \"Glupetin\" (listina české královny), 1253 \"Hlupetin\" (listina českého krále), 1257 \"Lupetin\" (listina pražského biskupa) a 1363 \"Lupotin\" (křižovnická kniha). Nejstarším dokladem o Hloubětíně v češtině je křižovnický urbář z roku 1515, kde je uveden \"Hlaupietin\", který se však vyslovoval jako \"Hloupětin\". Od 18. století převažují dokumenty v němčině, v nich se k roku 1701 objevuje forma \"Hlaupietin\" (křižovnická mapa), podobně k roku 1835 \"Hlaupětin\" (pamětní kniha) a 1842 Hlaupetin (Grundbuch). Úřední podobou do roku 1907 byl \"Hloupětín\" a konečně od roku 1907 \"Hloubětín\". V období Protektorátu Čechy a Morava byl úřední název v němčině \"Tiefenbach\", to znamená „\"hluboký potok\"“. Další verze o původu názvu, že se obec nacházela v hlubokém údolí nebo že zde byly hluboké doly písku, jsou mylné.\n\nHloubětín stejně jako sousední Kyje v minulosti neužívaly znak. V roce 1994 se staly součástí Prahy 14, které byl 27. ledna 1997 udělen znak (a vlajka). Jedná se o polcený štít, v jehož heraldicky levém poli (z pohledu pozorovatele vpravo) je přeneseně znázorněn Hloubětín. Červený osmihrotý maltézský kříž nad šestipaprsčitou hvězdou v černém poli představuje Rytířský řád křižovníků s červenou hvězdou, kteří po několik staletí Hloubětín vlastnili. Pravé pole představuje dominantu Kyjí – věž románského kostela svatého Bartoloměje.\n\n\nNa území Hloubětína se nalezlo několik zajímavých artefaktů z prehistorické doby. Je doloženo, že lidé zde žijí nejpozději od 5. tisíciletí př. n. l. Usazovali se v úrodném údolí Rokytky, v okolních lesích byl dostatek zvěře i otop. Mladší dobu kamennou dokládá úlomek poháru a džbánkovitý pohár s uraženým uchem, které byly nalezeny v bývalé hloubětínské pískovně. Ve stejné lokalitě byly nalezeny zdobené poháry kultury zvoncovitých pohárů. Hrob mohylové kultury, který dokládá život doby bronzové, byl nalezen v okolí dnešní ulice U Elektry. Jeho bohatou výbavu tvořily tři mísy, jeden džbánek, bronzový meč, dýka, šest hrotů šípů, sekera a zlomky tyčinky. V roce 1953 proběhl na území mezi ulicemi Poděbradská, Mezitraťová a Nademlejnská (areál Tesly Hloubětín) archeologický výzkum, který odhalil rozsáhlou řemeslnickou osadu doby halštatské, která byla obehnána dvojitou palisádou. Osada byla zřetelně rozdělena na obytnou a výrobní část, její obyvatelé se zabývali tkalcovstvím a železářstvím. Především v hrobech se našly nože, sekery, meče, ozdoby, kování vozů, železné obruče, hřeby. Předměty byly zdobeny geometrickými ornamenty z přímek, kružnic, trojúhelníků a bodů. Dobu laténskou připomíná hrob se železným mečem v pochvě, zlatým prstenem a nákrčníkem v dnes již neexistující Felixově cihelně nebo ploché kostrové pohřebiště se šperky ve Farkašově pískovně.\n\nHloubětín je poprvé zmiňován za vlády třetího českého krále Přemysla Otakara I. Papežská listina Inocence III. z roku 1207 potvrzovala, že Hloubětín a čtyři další vesnice náležely řádu německých rytířů. V roce 1233 ves koupila královna Konstancie Uherská (1180–1240), vdova po Přemyslu Otakarovi I., ale již o 2 roky později ji věnovala špitálu sv. Františka, který založila její později svatořečená dcera Anežka Česká (1211–1282). Ze špitálního bratrstva se vyvinul církevní řád, který v roce 1237 potvrdil papež Řehoř IX. V roce 1252 mu byl udělen znak a název, od té doby je znám jako křižovníci s červenou hvězdou. Hloubětín v rukou křižovníků potvrzuje papežská listina Řehoře IX. z roku 1238. Do majetku řádu patřily ještě dvě menší osady Humenec a Hnidošice ležící v bezprostřední blízkosti Hloubětína, které však zcela zanikly. Hnidošice byly pravděpodobně zničeny za husitských válek, Humenec v 16. století nebo až za třicetileté války. Jejich lokalizace je nejistá, polohu Humence alespoň přibližně určuje ulice \"V Humenci\". Křižovníci byli na svém panství osvobozeni od placení daní a byla jim přiznána vlastní soudní pravomoc. Rytířský řád křižovníků byl hloubětínskou vrchností s dvěma přestávkami až do zrušení poddanství v roce 1848. Zabaven jim byl za husitských válek a v době druhého českého stavovského protihabsburského povstání. Význam Hloubětína pro řád dokládá fakt, že u kostela sv. Jiří vzniklo centrální řádové pohřebiště. V Hloubětíně měl řád svou rezidenci, hospodářský dvůr, faru a hospodu.\n\nPřes Hloubětín vedla důležitá komunikace z východu země k pražské Špitálské bráně, z čehož profitoval místní zájezdní hostinec. Zdrželi se v něm i panovníci, mezi nimi Karel IV. v roce 1350 během inspekce hloubětínských lomů, Karel VI. cestou na korunovaci v roce 1723, Marie Terezie, Josef II. během vojenských manévrů a Ferdinand V. Dobrotivý. Hostinec poskytoval spoustu služeb, nejen stravu, nocleh a ustájení koní, ale také kovářské, kolářské, sedlářské práce a čištění kočárů od prachu. Stará krčma zanikla v době třicetileté války, současná stavba je z roku 1711.\n\nZ proslulých hloubětínských lomů pocházel kámen na stavbu Karlova mostu a i katedrály svatého Víta, prokazatelně byl užit na Wohlmutově kruchtě a velké věži.\n\nHusité Hloubětín křižovníkům zabrali a vlastnili ho poté Pražané. V roce 1454 byl rozhodnutím krále Ladislava Pohrobka křižovníkům navrácen. V roce 1477 řád Hloubětín pronajal na šest let Ondřejovi Běchovskému za roční plat 36 kop českých grošů a polovinu výlovu ze dvou rybníků.\n\nPřínosným zdrojem informací o poddaných a jejich povinnostech k roku 1515 je křižovnický urbář, který dokládá, že v Hloubětíně bylo pět selských usedlostí (dnešní čp. 16, 17, 19 a zbořené čp. 3 a 4), naprava a krčma s kovárnou.\nVe druhé polovině 16. století se v Hloubětíně nacházelo devět poddanských gruntů včetně kováře a mlynáře a samozřejmě vrchnostenský dvůr a kostel.\n\nPočátkem 17. století pronajali křižovníci kamenolom Novému Městu pražskému na patnáct let, tuto dohodu po uplynutí nájemní smlouvy posléze ještě prodloužili. Roční nájem činil 20 kop míšeňských. Během druhého českého stavovského protihabsburského povstání se majitelem Hloubětína stal Zdeněk Smolík z Lavic a na Velké Baště, ale po bitvě na Bílé hoře byl křižovníkům navrácen. Po třicetileté válce stálo v Hloubětíně 11 domů a 1 pustá chalupa.\n\nV 18. století se v Hloubětíně občerstvilo několik panovníků. Cestou na korunovaci do Prahy zde 30. června 1723 poobědval Karel VI. a s ním i jeho dcera Marie Terezie. Dne 29. dubna 1743 Hloubětín navštívila Marie Terezie ještě jednou cestou na svou vlastní korunovaci, doprovázel ji její choť František I. Štěpán Lotrinský. V roce 1733 otevřeli křižovníci v Hloubětíně školu. V polovině 18. století tvořilo ves devět gruntů, kaple sv. Jiří, panský dvůr, obydlí pro administrátora a hosty, panská hospoda, mlýn, škola, ovčín a kovárna. Na severovýchodě Hloubětína v dnešních Hutích otevřeli v roce 1767 Jan Šimon Krenn a Kryštof Berger důl svatého Antonína. Těžil se tam kamenec a později i uhlí.\n\nV roce 1836 byl rozhodnutím obce domek čp. 2 přeměněn v chudobinec, který v roce 1839 poskytoval ubytování pěti potřebným. Z bohatších sedláků se stali patroni chudobince, tzv. otcové chudých, kteří na jeho provoz přispívali.\nV roce 1843 bydlelo v Hloubětíně ve 46 domech asi 400 obyvatel. O půl století (v roce 1890) se počet více než ztrojnásobil. V 77 domech žilo 1362 obyvatel.\n\nV roce 1883 byl založen sbor dobrovolných hasičů, do jehož čela se postavil starosta obce a rolník v čp. 20 Jan Komeda. Hasiči poprvé zasahovali o rok později při požáru Grabovy továrny v Libni a ve stejném roce ještě v Kyjích, v roce 1885 pomáhali hasit v Hostavicích. V roce 1885 hasili přímo v Hloubětíně, když začal hořet majetek křižovníků. V roce 1896 byla založena tělovýchovná jednota Sokol.\n\nVelkostatek Ďáblice a Hloubětín v okrese Karlín měl v roce 1894 celkovou výměru 396,61 hektarů. Skládal se z 298,12 ha polí, 16,39 ha zahrad, 16,41 ha luk, 27,22 ha pastvin, 33,15 ha lesů, 1,98 ha stavebních míst a 3,34 ha neúrodné půdy. Dvůr v Ďáblicích o výměře 240 ha byl ve vlastní správě křižovníků, zatímco hloubětínský dvůr o výměře 125 ha byl pronajímán Bedřichovi Freyovi z Freyenfelsu. Velkostatek prodával pšenici, ječmen, cukrovku a mléko, katastrální výnos činil 10074 zlatých.\n\nV roce 1900 obec spadala do karlínského okresu a žilo zde 1875 obyvatel. Nacházel se zde zámek, výroba umělých hnojiv, laku a fermeže a pískovny. O sedm let později byl z podnětu místních úředně změněn název obce z \"Hloupětína\" na \"Hloubětín\", protože starý název „dával podnět k mrzutostem“. V roce 1907 byl v hostinci U Sokola založen dramatický spolek Beseda J. K. Tyl, který do roku 1938 uspořádal na 150 představení. Představení byla hrána v restauraci U Orla, později v Hloubětínském zámečku. Heslo spolku znělo \"Všechny kroky naše musí vésti láska k národu a jeho štěstí\". Na praporu bylo heslo \"V práci a vědění jest naše spasení\". V roce 1917 u příležitosti 10. výročí vzniku spolku bylo pod zámkem vybudováno divadlo v přírodě (\"divadlo pod hradem\"). Spolek plánoval postavení kamenného divadla zvaného \"Tylův dům\", v roce 1930 k němu položili základní kámen, následkem hospodářské krize 30. let však nebyl postaven. V dubnu a květnu 1920 řádila v Předním Hloubětíně epidemie pravých neštovic, které podlehlo 26 lidí.\nPodle sčítání lidu v Hloubětíně v roce 1921 žilo 3219 obyvatel, kteří bydleli ve 187 číslech popisných, 61 procent obyvatel byli katolíci a 33 procent bez vyznání. Téhož roku byl dostavěn dům čp. 184, který se stal prvním domem postaveným za Československa. Důležitým milníkem v dějinách obce bylo začlenění Hloubětína do hlavního města 1. ledna 1922 jako součást Prahy IX na základě zákona o Velké Praze.\n\nDopravní obslužnost se výrazně zlepšila v roce 1931, kdy byla na území Hloubětína protažena tramvajová trať. Mezi 3. lednem 1932 a 27. lednem 1969, to znamená 37 let, jezdila linka číslo 5 po stejné trase z Hloubětína, přes Harfu, Palmovku, Švábky, náměstí Republiky, Můstek, most Legií, Arbesovo náměstí, Smíchovské nádraží do Hlubočep. V roce 1948 byla prodloužena vysočanská větev tramvajové trati do Nového Hloubětína. V roce 1950 byly libeňská a vysočanská tramvajová větev propojeny. Dne 10. března 1951 byl zahájen provoz v jediné poválečné vozovně pražských tramvají v Hloubětíně. V roce 1976 byla tramvajová trať prodloužena až na sídliště Lehovec, které se tehdy stavělo.\n\nV roce 1946 došlo v Hloubětíně k úpravě katastrálního území. Oblast \"Vinice\", tedy území od Hrdlořez k železniční trati připadla k Hrdlořezům, zatímco hrdlořezská nouzová kolonie \"Za Mostem\", kterou tvořilo asi 50 domků, připadla k Hloubětínu. Přední Hloubětín byl připojen k Vysočanům. Následkem těchto třech změn se katastr Hloubětína zmenšil na 540 hektarů. V roce 1947 měl Hloubětín téměř 7300 obyvatel.\nV roce 1949 bylo katastrální území Hloubětín začleněno do správního obvodu Praha 9 (s Prosekem, Hrdlořezy, Vysočany a s částí Libně). V roce 1960 zůstal Hloubětín v obvodu Praha 9. V letech 1961–1965 bylo podle projektu architektů Miloslava Hudce, Josefa Poláka (1923–1994) a Karla Štefce vystavěno sídliště Hloubětín.\nDne 21. září 1965 došlo na železniční zastávce Praha-Hloubětín k tragické železniční nehodě, která si vyžádala 66 raněných a 14 mrtvých. Přestože byla trať vybavena moderním zabezpečovacím zařízením, najel nákladní vlak č. 4094 zezadu do rozjíždějícího se motorového osobního vlaku z Prahy do Kolína. Až do roku 1968, kdy byly Kyje připojeny k Praze, tvořil Hloubětín východní hranici hlavního města. Ve východní části katastru bylo v 70. letech 20. století postaveno podle projektu Vladimíra Machonina sídliště Lehovec a v 80. letech podle projektu Ivana Hnízdila sídliště Poděbradská. V roce 1990 se stal Hloubětín součástí městské části Praha 9. Od 1. ledna 1995 je část katastrálního území Hloubětín součástí nové městské části Praha 14. Dne 17. října 1999 byla dána do provozu stanice Hloubětín na žluté lince B jako už 50. stanice pražského metra. Jedná se o raženou, trojlodní pilířovou stanici. Nástupiště je 202 metrů dlouhé, leží 24 metrů pod zemí a obložení je v bílo-žluto-zeleno-modrých barvách. Zastávka tramvaje nad stanicí se do roku 1999 jmenovala Havana.\n\nNa bývalém Vetiškově náměstí je k dispozici supermarket a řada obchodů a služeb, lékárna. Nedaleko je zdravotnické zařízení. Další soukromé ordinace jsou jinde v Hloubětíně, včetně kliniky GynCentrum, kde byl zprovozněn první babybox v České republice. Sídlí zde mateřské a základní školy, zvláštní škola, střední odborné učiliště. Sportovní vyžití nabízí mj. krytý a venkovní plavecký bazén a stadion Slavoje Hloubětín.\n\nV části patřící do MČ Praha 9 sídlí průmyslové podniky a firmy, známou je Tesla (dříve pobočka Tesla Hloubětín). Nachází se zde tramvajová vozovna Hloubětín.\n\nV roce 2017 byla zahájena výstavba komunitního centra \"Hloubětínská 55\" (\"H55\"), ve kterém budou moci nejen občané Hloubětína využívat multifunkční sál, klubovnu a kavárnu. Plánuje se, že se sem také přestěhuje pobočka Městské knihovny. Autoři podoby, která vzešla z mezinárodní architektonické soutěže, jsou architekti Petr Synovec, Martin Josek, Jakub Sedláček a Eduard Sojka. Náklady na výstavbu by měly činit přibližně 27 milionů korun bez DPH. Provozovatelem bude \"Praha 14 kulturní\".\n\nHloubětín patří k nejdéle osídleným částem Prahy, vyvíjel se několik set let, proto je jeho zástavba různorodá.\n\nVývoj lze rozdělit do dvanácti vývojových etap:\n\nJádro původní obce doložené ve 13. století leželo na pravém břehu Rokytky kolem návsi (dnešní náměstí Ve Starém Hloubětíně). Tvořila ho tvrz, kostel, hospodářský dvůr a několik usedlostí (pozdějších gruntů) a asi krčma. Uprostřed návsi býval rybník, který byl zasypán až po druhé světové válce a parkově upraven. Kolem obce byly polnosti, oblast byla na severu i jihu chráněna zalesněným svahem. V těchto svazích bývaly lomy.\n\nVes se rozrůstala jen pomalu. V roce 1515 bylo v Hloubětíně 5 selských usedlostí, v polovině 16. století 9 rustikálních gruntů. Vývoj ovlivnila třicetiletá válka, během níž byla ves vypálena. Po jejím skončení stálo v Hloubětíně k roku 1654 sedm selských gruntů a pět chalup, jedna však byla stále ještě po třicetileté válce pustá.\n\nNa konci 17. století postavili křižovníci na jihovýchod od jádra obce na svahu Hlohovce ovčín, v jehož blízkosti (dnešní ulice V Chaloupkách) byly postupně postaveny čtyři domky, za vlády Josefa II. (1780–1790) k nim přibylo dalších sedm. Do roku 1826 těchto domků stálo už dvacet čtyři. Od jádra Hloubětína zůstaly odděleny poli, říkalo se jim jednoduše \"horní část obce\", nakonec se ujal název \"Chaloupky\".\n\nPři číslování domů za Marie Terezie v roce 1770 vojáci zaevidovali, že v Hloubětíně stálo 22 konskripčních čísel (NC), které prakticky odpovídají pozdějším číslům popisným (čp.).\n\nPočátkem 20. století byla zástavba stále jen kolem staré návsi a podél dnešní ulice Poděbradská, u Kejřova mlýna, v Chaloupkách a několik malých staveb stálo u cihelny a lomů severně od dnešní ulice Poděbradská.\n\nV roce 1904 byl u křižovatky ulic Kolbenova a Zálužská otevřen hřbitov, původní hloubětínský hřbitov se nacházel kolem kostela sv. Jiří. Ve stejném roce byl v jihozápadní části katastrálního území Hloubětín při ulici Českobrodská otevřen Hrdlořezský hřbitov pro zemřelé z Hrdlořez a Malešic.\n\nV západní části hloubětínského katastru vyrostla čtvrť činžovních domů zvaná \"Přední Hloubětín\", které se lidově říkalo \"Mandžursko\", a u samoty \"Vinice\" (pozdější Jiránkova vila) vznikla čtvrť rodinných domků. Zástavba houstla v okolí ulice Poděbradské.\n\nVýstavba rodinných domů pokračovala v oblasti Chaloupek a také v Novém Hloubětíně, na východ od ulice Kbelská, kde se ve středověku nacházela podle dochovaného pomístního názvu obec Humenec. V meziválečném období byl v Hloubětíně zaveden vodovod, kanalizace a elektrické osvětlení.\n\nZa První republiky v katastru Hloubětína vznikly tři nouzové kolonie pro dělníky s nižšími příjmy, kteří si nemohli dovolit platit nájmy v činžovních domech. Jednalo se o zástavbu v lokalitě \"Za Horou\", kolonii \"Čína\" (nepřesně \"Za továrnou Aero\") a \"U Potravní daně\". V lokalitě \"Za Horou\" (jih katastru na levém břehu Rokytky) vzniklo přibližně 180 domků. Dělníci si zakoupili parcely o velikosti 300–500 metrů čtverečních a postavili si tam svá obydlí, někdy zděná. Protože však taková kolonie nebyla v souladu s regulačním plánem Prahy, museli počítat s tím, že jim přijde výzva, aby svůj příbytek odstranili. Výhodou bylo, že zde byli policejně přihlášeni k trvalému pobytu. Mnohé chudinské příbytky byly v průběhu času přetvořeny na rodinné domy a vilky. Mezi dnešní ulicí Kolbenovou a Rokytkou po obou stranách hranice mezi Hloubětínem a Vysočany vznikly dvě nouzové kolonie. Hloubětínská část se lidově nazývala \"Čína\", \"V Číně\" anebo \"Indočína\". Název údajně vznikl zkomolením slova \"čina\". Podle pověsti, když se blížila bouřka, zdejší obyvatelé volali na své blízké, kteří narychlo dokončovali zakrytí střechy, „Slez dolů! To bude čina!“ Kolonie začala vyrůstat v roce 1926 a tvořilo ji zruba 160 domků. Většina byla postavena svépomocí z vyřazených železničních vagónů bez podvozku. Časem si majitelé domky obezdili, omítli, často také zvětšili a kolem si obhospodařovali malé zahrádky. Hloubětínská část byla sice méně honosná než vysočanská, ale zdejší obyvatelé bydleli ve vlastním. Vysočanská \"Obecní kolonie\", také nazývaná kolonie \"Za Aero\", případně \"Za Aerem\" anebo \"Za továrnou Aero\" byla obecní. Části od sebe nebyly odděleny, takže hloubětínští dělníci mohli přirozeně nakupovat ve vysočanské části, kde byly čtyři obchody se smíšeným zbožím, tři hospody, dvě řeznictví, holírna, mateřská škola, hokynářství, dvě trafiky a dva ševci. Děti docházely do školy ve Vysočanech nebo v Hloubětíně. Na jih od kolonie \"Čína\" později vznikla zahrádkářská kolonie Rajská zahrada. Třetí nouzová kolonie \"U Potravní daně\" vznikla na jih od ulice Poděbradská u východní hranice katastru a skládala se asi ze 60 převážně dřevěných domků.\n\nV 50. letech 20. století byly na západ od ulice Kbelské realizovány velké dopravní (vozovna) a průmyslové stavby (Tesla Hloubětín).\nVe třetí pětiletce v letech 1961–1965 bylo postaveno sídliště Hloubětín o rozloze bezmála 23 hektarů s čtyř, šesti a dvanáctipodlažními domy s plochými střechami. Sídliště, které se skládá z 33 objektů s 1724 bytovými jednotkami, bylo určeno pro 5400 obyvatel. Výstavba probíhala v okolí dnešní stanice metra podél ulice Poděbradská na východ od původní obce a jižně od ulice Kolbenova. Hlavním architektem byl Miloslav Hudec. Část bytů je postavena tradičním cihlovým způsobem, ostatní čtyř a šestipodlažní domy i čtyři věžové domy jsou panelové. Domy mají většinou 3 až 7 vchodů. Typický byt v šestipodlažním domě má dispozici 2+1 s příslušenstvím a jeho výměra je něco málo nad 50 metrů čtverečních. Ne všechny byty byly vybaveny balkonem. Velice podobné domy byly postaveny například v novém Mostě. Ve stejné době bylo budováno i sídliště Malešice (1961–1966) a Spořilov (1961–1967). Občanskou vybavenost tvořily 1 základní devítiletá škola, 3 mateřské školy, jesle, obchodní centrum, dům služeb, restaurace a zdravodní středisko. Centrem čtvrti se stalo Vetiškovo náměstí, dnešní náměstí Hloubětín. Náměstí dělí ulice Poděbradská na severní a jižní část. Severní část ozdobila plastika \"Ležící žena\", jižní \"Fontána\" a \"Fuga\". Jeden ze čtyř věžových domů byl osamoceně postaven na severní straně náměstí v bezprostřední blízkosti ulice Poděbradská, aby se stal se orientačním bodem. V prvních dvou desetiletích 21. století probíhala revitalizace jednotlivých domů, která většinou v několika etapách zahrnovala výměnu starých oken za plastová, zateplení a výměnu a doplnění balkonů.\nNa východě mezi ulicemi Slévačská, Nástrojářská a Poděbradská uzavírá hloubětínské sídliště Ubytovna Areál Hloubětín, bývalá Ubytovna pro pracovníky ČKD, která byla dokončena až v roce 1980. Projektoval ji architekt Radim Dejmal. Areál tvoří sedm obytných domů s plochou střechou, které jsou spojeny chodbami a obklopují polouzavřené vnitřní nádvoří. Součástí původního projektu byla prodejna potravin, zdravotní středisko a sauna. Přestože mají budovy stejný půdorys, mají rozdílnou výšku. Byty jsou vybaveny lodžiemi. Původně se na průčelí uplatňoval kontrast hrubého šedivého betonu a lesklého černého kovu, po renovaci a zateplení provedených v druhém desetiletí 21. století jsou průčelí vyvedena v několika odstínech šedé a doplňují je červené vertikály. Estetickým oživením komplexu jsou masívní strojovny nad výtahovými šachtami na nárožích spojovacích chodeb. V současnosti ubytovna nabízí 1640 lůžek pro dlouhodobé ubytování.\nV letech 1972–1975 vzniklo severně od Kyjského rybníka sídliště Lehovec (tehdy označované jako Kyje-Lehovec) o rozloze 11,9 hektarů v jihovýchodní části katastrálního území Hloubětín. Nachází se v nadmořské výšce 237–256 metrů. Hlavním architektem byl Vladimír Machonin (1920–1990), vedoucí ateliéru Alfa Projektového ústavu výstavby hlavního města Prahy. Výkladní skříní období budování komunismu byla panelová sídliště. Aby byla vidět co z největší dálky, byly čtyři dvanáctipodlažní obytné domy postaveny v nejvyšší nadmořské výšce. Doplňují je nižší podélné budovy s čtyřmi, šesti a osmi podlažími. Nižší obytné domy sledují vrstevnice protáhlého hřbetu vrchu Lehovec, podle kterého bylo sídliště pojmenováno. Název Lehovec je zkomoleninou původního pojmenování vrchu Hlohovec, na kterém ve velkém množství rostly hlohy. Fasády domů byly barevné. Celkem bylo postaveno 984 bytových jednotek pro 2800 obyvatel. Podél ulice Slévačská, která je hlavní dopravní tepnou sídliště, byl vybudován pás řadových garáží. Občanskou vybavenost tvořily jesle pro 35 dětí, mateřská škola pro 120 dětí a patnáctitřídní základní devítiletá škola. V praktické poloze uprostřed sídliště, avšak netypicky nad silnicí byl umístěn dům služeb se samoobsluhou, restaurací, zdravotním střediskem, kulturní místností a komunálními službami, který byl na počátku 21. století přestavěn na byty. Současně s výstavbou sídliště probíhala i stavba mlékárny v Kyjích, dokončena byla v roce 1980. V 80. letech byla zástavba rozšířena směrem ke konečné tramvajové zastávce Lehovec, a tak vzniklo podle projektu architekta Ivana Hnízdila sídliště Poděbradská. Uprostřed byl postaven kulturní dům a prostranství před ním ozdobila plastika \"Montážník\". Západní část sídliště ohraničená ulicemi Poděbradská, Slévačská a Krylovecká, kterou měl tvořit komplex s novým orientačním bodem – kruhovým věžovým domem s pracovním názvem \"maják\", nebyla realizována. Místo ní byla postavena benzínová stanice a mezi lety 2014–2016 developerský projekt \"Park Hloubětín\". Tři čtyřpodlažní bytové komplexy, které jsou energeticky pasivními novostavbami, se skládají ze 115 bytů dispozice 2+kk až 4+kk o velikosti 48 až 119 metrů čverečních. Součástí každého nového bytu je balkon, terasa nebo předzahrádka. V přízemí objektů se nachází několik komerčních jednotek jako např. prodejna potraviny a kavárna. Celým areálem prochází park o rozloze přibližně 3 tisíce metrů čtverečních, jehož součástí jsou dětská hřiště a sportovní plochy.\n\nV první a druhé dekádě 21. století probíhala výstavba především na západ od ulic Průmyslová–Kbelská a na sever od ulice Kolbenova. V ohbí Rokytky poblíž Hořejšího rybníka byly realizovány projekty \"Kejřův mlýn\" (dokončen v roce 2008), \"Kejřův park\" (dokončen v létě 2012) a \"Kejřův park 2\" (dokončen v létě 2014). Jedná se o čtyř až pětipatrové domy s byty o 36 až 99 metrech čtverečních s balkonem nebo zahradou. Městotvorná funkce je u těchto projektů potlačena, neboť se bytové domy nacházejí v uzavřených areálech s 24hodinovou ostrahou. Kejřův park (I.) byl postaven na místě koupaliště, které tvořily dva padesátimetrové bazény a které se mohlo stát sportovním komplexem celopražského významu. V 90. letech 20. století však majitel nechal komplex zchátrat a provozní budovy a šatny zničil požár.\n\nU západní hranice katastrálního území nedaleko říčky Rokytky vznikla rezidenční čtvrť Zahrady nad Rokytkou I v letech 2006–2008 s 195 byty podél ulice Nepelova a Zahrady nad Rokytkou II v letech 2014–2016 s 282 byty podél ulice Modrého.\nNedaleko Kejřova mlýna a tramvajového obratiště byl v letech 2010–2012 postaven \"bytový dům Nademlejnská\" (Nademlejnská 1069/20–24). Značně převyšuje okolní výstavbu, má 16 podlaží. Je v něm 180 bytů o rozloze 24–90 metrů čtverečních a 29 nebytových jednotek.\n\nV okolí ulice Kolbenova vznikaly supermarkety, případně obchodní domy; severně od ulice byl otevřen v roce 2008 Lidl a v roce 2018 Kaufland, na jih od ulice bylo v roce 2016 rekonstruováno Penny. Po obou stranách ulice jsou také čerpací stanice. Ve východní části ulice poblíž Penny a tramvajové smyčky Lehovec se od ledna 2019 staví projekt NODE - byty Lehovec. Jedná se o bytový dům s osmi nadzemními podlažími, ve kterém bude 136 bytů s dispozičním řešením 1+kk až 3+kk. V přízemí budou také komerční prostory. Stavba má být dokončena v roce 2020.\n\nV severozápadní části katastru na západ od vozovny vzniká od roku 2016 nová obytná čtvrť pro přibližně 2500 lidí podél toku Rokytky. Projekt se jmenuje Suomi Hloubětín, jedná se vesměs o pěti až sedmipatrové domy s byty o rozloze 31 až 132 metrů čtverečních. Jeden dům bude značně vyšší. V rezidenční čtvrti se plánuje restaurace a mateřská škola. Tato čtvrť se dále rozšíří projektem Lappi Hloubětín od stejného developera.\n\nPočet domů v Hloubětíně od jejich očíslování v roce 1770 do připojení obce k Praze v roce 1922.\nHloubětín leží na východním okraji Pražské kotliny asi 9 km od centra Prahy. Severní část katastru se rozkládá na planině přiléhající ke Kbelskému letišti. Střední část se od západu svažuje k potoku Rokytka, poté zvolna stoupá východním směrem. Jižní část katastru je oddělena zalesněným hřebenem, za nímž leží kolonie Za Horou, přiléhající k zástavbě katastru Kyje. Nadmořská výška se pohybuje v rozmezí 205–290 m n. m.\n\nNa území Hloubětína leží jedna větší vodní plocha, Hořejší rybník o rozloze více než čtyři hektary.\n\nNa území Hloubětína leží dvě maloplošná chráněná území, přírodní památky Cihelna v Bažantnici a Pražský zlom.\n\nCihelna v Bažantnici je přírodní památka, která byla vyhlášena v roce 1988. Nachází se na území bývalé cihelny ve svahu pod Kbely, severovýchodně od křižovatky Kbelská – Poděbradská v nadmořské výšce 235–270 metrů. Její rozloha činí 4,38 hektaru. Představuje odkryv břidlic bohdaleckého souvrství, bazálních křídových slepenců a pískovců, jílovců peruckých vrstev a pískovců perucko-korycanského souvrství českého křídového útvaru se zkamenělými otisky rostlin. Mezi fosiliemi byly identifikovány \"Drynaria tumulosa\", \"Nehvizdya obtusa\", \"Myricanthinum amentaceum\" a \"Myrtophyllum geinitzii\". Faunu zastupují střevlíčci \"Bembidion milleri\", \"Ophonus puncticollis\" a \"Amara pulpani\", motýl okáč luční (\"Maniola jurtina\"), dále rehek domácí (\"Phoenicurus ochruros\") a bělozubka šedá (\"Crocidura suaveolens\"). Flóru zastupuje komonice bílá (\"Melilotus albus\"), komonice lékařská (\"Melilotus officinalis\"), pelyněk černobýl (\"Artemisia vulgaris\") a divizna velkokvětá (\"Verbascum densiflorum\").\nPražský zlom je geologická přírodní památka, kterou tvoří ordovické křemence a břidlice. Chráněné území, které bylo vyhlášeno v roce 1988, se nachází na svahu pod Hloubětínským zámkem v nadmořské výšce 200–214 metrů, má rozlohu 0,36 hektaru. Zlom, podél kterého se setkávají různě staré vrstvy hornin v některých místech posunuté až o několik set metrů, se táhne od Rudné, přes Motol, Žižkov, Vysočany do Kyjí, kde se tato porucha zemské kůry ztrácí pod křídovým masivem. Pouze v Hloubětíně je tento jev vidět na zemském povrchu. Zdejší fauna není příliš bohatá. Zastupují ji ploštička (\"Lygaeus saxatilis\"), ruměnice pospolná (\"Pyrrhocoris apterus\") a myšice křovinná (\"Apodemus sylvaticus\"). Flóru zastupuje hvozdík kartouzek (\"Dianthus carthusianorum\"), rozchodník ostrý (\"Sedum acre\"), kostřava walliska (\"Festuca valesiaca\") a tolice nejmenší (\"Medicago minima\").\n\nDo katastru Hloubětína zasahuje přírodní park Smetanka, který byl vyhlášen v roce 2009. Leží současně v katastru Kyjí, Hrdlořezů a Vysočan. Rozkládá se kolem Rokytky a její údolní nivy, jeho celková rozloha je 150 hektarů. Nejznámějšími součástmi tohoto parku v Hloubětíně je Hořejší rybník a zalesněný protáhlý vrch Lehovec nad Aloisovem. Lesnatý hřeben vrchu Smetanka (242 m n. m.), který dal přírodnímu parku své jméno, leží v katastru Hrdlořez. Přírodní park dělí na dvě části Průmyslová ulice – jedna z dopravních tepen Prahy. Geologické podloží tvoří převážně horniny ordoviku, které se ukládaly na dně moře, které ve starších prvohorách zaplavovalo území dnešní Prahy. V parku byl prokázán výskyt 7 druhů měkkýšů, 165 druhů motýlů, dále pak ropucha obecná, skokan zelený, slepýš křehký, polák chocholačka, potápka malá, datel černý, káně lesní a ondatra pižmová.\n\nHloubětín byl de facto hornickou obcí. Od středověku se zde těžil stavební kámen, kamenec, hlína pro cihly, písek a v druhé polovině 18. století dokonce uhlí. Na katastru Hloubětína se tak nachází několik umělých jeskyní. Druhým nejvýznamnějším pískovcovým podzemím v Praze je po prosecké Močálce Fejkova pískovna známá spíše jako Bílý kůň. Nachází se mezi ulicemi Nad Hutěmi a Za Černým mostem. Vytěženým pískem se pravděpodobně vysypávaly licí formy ve vysočanských závodech. Celková délka labyrintu podzemních chodeb, které jsou až 5 metrů vysoké, je 650 metrů. Podzemí ve 20. letech 20. století navštívila a poeticky popsala spisovatelka Popelka Biliánová. Písek se zde prokazatelně těžil ještě na začátku druhé světové války. V druhé polovině 20. století prostory sloužily pro uskladnění ovoce a zeleniny. V některých místech se našla až deseticentimetrová vrstva meruňkových pecek. Větracími šachtami nevychovaní jedinci dovnitř vhazovali odpadky, tak vznikla nelegální skládka. Spekulace, že Bílý kůň byl vchodem do tajné chodby vedoucí do Staré Boleslavi nebo že se jednalo o keltskou svatyni, můžeme vyloučit. Plánuje se zpřístupnění tohoto podzemí.\n\nPočet obyvatel Hloubětína podle sčítání obyvatel.\n\nDo připojení k Praze v roce 1922 byl Hloubětín samostatnou obcí.\n\n\nPrvní škola byla v Hloubětíně zřízena v roce 1733, byla ve vlastnictví křižovníků a jejím patronem byl generál velmistr řádu. Učitelem byl tehdy Vít František Novák. V roce 1765 byl kantorem a varhaníkem Jan Český. V josefinské době byla jednotřídní škola umístěna v domě čp. 12, který vlastnili křižovníci. Domek stál až do 50. let 20. století a nacházel se za kostelem vlevo před vchodem na nádvoří Hloubětínského zámečku. V roce 1785 tam vyučoval Jan Budínský. V roce 1805 byla zavedena povinná školní docházka pro děti mezi šesti a dvanácti lety. Pro starší děti ve věku 12 až 14 let byla o deset let později v Hloubětíně zavedena nedělní opakovací škola. Výuka probíhala každou neděli mezi 8 a 12 hodinou. Budínského následníkem byl křižovnický lokaj Jan Pečený, protože se vyznal v hudbě, na škole vyučoval v letech 1811–1854. Škola se přibližně na 35 let přestěhovala do křižovnického dvora čp. 5, tvořila ji třída a byt pro učitele. Malá a vlhká třída se nacházela v přízemí nad lednicí, proto děti často stonaly. V roce 1831 byla zřízena školní knihovna, která obsahovala 28 svazků. Učitel Jan Pečený měl syna Josefa, který se stal v roce 1836 učitelským pomocníkem a v letech 1854–1877 učitelem. Oba byli pohřbeni na hřbitově u kostela sv. Jiří. Jako jednotřídka fungovala škola až do roku 1874/1875 a byla určena i pro děti z Hrdlořez. Výuka probíhala v češtině. Prázdniny bývaly na Vánoce a Velikonoce, vždy po osmi dnech. Nedaleko kostela byla v letech 1862–1863 postavena nová škola čp. 55, pozemek darovali křižovníci. Škola byla vysvěcena 28. září 1863. Během krátké doby se rozrostla na čtyři třídy a prostory nedostačovaly. Po druhé světové válce v ní byla školní družina. Nová šestitřídní škola čp. 78 byla vystavěna stavitelem K. Felixem v letech 1890–1891. Pozemek odprodal obci Alois Vaněk, část darovali křižovníci. Škola byla vysvěcena 13. září 1891. V roce 1898 se hrdlořezské děti dočkaly vlastní školy a do Hloubětína už nemusely docházet. Budova byla dvakrát rozšířena, nejprve v roce 1909 a pak ještě za první republiky. V té době v blízkosti vznikly i škola a jesle. V roce 1924 byla škola přeměněna na měšťanskou školu smíšenou. Docházeli do ní i žáci z Kyjí a Chval. Škola pak měla devět tříd a navštěvovalo ji až 450 žáků. Z cizích jazyků se vyučovala francouzština a němčina. V letech 1938–1941 byla v sousedství postavena nová školní budova čp. 700, ve které byl však za války zřízen německý vojenský lazaret. Po válce byla v nové budově měšťanská škola a I. obecná škola, zatímco ve staré školní budově byla II. obecná škola a do června 1998 Střední odborné učiliště Hloubětín.\n\n\n\n\nV minulosti v Hloubětíně vzdělání poskytovalo \"Česko-italské jazykové gymnázium\". Výuka probíhala v budově bývalé mateřské školy na adrese Sadská 530/20. Pětiletá škola typu bilingua byla otevřena ve školním roce 1991/1992. Původní název školy byl \"Italské gymnázium\". První úspěšné maturity se na této škole konaly ve školním roce 1995/1996. V roce 1996 se škola transformovala na šestileté gymnázium. Studovalo tam až 140 studentů.\n\nHistorie organizovaného sportu v Hloubětíně se začala psát 30. srpna 1896, kdy byla založena tělocvičná jednota Sokol. U jejího zrodu stáli starostové obce Josef Souček, Karel Felix a Alois Vaněk. Od roku 1901 začali vystupoval s cvičeními na veřejnosti. V roce 1922 zakoupili hostinec U Orla a v následujících letech ho přestavěli na sokolovnu. V roce 1926 však vyhořela a ještě téhož roku byla vystavěna nová. Tělocvična měla pódium, sloužila i ke kulturním a společenských setkáním občanů a jako divadelní sál. Stála na dnešním náměstí Hloubětín, kde byl v šedesátých letech 20. století postaven kruhový pavilon Havana. K sokolovně přiléhala zahrada s kaštany a letní cvičiště. Ve 30. letech 20. století letech měla organizace 800 členů. Účastnili se všesokolských sletů. V období komunismu byla sokolovna zbourána, inventář zničen a členská základna rozpuštěna. Po Sametové revoluci byl Sokol obnoven, v roce 1998 se Sokol Hloubětín sloučil s dramatickým spolkem Beseda J. K. Tyl, který byl založen v roce 1907 v hostinci U Sokola.\n\nTělovýchovná jednota Slavoj Hloubětín byla založena v roce 1948 sloučením fotbalového klubu Slavoj Praha 9 a hloubětínského Sokola. V roce 1983 uzavřeli patronátní smlouvu s podnikem Tesla Hloubětín.\n\nTJ Sokol Hloubětín (Šestajovická 16) nabízí rozmanité tělovýchovné činnosti a skládá se z oddílu všestrannosti, fotbalu, šachů, stolního tenisu, volejbalu a bridže.\n\nTJ Slavoj Tesla Hloubětín (Hloubětínská 88) je společenská organizace, která sdružuje členy sportovních, tělovýchovných a turistických oddílů. Pravidelně v ní sportuje kolem šesti set členů. Tvoří ji oddíly kopané, tenisu, odbíjené, karate, šachů, turistiky a cykloturistiky.\n\nFotbal se hraje v Hloubětíně už od roku 1897.\n\nFC KING (Kardašovská 774/10) je fotbalový oddíl, který působí při ZŠ Vybíralova. Specializuje se na žákovský fotbal a pořádá žákovskou Halovou ligu o pohár starosty Prahy 14, Zimní venkovní ligu o pohár starosty Prahy 14 a Venkovní turnaj o pohár starosty Prahy 14.\n\nPlavecký a sportovní areál Hloubětín (PSA Hloubětín, Hloubětínská 80) byl zbudován v druhé polovině 70. let 20. století. Dokončen byl v roce 1976 a autorem projektu byl architekt Bohumil Kříž. Původně se v objektu o rozloze 120 x 85 m nacházely dva bazény (velký a výukový) a tělocvična (18 x 3 m). Je majetkem hlavního města Prahy. Areál v současnosti nabízí dva kryté bazény s celoročním provozem, letní venkovní bazén, parní lázně, saunu, fitness centrum, výcvikové středisko potápěčů a akvabel, tělocvičnu pro míčové hry a aerobik, tenisové kurty a kadeřnictví.\n\nOd většiny pražských bazénů se liší tím, že je napuštěn slanou vodou, byl dokonce prvním bazénem takového druhu v Česku. Má tudíž také speciální způsob úpravy vody. K čištění se používá kombinace pískových, vzduchových a chemických filtrů, přírodní mořská sůl se přidává pomocí australské technologie. Slaná voda má přirozené antiseptické účinky, denně je v bazénech provedena výměna jedné třetiny vody. Zatímco moře má průměrnou salinitu 3,5%, v hloubětínském bazénu je to 0,5%.\n\nParametry bazénů:\n\nV 90. letech (od roku 1990) si bazén s tělocvičnou a tenisovými kurty pronajalo občanské sdružení Poseidon club, v jehož čele stál bývalý reprezentant v plavání Ivan Faitl. Součástí klubu byl tehdy i jediný pražský oddíl akvabel.\n\nÚzemím prochází významné radiální komunikace, Kolbenova, Poděbradská (jen osobní doprava) a Českobrodská. V roce 2011 byla zprovozněna Vysočanská radiála, která převzala tranzitní dopravu z D10 (směr Mladá Boleslav) a D11 (směr Hradec Králové). Hloubětínem prochází také významná tangenciální komunikace, tzv. Průmyslový polookruh plnící funkci dosud neexistující východní části městského okruhu.\n\nMetrem linky B do stanice Hloubětín, tramvajovými linkami 16, 25, 92 a 94 a autobusovými linkami 110, 141 a 396.\n\nBez přímého spojení, nejbližší nádraží, odkud lze pokračovat MHD jsou Praha-Libeň, Praha-Vysočany a Praha-Kyje. Předpokládá se vybudování zastávky Rajská zahrada v blízkosti stejnojmenné stanice metra pro umožnění přestupu z příměstské na městskou hromadnou dopravu. V letech 1882–1976 byla na kolínské železniční trati zastávka Praha-Hloubětín.\n\n\nJednopatrová vila byla postavena v 70. letech 19. století v novobarokním stylu na místě staré hospodářské usedlosti, která nahradila středověkou tvrz. Vybudoval ji zemský advokát Václav Lindhardt. Současnou novogotickou podobu z tesaných pískovcových kvádrů s třípatrovou hranolovou věží a cimbuřím získala na přelomu 19. a 20. století, kdy ji vlastnil karlínský velkostatkář a majitel zámku Troja Vladimír Židlický. Kolem pozemku byla postavena ohradní zeď a nad ostrohem hláska. Vila byla vybavena mobiliářem z Trojského zámku a v zahradě byly umístěny sochy \"Flora\" a \"Herkules\", které sem byly přemístěny z ostrova Štvanice. V této době byl také na průčelí umístěn jeho fiktivní erb. Před první světovou válkou daroval nový majitel Rudolf Salomon objekt Židovské náboženské obci, která z něj vytvořila ústav po slabomyslné. Po druhé světové válce a vlně znárodnění využívalo komplex Vesnické divadlo, bylo zde skladiště, truhlárna a od roku 1969 Obvodní dům pionýrů a mládeže. Po Sametové revoluci byla vila navrácena Židovské obci, obnovena v letech 1993–1994 a pronajata soukromému zdravotnímu zařízení GynCentrum. V roce 2005 byl vedle brány zprovozněn 1. první babybox v České republice.\n\nJednolodní farní kostel hloubětínské farnosti byl založen v první třetině 13. století a je nejstarší hloubětínskou stavbou. Byl zbudován řádem Německých rytířů, kteří tehdy vesnici vlastnili. Zasvěcení bylo vybráno záměrně, svatý Jiří je řádovým patronem. Původně románský kostel byl v polovině 14. století přestavěn v gotickém stylu, v této době byla zbudována hranolová věž a pětiboký presbytář. Tehdy měli patronátní právo ke kostelu křižovníci s červenou hvězdou už více jak sto let. Další přestavby následovaly na konci 17. století a především v polovině 19. století, kdy kostel získal dnešní novogotickou podobu. Původní gotická věž byla v roce 1847 zbořena, na jejím místě byla postavena sakristie, loď byla prodloužena a na západě byla vystavěna nová věž. Vnitřní výbava je z konce 19. století. Kostel je ve správě křižovníků s červenou hvězdou. U kostela se nachází zrušený hřbitov, kde byli pohřbíváni velmistři a členové řádu křižovníků. Hřbitovní bráná pochází z roku 1847, zdobí ji řádový znak křižovníků a nápis \"Pokoj Vám\".\nKomplex budov hospodářského zázemí pro řád Křižovníků s červenou hvězdou pochází ve svém jádru z konce 17. století, kolem roku 1800 byl přestavěn ve stylu klasicismu. Ve dvorci byly stáje, podkovářská, kovářská a kolářská dílna. Nacházel se v něm i špitál a fara. Ke dvoru patřily pozemky o rozloze 216 hektarů. V Hloubětíně stál hospodářský dvůr zcela jistě již před třicetiletou válkou. Dodnes není prokázáno, zda současný dvůr navázal na původní válkou poničené budovy nebo byl postaven na novém místě. V letech 1827–1863 byla jedna místnost v obytné části využívána jako třída místní školy. Křižovníci zde buď hospodařili ve vlastní režii nebo dvůr pronajímali. V roce 1881 se nájemcem stal rytíř Bedřich Frey z Freyensfeldu. V poválečné době využíval dvůr státní statek. Komplex na obdélníkovém půdoryse se skládá ze čtyř částí. Zachovaly se dvě starší dvoukřídlé budovy na východě a západě, ke kterým na jižní straně přibyla v 19. století stodola, uprostřed dvora je kolna. Přísně symetrický ráz ruší jen k východu vysunutá stodola. Po Sametové revoluci řád dvůr restituoval.\nZájezdní hostinec s čestným číslem popisným jedna byl postaven v roce 1711. Někteří odborníci zastávají názor, že stavbu navrhl Kryštof Dientzenhofer. Přestože fasáda je až pozdně barokní z konce 18. století, obvodové zdivo a klenby v přízemí jsou z prvotní fáze. Pozornost upoutá sedlová střecha s barokními štíty a koulemi, průčelí a brána však odpovídají vkusu klasicismu. Kde se nacházela původní krčma, o které máme zprávy z počátku 17. století, není známo. Snad stála na místě domu čp. 7 v ulici V Chaloupkách 52. Hostinec býval spolu se sklepy a stájemi od samého počátku křižovnickým řádem pronajímán. Mezi nejslavnější hosty, kteří se v hospodě občerstvili, patřili císař Karel VI. (30. června 1723 cestou na korunovaci) nebo císař František I. Štěpán Lotrinský se svou chotí Marií Terezií (1743) a jejich syn císař Josef II. dokonce několikrát (1781–1784). Josefa II. připomíná císařský pokoj v prvním patře, kde je krb s vročením 1783. Soukromí majitelé byli v roce 1953 násilně vystěhováni, v roce 1961 byl hostinec vyvlastněn. Po restituci v roce 1990 je opět v soukromých rukou a je tam provozována restaurace \"Na staré hospodě\".\n\nHistorie hloubětínského mlýna sahá do 16. století. První písemná zmínka pochází z roku 1544, kdy ho mlynář Matouš koupil od mlynáře Václava. Mlýn a okolní pozemky vlastnil řád křižovníků s červenou hvězdou, který také vlastnil hospodářský dvůr v Hloubětíně. Mlýn byl po dobu 150 let pronajímán na základě zákupního práva, mlynáři měli povinnost mlít pro řádový špitál obilí a odvádět úrok. V době rozkvětu na konci 16. a počátkem 17. století k mlýnu patřila tři moučná kola, štěpnice, 11 lánů orných polí a dvě louky. Za třicetileté války byl mlýn vypálen a pobořen. Po válce byl mlýn obnoven a nájemci se často střídali s výjimkou let 1713–1730, kdy ho křižovníci vykoupili z dědičného nájmu za 3500 zlatých a sami ho spravovali. K nájemcům patřil mlynář a měšťan ze Sadské Jan Kocourek (v letech 1661–1672), Ottavio Miseroni z Nového Města pražského (od roku 1679) a měšťan Starého Města pražského Jan Mautl (od roku 1701). Po válkách o dědictví rakouské, kdy byl mlýn opět poničen, stojí za zmínku měšťan ze Starého města pražského Jakub Bartl (od roku 1780) a především Josef Kejř (od roku 1912), po němž je mlýn pojmenován. Tohoto majitele připomíná pamětní deska s nápisem \"Jos. Kejř 1917\". Po druhé světové válce ztratil mlýn svou hospodářskou a obytnou funkci a byl využíván jako sklady (např. pro Čokoládovny Orion). Na počátku 21. století byl mlýn rekonstruován a doplněn o nové stavby skupinou investorů Star Group Ltd. Vzniklo tak 79 bytů, projekt byl dokončen v roce 2008.\nPamátkově chráněný viadukt se nachází na někdejší Severní státní dráze spojující Prahu (a později Drážďany) s Olomoucí. Trojmostí se skládá z původního dvoukolejného kamenného viaduktu se třemi oblouky z roku 1845, který byl rozšířen na severní straně v roce 1928. Pravidelný veřejný provoz na něm byl zahájen 1. září 1845. Severně od něj byl na stejné trati asi po roce 1952 vybudován železobetonový viadukt také se třemi oblouky. Jižní jednokolejný viadukt z roku 1919 je součástí vršovické (malešické) odbočky, mírně se od staršího mostu odklání a tvoří ho nýtovaná ocelová konstrukce na kamenných pilířích. Tato trať dále vede do tunelu pod kopcem Tábor. Pod viaduktem vede naučná stezka \"Městská část Praha 9 – jihovýchodní stezka\", její 13. zastávka popisuje bitvu u Štěrbohol. Asi 250 metrů směrem k Libni se mezi lety 1882 a 1976 nacházela železniční zastávka Praha-Hloubětín. Připomíná ji název ulice \"Pod Hloubětínskou zastávkou\". V rámci modernizace trati v letech 2006–2011 tam byl zbudován podchod.\nJedna z nejstarších usedlostí Hloubětína, nachází se na západní straně původní návsi. V 16. století patřila rychtáři Býnovi. Z doby před rokem 1841 se v jádře zachovalo jednopatrové klasicistní obytné stavení s valbovou střechou a vikýři a výměnek. Budova chléva byla postavena až někdy po polovině 19. století.\n\nJedna z nejstarších usedlostí Hloubětína, nachází se na severozápadní straně původní návsi. V 16. století tady stával Čtverákův grunt. Z doby před rokem 1841 se v jádře zachovalo patrové obdélné obytné stavení s valbovou střechou, které je do návsi orientováno delší fasádou, a hospodářské křídlo, které bylo ve 2. polovině 19. století prodlouženo.\n\nNevelká hospodářská usedlost, která se nachází na místě, kde stará náves ústí do ulice Poděbradská. Majitel Jan Wagner zde provozoval kovárnu, která však na konci 17. století vyhořela. Současné budovy jsou ve svém jádru pravděpodobně z první třetiny 19. století. V roce 2007 zde byl otevřen hotel.\n\nBetonovou abstraktní plastiku vytvořil v roce 1966 Arnošt Košík (1920 Nové Město na Moravě – 1990 Praha) v bruselském stylu. Původně byla součástí fontány a stála uprostřed bazénku, který byl však později zasypán, proto působí, že je do země zapíchnutá. Fuga, která je natřena na bílo, je tvořena několika různě velkými ve střední části spojenými jehlanci, které ve formě poloprstence obklopují ten nejvyšší. Jehlance jsou ve vertikální poloze, uprostřed jsou nejširší, zužují se směrem nahoru i dolů. Zboku v nejširší části jsou odřezány výstupky. Na třech jehlancích jsou napíchnuté disky, které mohou evokovat létající talíř, čočku nebo kloubouk houby. O plastice vznikla v roce 2013minutová rozhlasová hra Michala Pěchoučka a Romana Štětiny.\nBronzová plastika z roku 1984 od Jaroslava Hladkého (* 1. července 1942 Praha) představuje mladou plavkyni, která si upravuje nasazenou koupací čepici a připravuje se ke skoku do vody. Původně byla umístěna v parčíku u křižovatky Poděbradské s Průmyslovou.\n\nPlastiku vytvořil Otto Soukup. Představuje ženu bez detailních rysů ležící na pravém boku, levou rukou si podpírá hlavu, v boku je silně prohnutá a nohy má mírně pokrčené. Plastika byla několikrát přestěhována. Původně se nacházela v severní části náměstí Hloubětín před Havanou, později byla přemístěna na druhou stranu náměstí před obchodní dům a nakonec do zahrady Hloubětínského zámku. Fotografie dokládají, že plastika bývala částečně ponořena v bazénku, sochařem zvolená poloha ženy tak dávala větší smysl.\nBudovatelskou plastiku polopostavy dělníka s obrovskýma rukama, který v pravé ruce drží očkový klíč a utahuje šroub, vytvořil v roce 1987 Vojtěch Adamec. Plastika zdobí prostranství u bývalého kulturního domu.\n\nPískovcová socha pochází z roku 1818. Původně stála před branou na hřbitov. Sochu nechal vztyčit nájemce Staré hospody Jan Tesař. Neznámý sochař se inspiroval typickým vyobrazením světce od vídeňského sochaře Matyáše Rauchmüllera, jak ho známe například z Karlova mostu. Podle tradičního vzorce má na sobě světec kanovnické roucho, spodní albu překrývá ke kolenům rocheta, přes ramena má pláštík (mozetta) a na hlavě biret. V levé ruce drží krucifix, v pravé měl původně palmovou ratolest. Je pravděpodobné, že původně byla kolem jeho hlavy svatozář s pěti hvězdami.\n\nPochází z roku 1773. Podle pověsti byl vytesán na paměť tragické události, když byl během vojenských manévrů za přítomnosti císaře Josefa II. přejet vozem malý chlapec. Tuto událost zpodobňuje reliéfní výjev na kříži.\n\n\n\n\nPomník byl vztyčen v roce 1926. Má jehlancový tvar, korunuje ho váza se zlaceným věčným plamenem. Na pomníku je nápis \"PAMÁTCE PADLÝM VE SVĚTOVÉ VÁLCE 1914–1918\", výčet 71 obětí a opět nápis \"ČEST BUDIŽ VÁM!\". Do základů byla zazděna schránka s historickými doklady.\n\nPo druhé světové válce byl vztyčen pomník se jmény 39 obětí okupace a 4 rudoarmějců, kteří byli původně pohřbení na hloubětínském hřbitově a později byly jejich ostatky přeneseny na Olšanské hřbitovy.\n\nNa rohu staré školní budovy v ulici Hloubětínská čp. 78 stávala na vysokém válcovitém sloupku ukončeném patkami barokní socha svatého Gottharda z roku 1755. Svatý Gotthard (960–1038) byl biskupem z Hildesheimu a stal se patronem řádu benediktinů. V polovině 50. let 20. století byla socha odstraněna.\n\nBusta českého novináře a komunistického politika Jana Švermy (23. března 1901 Mnichovo Hradiště – 10. listopadu 1944 Chabenec) od akademického sochaře Rudolfa Svobody stávala od roku 1971 před základní školou. Škola od roku 1949 nesla čestný název \"škola národního hrdiny Jana Švermy\".\n\nV roce 1971 byla na budovu hostince V Chaloupkách umístěna pamětní deska, která připomínala, že tam byla v roce 1921 založena místní organizace Komunistické strany Československa.\n\nPamětní deska byla na náměstí, které v době totality neslo jeho jméno, umístěna v roce 1975.\n\nHloubětín byl nesrovnatelně méně zasažen průmyslovým rozvojem než sousední Vysočany. Do poloviny 19. století byl charakter obce zemědělský, částečně také hornický. Obživu poskytla olomoucko-pražská větev Severní státní dráhy, při její výstavbě v letech 1843–1845 se uplatnili nádeníci, zedníci, kameníci a tesaři. Dráha se samotným impulsem pro rozvoj průmyslu nestala, zastávky v Hloubětíně a Kyjích byly otevřeny až v roce 1882.\n\nOd středověku působil ve vesnici krčmář, kovář, mlynář. V polovině 18. století zde hospodařilo devět majitelů gruntů, placenou pozicí byl rychtář a učitel. Těžil se zde kámen, písek a od 18. století také uhlí. Od 17. století zde měli křižovníci také ovčín. Až do poloviny 19. století se většina obyvatel věnovala polnímu hospodářství.\n\nV Hloubětíně se těžil jemný písek, který pískaři v malých vozících tažených psy nebo koníky dopravovali do Prahy. Kvalitní písek měl různorodé využití, přidával se do mýdel, do štuku nebo se užíval při drhnutí dřevěných podlah a nádobí.\n\nV 19. století zde fungovala továrna na umělá hnojiva, na lepenku, na laky a fermeže, na impregnované tašky, cihelna V Hutích a továrna Samuela Brilla na zpracování zvířecí kůže. Obyvatelé však většinou dojížděli za prací do První Českomoravské továrny na stroje v Libni (založena v roce 1871) a do továrny Kolben a spol. ve Vysočanech (založena v roce 1896). Na konci 19. století byla v Hloubětíně otevřena továrna na margarin značky Sana. Po druhé světové válce se podnik přestěhoval na Slovensko a jeho provozovny převzal Průmysl trvanlivého pečiva.\nV roce 1921 byla na Poděbradské postavena továrna na žárovky \"Elektra\" (budově čp. 186/56). V roce 1932 ji koupila nizozemská firma Philips a výrobu směřovala především na radiové přijímače. Po druhé světové válce tento velký průmyslový areál fungoval pod značkou Tesla Hloubětín, která byla součástí národního podniku Tesla se sídlem v Praze-Strašnicích založeného v roce 1946. Komplex se nachází přibližně mezi ulicemi U Elektry, Poděbradská, Nademlejnská a Hořejším rybníkem. Vyráběly se zde rozhlasové přijímače a vysílací techniky. Po společenských změnách v roce 1989 se přímým pokračovatelem koncernu Tesla v České republice a zároveň majitelem ochranné známky stala právě TESLA, akciová společnost Praha-Hloubětín. V současnosti se firma specializuje na vývoj a výrobu radioreléových zařízení pro vytváření mikrovlnných spojů, zabezpečovací zařízení a systémy, radonový program TERA určený k měření radonu v budovách, výrobu antén a anténních systémů, slaboproudé systémy, strukturované sítě a osazování desek plošných spojů.\n\n\nHloubětínem procházejí dvě naučné stezky. V katastru Hloubětína nebo v bezprostřední blízkosti jeho hranice se nacházejí následující zastávky:\n\n\nPodle pověsti v domě čp. 19 bydlel kuchařský rod Baštů. Jeden člen tohoto rodu připravoval pokrmy pro samotného císaře Rudolfa II. Kuchař to byl tak výtečný, že se od té doby dobrému jídlu říká \"bašta\". Možná toho rčení pochází až z 19. století, kdy jiný člen téhož rodu vařil u hraběnky v Jirnech a zemřel jako devadesátiletý v roce 1935.\n\n\n"}
{"id": "106531", "url": "https://cs.wikipedia.org/wiki?curid=106531", "title": "Krč", "text": "Krč\n\nKrč () je čtvrť a katastrální území hlavního města Prahy, součást městské části Praha 4 a městského obvodu Praha 4.\n\nJméno Krč (latinsky \"Carrium\") bylo uváděno v písemných památkách již roku 1222. Krč je uvedena podruhé v dokumentu z roku 1273. Roku 1328 jsou v Krči připomínány višně. Dolní i Horní Krče (německy \"Unter-\" a \"Ober-Krtsch\") se v dobách husitských nepokojů zmocnili pražané. V roce 1547 byl majetek Novoměstských v Nové Krči zabaven, ale roku 1586 jej Nové Město vykoupilo; Dolní Krč se v roce 1628 stala majetkem havelského kláštera.\n\nV 19. století vznikla na území Horní Krče osada Jalové Dvory. Dolní Krč s 1354 obyvateli, se zámkem, pivovarem a cihelnou, byla v roce 1900 vsí nuselského okresu, zatímco Horní Krč s 823 obyvateli a vilami byla vsí okresu Královské Vinohrady stejně jako Jalové Dvory (Jalový Dvůr) se 152 obyvateli.\n\nV době připojení k Praze (jako součást Prahy XIV.) žilo na území obou Krčí a Jalových Dvorů přes 3700 obyvatel v 323 domech. V roce 1949 připadla část k.ú. Krče k tehdejší Praze 14 (s Lhotkou, Nuslemi a částí Michle) a část k tehdejší Praze 15 (s Braníkem, Podolím a Hodkovičkami). V roce 1960 se k.ú. Krč stalo součástí nového obvodu Praha 4 a v roce 1990 součástí městské části Praha 4.\n\nV Dolní Krči se nachází novogotický zámek vybudovaný před rokem 1860, přestavbou staršího klasicistního objektu, který zbudoval jako své vrchnostenské sídlo řád obutých karmelitánů od sv. Havla. Po zrušení řádu se v držení zámku vystřídalo několik majitelů, z nichž nejvýznamnější byl JUDr. Schlosser, který také provedl novogotickou přestavbu a rozšířil zámek o jižní část – velký sál. Od konce 19. století až do znárodnění v roce 1948 zámek vlastnila rodina Welzova. Jejím potomkům byl také navrácen v restituci. V roce 2003 prošel celkovou rekonstrukcí a později byl přeměněn na hotel. V budoucnu má být blízko zámku vybudována nadzemní stanice metra linky D \"Nádraží Krč\", z níž by byl přímý výhled na zámek i přilehlý zámecký park.\n\nFakultní Thomayerova nemocnice, známá také jako Nemocnice Krč nebo Krčská nemocnice, je bezesporu největším zdravotnickým zařízením nacházejícím se v Krči i celé jižní i východní části Prahy. Jedná se o objekt z období první československé republiky, který byl tehdy postaven pro ubytování osamělých lidí (vzdálená obdoba dnešního domova důchodců). Tehdy se areálu říkalo Masarykovy domovy. Tento název byl oficiálně platný pro objekty nemocnice až do roku 1955. V areálu nemocnice sídlí také Institut klinické a experimentální medicíny (IKEM).\n\nV areálu Krčské nemocnice se nachází nemocniční kaple svatého Václava\n\nMezi velmi známé obyvatele Krče patřili také spisovatelé Antal Stašek a Ivan Olbracht, kteří zde měli v severní části Krče postavenu svoji vilu. Na jejich počest jsou některé místní ulice pojmenovány po nich osobně nebo i podle jejich literárních postav (např. ulice Ševce Matouše).\n\nZnámé je i sídliště Antala Staška navazující na jihozápadní část Budějovického náměstí.\n\nKrčí prochází hlavně tah Vídeňská vedoucí od Michle, přes Krč a Kunratice mimo Prahu.\nKromě linky metra C a nově plánované linky D prochází Krčí také železniční trať z nádraží Praha-Vršovice do nádraží Praha-Braník a spojkou přes Branický most také nádraží Praha-Radotín. Nádraží Praha-Krč je zde propojeno s Pražským metrem zvláštní železniční vlečkou vedoucí do depa pražského metra na Kačerově, které se nachází na Kačerově. Po této vlečce jsou do metra přiváženy nové vozy metra vyrobené mimo Prahu. Vlečka může také sloužit jako zkušební a testovací trať.\n\nVětšina sportovišť se nachází v dolní části Krče mezi Kunratickým potokem a Jižní spojkou.\n\n"}
{"id": "106533", "url": "https://cs.wikipedia.org/wiki?curid=106533", "title": "Jméno (mluvnice)", "text": "Jméno (mluvnice)\n\nTa slova nebo ucelená slovní spojení, která vykazují gramatické kategorie pádu, čísla a jmenného rodu (včetně nesklonných), se souhrnně nazývají jména. Jmény jsou slova prvních čtyř slovních druhů (podstatná jména, přídavná jména, zájmena a některé číslovky). Jmenný charakter mohou zčásti nebo úplně mít i některé tvary sloves (některé přechodníky a příčestí čili participia).\nJménem může být i sousloví, rozvinutý tvar, zejména tak řadíme ustálené vlastní jméno.\n\nJména a jmenná sousloví se rozdělují na\nVlastní jména se od obecných liší pravopisem (psaním velkých písmen). Některá slova mohou v zařazení a tím i v pravopise kolísat podle kontextu (například vyšel měsíc, ale na Měsíci, země je chladná, ale jádro Země je žhavé, napsal petici Vládě (míněna jedna konkrétní instituce), ale lze i vládě (míněno jen jako vymezení druhu instituce).\n"}
{"id": "106534", "url": "https://cs.wikipedia.org/wiki?curid=106534", "title": "Praha 14 (rozcestník)", "text": "Praha 14 (rozcestník)\n\nNázev Praha 14 může znamenat:\n\n"}
{"id": "106541", "url": "https://cs.wikipedia.org/wiki?curid=106541", "title": "Hlenky", "text": "Hlenky\n\nHlenky čili slizovky (Mycetozoa, Eumycetozoa) je skupina eukaryotických amébovitých organizmů z říše Amoebozoa. V nejběžnějším systematickém pojetí se k hlenkám počítají tři třídy: vlastní hlenky (Myxomycetes), diktyostelidy (Dictyosteliomycetes) a protostelidy (Protosteliomycetes); naopak akrasie („buněčné hlenky“) ani labyrintuly („vodní hlenky“) do tohoto taxonu řazeny již nejsou. Podle některých novějších studií (2009) je taxon „hlenky“ i v tomto pojetí nepřirozený; jako přirozená se namísto něho jeví skupina Macromycetozoa tvořená diktyostelidami, pravými hlenkami (Myxogastrea) a skupinou Ceratomyxida.\n\nV některých publikacích se název „hlenky“ používá v užším smyslu, zpravidla jen pro zástupce tzv. vlastních hlenek.\n\nHlenky v sobě do jisté míry spojují vlastnosti buněk z říše hub i živočichů, ačkoliv nejsou blíže příbuzné ani jedné z těchto říší. Tělo hlenek tvoří v určité životní fázi jedna jediná buňka, která má ovšem velmi mnoho jader a vytváří tzv. plazmodium či pseudoplazmodium. Z těchto útvarů dozrávají často makroskopické plodničky, z nichž se uvolňují nová měňavkovitá stadia. Plodnička vzniká buď dělením jediné amébovité buňky (u pravých hlenek a protostelidních hlenek), nebo shlukováním mnoha měňavkovitých buněk na jedno místo (u diktyostelid).\n\nI v Česku se můžeme setkat s hlenkami, ve vlhkém počasí vylézají na pařezy, vlhké kameny apod. Jako většina hlenek jsou výrazně zbarvené; běžným druhem je vlčí mléko červené (\"Lycogala epidendrum\"). Mezi hlenkami nalezneme i parazitické druhy.\n\nHlenky žijí jako buňky měňavkovitého tvaru o velikosti asi 10 µm. Preferují chladná stinná a vlhká místa. Vyskytují se v půdě, a pokud mají dostatek potravy, pohybují se volně jako samostatní jedinci. Rozmnožují se dělením. Buňky některých hlenek splývají do mnohojaderných útvarů, které se pohybují za potravou.\n\nFagocytózou konzumují bakterie. Pokud se veškerá potrava z okolí buněk vyčerpá, mají buňky hlenek tři možnosti, jak přežít: buď pohlavním způsobem vytvořit mnohobuněčné makrocysty, nepohlavně vytvořit plodnici nesoucí spory, nebo vytvořit jednobuněčnou mikrocystu. Nejvíce studovaným způsobem je tvorba plodnice a spor, protože jsou na něm ukázány základy vývoje mnohobuněčných organismů.\nAčkoli nemají žádný nervový systém, vykazují i jisté známky inteligence. Dokážou například nalézt optimální cestu bludištěm, mají prostorovou i časovou paměť, jsou schopny učení a vykazují i jistou schopnost strategického rozhodování.\n\nPřestože se jedná o organismy bez pevných schránek, podařilo se hlenky prokázat i ve fosilním záznamu. Nejstarší známá fosilie hlenky je stará cca 100 milionů let a dochovala se díky zalití pryskyřicí a její fosilizaci - byla nalezena v roce 2019 v kousku jantaru z Myanmaru.\n\n"}
{"id": "106545", "url": "https://cs.wikipedia.org/wiki?curid=106545", "title": "Cyklický adenosinmonofosfát", "text": "Cyklický adenosinmonofosfát\n\nCyklický adenosinmonofosfát (cAMP, cyklický AMP) je derivátem adenosintrifosfátu (ATP) a většina prokaryotických i eukaryotických buněk ho využívá jako vnitrobuněčného druhého posla v řadě signálních drah. Působí tak obvykle jako aktivátor proteinkináz. Většina funkcí cAMP u mnohobuněčných organizmů, jako je člověk, je spjata s proteinkinázou A. Cyklický AMP se váže na tuto kinázu a aktivuje ji, čímž spouští rozličné buněčné procesy.\n\ncAMP je syntetizován enzymem adenylátcyklázou, a to z ATP.\n\nNaopak fosfodiesteráza hydrolyzuje fosfodiesterové vazby v cAMP a rozkládá ho na 5‘-AMP, který nemá cyklickou fosfátovou skupinu a který nedokáže regulovat buněčné procesy v takové míře jako cAMP. Fosfodiesterázy se podílí na regulaci hladiny druhých poslů v cytoplazmě.\n\nRovnice rozkladu cAMP:\n\nHlenka \"Dictyostelium discoideum\" je jediným známým organismem, který využívá cAMP i jako prvního posla k mimobuněčným signálům a mezibuněčné komunikaci. cAMP je chemoatraktantem řídícím organizované shlukovaní buněk do center v agregační fázi vývoje této hlenky.\n"}
{"id": "106548", "url": "https://cs.wikipedia.org/wiki?curid=106548", "title": "BOFH", "text": "BOFH\n\nBOFH (\"Bastard Operator From Hell\", zlodušský operátor z pekla) je fiktivní systémový administrátor z příběhu Simona Travaglii, vyžívající se v terorizování uživatelů (tzv. looserů). Příběhy o BOFH byly publikovány na Usenetu od roku 1992, později vycházely v časopisech Datamation, Network Week, The Register a PC Plus. Byly vydány i v několika knihách.\n\nTermín BOFH se přeneseně používá pro obecné označení administrátora, který se jako původní BOFH projevuje, nebo po tom alespoň touží.\n\nMezi oblíbené kratochvíle BOFH patří:\n\nPozdější příběhy jsou komplikovanější, kromě nových metod útlaku se v nich objevuje postava šéfa, asistenta BOFH (PFY – \"pimply faced youth\" – uhrovatý mladík) a další jedinci.\n\n"}
{"id": "106551", "url": "https://cs.wikipedia.org/wiki?curid=106551", "title": "Dictyostelium discoideum", "text": "Dictyostelium discoideum\n\nDictyostelium discoideum je druh hlenky. Používá se jako modelový organismus v různých vědních oborech – v molekulární biologii a v genetice, ale i v chemii nebo fyzice.\n\nPři pochopení pochodů odehrávajících se u hlenky \"Dictyostelium discoideum\" můžeme lépe porozumět i pochodům objevujícím se u vyšších organismů. Výhodou studia hlenky \"Dictyostelium discoideum\" je např. její jednoduchá stavba, krátká reprodukční doba, a tedy možnost připravit velké množství buněk v krátkém čase, dále relativně malý genom (pouze 34 Mb), a tudíž možnost ho snadno popsat a připravit různé mutanty.\n\nTento organismus je vhodný k popisu cytokineze, pohyblivosti buněk, fagocytózy, chemotaxe, tvorby struktur, buněčné diferenciace, signálních transdukčních drah, mezibuněčné komunikace, vývoje mnohobuněčného organismu z jednotlivých buněk a dalších dějů.\n\n\"Dictyostelium discoideum\" je jako modelový organismus užíván i v chemii a fyzice. Během agregační fáze se objevují obrazce podobné obrazcům vyskytujícím se u Bělousovovy-Žabotinského reakce. B. P. Bělousov objevil v 50. letech 20. století oscilace v koncentracích katalyzátoru při oxidační reakci kyseliny citrónové bromičnanem. A. M. Žabotinský později pokračoval ve studiu těchto neobvyklých chemických reakcí a od té doby se tyto reakce označují jako BZ reakce. BZ reakce jsou hojně zkoumány, jak experimentálně, tak teoreticky matematickým modelováním, protože ukazují řadu typů nelineárního dynamického chování. Biologický systém hlenky \"Dictyostelium discoideum\" má hodně společného s chemickým BZ systémem a je v současné době studován i z pohledu nelineární dynamiky.\n\nHlenky \"Dictyostelium discoideum\" jsou buňky měňavkovitého tvaru o velikosti asi 10 µm. V přírodě se vyskytují v půdě, a pokud mají dostatek potravy, pohybují se volně jako samostatní jedinci, fagocytózou konzumují bakterie a rozmnožují se dělením. Za laboratorních podmínek jsou pěstovány na agaru s bakteriemi nebo v kapalném živném médiu.\n\nV případě, že se veškerá potrava z okolí buněk vyčerpá, mají buňky \"Dictyostelium discoideum\" na rozdíl od ostatních druhů z rodiny hlenek pouze dvě možnosti jak přežít. Buď pohlavním způsobem vytvořit mnohobuněčné makrocysty, nebo nepohlavně vytvořit plodnici nesoucí spory. Ostatní druhy mohou ještě nepohlavním způsobem vytvářet jednobuněčné mikrocysty. Nejvíce studovaným způsobem je tvorba plodnice a spor, protože jsou na něm ukázány základy vývoje mnohobuněčných organismů.\n\nV laboratoři se buňky po odebrání živin nanáší na pevný substrát (agar nebo vlhký filtrační papír) a může začít vývojový cyklus, během něhož buňky nepotřebují potravu a čerpají ze zásob naakumulovaných během vegetativního období. U hladovějících buněk dochází k inaktivaci genů potřebných pro růst a jsou tvořeny nové geny – důležité pro morfogenezi. Buňky získávají schopnost syntetizovat a rozpoznávat cAMP, odpovídat na jeho signály a odbourávat ho. Některé buňky ve vrstvě hladovějících buněk začnou vysílat pulzy cAMP, které se difuzí šíří do okolí. Sousední buňky detekují cAMP tím, že se cAMP naváže na povrchové receptory, a odpovídají dvěma způsoby. Za prvé začnou syntetizovat další cAMP a vysílat ho k buňkám dále od zdroje a za druhé vykonají pozitivní chemotaktický pohyb směrem ke zdroji cAMP. Periodickým opakováním těchto dějů se buňky shluknou do agregačních center.\n\nZe 100 až 100 000 hladovějících buněk se vytvoří mnohobuněčný, relativně plochý „agregát“ s neostrými hranicemi, který se přemění do takzvané „muldy“ (mould) hemisférického tvaru, jež prodělá úchvatné změny. Nejprve se na ní objeví „špička“ (tip), která roste do výšky a připomíná prst (first finger, někdy se tato fáze také nazývá „stojící slimák“), poté se skácí na podklad a v podobě „slimáka“ (slug) se stěhuje za teplem a světlem, než dosáhne oblasti, kde jsou vhodné podmínky k vytvoření „plodnice“ (fruiting body). Zhruba 25 % buněk (prestalk) je určeno k vytvoření stonku, tudíž předurčeno k zániku. Ze zbývajících buněk (prespore) se ztrátou vody a vytvořením obalu stanou spóry, které ve vrcholu plodnice dokážou přečkat nepříznivé podmínky.\n\nMladé nezralé spóry vyžadují k naklíčení podněty, jako je například dostatek potravy, staré spóry obsahují autoaktivátor klíčení a klíčí i v nepřítomnosti podnětů. Poté, co jsou buňky zaktivovány ke klíčení, vstupují do lag fáze, během níž vycítí, jestli jsou v jejich okolí vhodné podmínky. Pokud nejsou, vrátí se zpět do klidového stavu. Za příznivých podmínek nabobtnají a je zahájen buněčný vývoj. Buňky se množí, živí a volně pohybují, dokud se opět nevyčerpá potrava z jejich okolí. Pak jsou hladovějící buňky nuceny znovu zagregovat a zopakovat výše popsaný vývojový cyklus.\n"}
{"id": "106555", "url": "https://cs.wikipedia.org/wiki?curid=106555", "title": "Praha 5 (rozcestník)", "text": "Praha 5 (rozcestník)\n\nPraha 5 může být:\n"}
{"id": "106556", "url": "https://cs.wikipedia.org/wiki?curid=106556", "title": "Štefánikova hvězdárna", "text": "Štefánikova hvězdárna\n\nŠtefánikova hvězdárna v Praze je hvězdárna na vrchu Petříně v nejjižnějším cípu Hradčan, určená široké veřejnosti a sloužící především popularizaci astronomie. Byla zprovozněna v roce 1928.\n\nHvězdárna má adresu Strahovská 205 a je otevřena každý den v týdnu kromě pondělí, od října do března ve večerních hodinách (pozorování planet i objektů hlubokého vesmíru), od dubna do září i odpoledne (pozorování Slunce aj.) – o víkendech a v létě pak celý den. Pro veřejnost pořádá řadu přednášek i výstav. Menší odborná knihovna v přízemí budovy již není aktualizována a již není veřejnosti přístupná. Mládež se může účastnit astronomického kroužku, starší zájemci pak dvouletého astronomického kurzu.\n\nHvězdárna byla budována Českou astronomickou společností od roku 1927 a slavnostně otevřena v 24. června 1928. Pro veřejnost byla, zatím jen s hlavní kopulí, zpřístupněna v květnu 1929. Stavebně byla dokončena ještě o rok později, kdy byly dostavěny zbývající dvě kopule. V pilíři hlavního dalekohledu jsou uloženy urny Jaroslava Štycha a Karla Anděla – českých astronomů, kteří měli hlavní podíl na vybudování této hvězdárny.\n\nV sedmdesátých letech 20. století prošla velkou rekonstrukcí. Od roku 1979 je hvězdárna součástí příspěvkové organizace Hvězdárna a planetárium hlavního města Prahy. Kromě této hvězdárny patří do této organizace i Planetárium Praha, Hvězdárna Ďáblice a společné pracoviště s Hvězdárnou a planetáriem České Budějovice – Koperníkova kopule na Hvězdárně Kleť.\n\n\n\n"}
{"id": "106558", "url": "https://cs.wikipedia.org/wiki?curid=106558", "title": "Tesák (zbraň)", "text": "Tesák (zbraň)\n\nTesák neboli lovecký tesák je typicky zhruba 4 cm široká a 45 až 60 cm dlouhá jednosečná chladná zbraň, která se používá v myslivosti. Nejvíce rozšířen byl v 17. a 19. století. Pravděpodobně se vyvinul z německého meče zvaného Hiebmesser, jednosečného nože používaného při lovu.\n\nVe své době se tento nůž používal k usmrcení zvěře, která byla uštvaná psy, postřelena, nebo neschopna pohybu, ale ještě žila. Loveckým tesákem se zvěř bodla nejčastěji do boku, v místech, kde je srdce. Jednalo se o nebezpečný čin, protože zvláště parohatá zvěř mohla lovce zranit. Dalším nožem, který se používal k tomuto účelu, byl zavazák.\n\nTesák nebyl používán jen myslivci, ve středověku ho používali také kupci ke své obraně a také byl často používán lapky a lupiči.\n\nV dnešní době se používá lovecký tesák jen k ceremoniálním účelům (např. pasování na lovce). \n\nUžití tesáku ve vojenství známe z roku 1866. Pruský pěchotní tesák byl používán pro boj zblízka.\nTento vzor tesáku byl nejdříve zaveden jako poboční zbraň pěších pluků, v 80. letech 19. století však byl z jejich výzbroje stažen a do konce 1. světové války ho používali příslušníci německého lehkého dělostřelectva. Charakteristickým znakem je zobcovitý tvar hlavice jílce odlitého z mosazi, na vnější straně diagonálně rýhovaného, a esovitě prohnutá záštita. Mírně zakřivená jednosečná čepel je bez výbrusu. Celková délka tesáku je 56 cm, délka čepele 43 cm, váha 800 g. Tesák byl nošen v dřevěné pochvě potažené černou kůží, zpevněné mosaznou montáží.\n"}
{"id": "106562", "url": "https://cs.wikipedia.org/wiki?curid=106562", "title": "Trestní řád (Československo, 1961)", "text": "Trestní řád (Československo, 1961)\n\nTrestní řád (ve zkratce TrŘ nebo tr. ř.) je zkrácené označení pro \"zákon č. 141/1961 Sb., o trestním řízení soudním (trestní řád)\". Jde o zákoník trestního práva procesního, který uceleným způsobem upravuje normy trestního řízení. Tímto právním předpisem se zejména vymezuje postup a činnost orgánů činných v trestním řízení při zjišťování trestných činů, jejich pachatelů a potrestání těchto pachatelů. Zákon také stanoví práva a povinnosti osoby, proti které se řízení vede, a dalších osob zúčastněných na řízení (svědci, obhájci, znalci, tlumočníci apod.).\n\nPůvodní podoba trestního řádu byla mnohokrát měněna a upravována pozdějšími zákony, od roku 1961 do listopadu 1989 bylo pouze devět novelizací, v následujícím období do konce roku 2014 už ale bylo vydáno dalších 76 novelizačních zákonů a do textu zákona rovněž desetkrát zasáhl svými nálezy Ústavní soud. A zatímco původní trestní zákon z roku 1961 byl v roce 2010 zrušen a nahrazen novým trestním zákoníkem, trestní řád zůstal platným pramenem českého trestního práva.\n\nČeský trestní řád se člení na pět částí:\n\n\n"}
{"id": "106564", "url": "https://cs.wikipedia.org/wiki?curid=106564", "title": "Obžaloba", "text": "Obžaloba\n\nObžaloba je v trestním řízení rozhodnutím svého druhu, kterým je na základě výsledků přípravného řízení postaven obviněný před soud. Pojem obžaloba někdy bývá rovněž používán k označení státního zástupce (dříve prokurátora), který jako veřejný žalobce v postavení procesní strany před soudem obžalobu zastupuje. Při kontradiktorním pojetí trestního řízení je trestní soudní proces chápán jako druh určitého sporu strany obžaloby a strany obhajoby, k jehož rozhodnutí je povolán soud.\n\nV České republice podle aktuálně účinného trestního řádu obžalobu může podat pouze státní zástupce, jestliže výsledky vyšetřování dostatečně odůvodňují postavení obviněného před soud. K obžalobě se připojí spisy shromážděné v přípravném řízení a o jejím podání se vyrozumí obviněný, obhájce a poškozený, popř. poškození. Obžaloba je promítnutím obžalovací zásady, podle které je trestní stíhání před soudy možné právě pouze na základě obžaloby nebo návrhu na potrestání, které podává státní zástupce. Tím je garantováno oddělení rolí státu v trestním řízení mezi státní zastupitelství, které trestní stíhání před soudem iniciuje, a soud, který o věci nestranně a nezávisle rozhoduje. Z obžalovací zásady dále vyplývá, že soud může rozhodnout pouze o skutku, který je uveden v žalobním návrhu obžaloby, obžaloba může být podána jen pro skutek, pro který bylo proti obviněnému zahájeno trestní stíhání (sděleno obvinění).\n\nProti podání obžaloby nemůže obviněný brojit žádnými opravnými prostředky, o podané obžalobě musí soud rozhodnout. Státní zástupce může vzít obžalobu zpět až do doby, než se soud prvního stupně odebere k závěrečné poradě; po zahájení hlavního líčení tak může učinit jen tehdy, pokud obžalovaný netrvá na jeho pokračování. Zpětvzetím obžaloby se věc vrací do stadia přípravného řízení. V současné praxi jsou případy zpětvzetí obžaloby poměrně vzácné.\n\nObžaloba musí obsahovat:\n\n\nPro soud není právní kvalifikace žalovaného skutku státním zástupcem závazná. Rozhoduje o daném skutku, který může posuzovat jako jiný trestný čin. Podanou obžalobu spolu s předloženými spisy soud nejprve přezkoumá z hlediska, zda poskytuje spolehlivý podklad pro další řízení, prověří, zda je k projednání věci příslušný, zda v přípravném řízení nedošlo k závažným procesním vadám, které nelze napravit v řízení před soudem, a zda byly v přípravném řízení objasněny základní skutečnosti, bez kterých nelze provést hlavní líčení a rozhodnout v něm.\n\nShledá-li pro to soud důvody, může nařídit předběžné projednání obžaloby, jinak ve věci nařídí hlavní líčení. Od nařízení hlavního líčení se pro obviněného používá označení obžalovaný.\n"}
{"id": "106567", "url": "https://cs.wikipedia.org/wiki?curid=106567", "title": "Orgány činné v trestním řízení", "text": "Orgány činné v trestním řízení\n\nOrgány činné v trestním řízení podle § 12 odst. 1 českého trestního řádu tvoří soud, státní zástupce a policejní orgán, pokud provádějí úkony trestního řízení. V anglicky mluvících zemích se procesní termín orgánů činných v trestním řízení, který by zahrnoval jak policii, tak i soud a státního zástupce, nepoužívá. Pojem \"law enforcement agency\" (orgán či organizace prosazování práva) zahrnuje jen policii či obdobné složky na její úrovni s policejními kompetencemi.\n\nPolicie působí zejména v přípravném řízení, kdy provádí úkony k objasnění a prověření skutečností důvodně nasvědčujících tomu, že byl spáchán trestný čin, a vede vyšetřování, po podání obžaloby policejní orgán může opatřovat důkazy na žádost státního zástupce nebo soudu. Policejním orgánem jsou:\n\n\nOproti tomu policejním orgánem ve smyslu trestního řízení nikdy nemůže být obecní policie.\n\nV přípravném řízení vykonává státní zástupce dozor nad zachováváním zákonnosti, rozhoduje o opravných prostředcích proti rozhodnutím policejního orgánu, na konci přípravného řízení podává obžalobu či rozhoduje o postoupení věci, zastavení trestního stíhání, přerušení trestního stíhání, podmíněném zastavení trestního stíhání či schválení narovnání.\n\nV přípravném řízení soud pouze rozhoduje o některých prostředcích k zajištění osob a věcí (např. rozhodování o vazbě, domovní prohlídce) a rozhoduje o opravných prostředcích proti některým rozhodnutím policejního orgánu a státního zástupce. Těžiště jeho činnosti je po podání obžaloby, kdy rozhoduje o vině, trestu a ochranných opatřeních. V rozhodovací činnosti soudu v trestním řízení se rozlišuje, zda rozhoduje soudce (v přípravném řízení), předseda senátu (o procesních záležitostech), senát (ve věci samé a o některých procesních záležitostech) či samosoudce (v řízení o méně závažných trestných činech).\n"}
{"id": "106572", "url": "https://cs.wikipedia.org/wiki?curid=106572", "title": "Daimler-Benz DB 603", "text": "Daimler-Benz DB 603\n\nDaimler-Benz DB 603 byl německý letecký motor používaný během druhé světové války. Jednalo se o kapalinou chlazený, vidlicový dvanáctiválec, montoval se do letounů Me 410, Do 335, He 219, Ta 152C a Dornier Do 217 (verze M a N).\n\nZvlaštností je, že s tímto letadlovým motorem byl navržen i automobil Mercedes T80.\n\n\n\n\n\n\n\n\n\n\n\n"}
{"id": "106573", "url": "https://cs.wikipedia.org/wiki?curid=106573", "title": "Letiště Altenburg-Nobitz", "text": "Letiště Altenburg-Nobitz\n\nLetiště Lipsko-Altenburg je malé letiště v jihovýchodním Durynsku v Německu u města Altenburg.\n\nIrská nízkonákladová společnost Ryanair odtud do března 2011 provozovala celoročně pravidelné lety do Londýna-Stanstedu, v letní sezóně do Girony u Barcelony a do skotského Edinburghu.\n\n"}
{"id": "106574", "url": "https://cs.wikipedia.org/wiki?curid=106574", "title": "František Lízna", "text": "František Lízna\n\nFrantišek Lízna (* 11. července 1941 Jevíčko) je moravský kněz, jezuita a předseda redakční rady časopisu \"Akord\". Zaměřuje se zejména na pastoraci Romů, vězňů a bezdomovců.\n\nPochází z komunisty pronásledované rodiny, sám byl z politických důvodů pětkrát vězněn a vojenskou službu vykonával u PTP na Slovensku. V roce 1968 byl přijat do noviciátu jezuitského řádu a v roce 1974 vysvěcen na kněze, podle jeho vlastního vyjádření mu byla veřejná kněžská činnost zakázána ihned po jeho primiční mši svaté a tento zákaz platil až do roku 1990. Do roku 1989 působil převážně v dělnických profesích a v oblasti zdravotnictví. Veřejně mohl své kněžské povolání vykonávat až po roce 1989. V roce 1978 podepsal Chartu 77. Po sametové revoluci působil v Brně a ve věznici v Kuřimi. V roce 1993 se ujal Evy Kováčové, dívky s agresivními sklony právě propuštěné z pardubické věznice, kde si odpykávala trest za založení požáru Ústavu sociální péče v Měděnci v roce 1984. Pomáhal jí a její životní příběh sledoval až do její předčasné smrti v roce 2014. V letech 1995–2004 působil jako vězeňský duchovní na Mírově a farář ve Vyšehorkách, kde je farářem i v současnosti (červen 2018). V roce 2000 se stal členem vládní Rady pro lidská práva.\n\nPodnikl taky několik pěších cest – poutí. Nejvýznamnější z nich byly pouť ze Svaté Hory u Příbrami ke Svatému Jakubu do Santiaga de Compostela v roce 2004 a později, už s diagnostikovanou rakovinou prostaty, podle vlastních slov už v neoperovatelném stádiu, pouť z hory Kremenec na ukrajinsko-slovensko-polském pomezí do města Chersones na Krymu, tedy do místa, kde svatí Cyril a Metoděj našli ostatky svatého Klementa I., papeže, (a odkud je pak snad přenesli na moravský Klimentek) a místem křtu svatého Vladimíra, čímž chtěl podle vlastních slov propojit křesťanský Východ a Západ.\n\nV roce 2001 mu byl propůjčen Řád Tomáše Garrigua Masaryka za vynikající zásluhy o demokracii a lidská práva, v roce 2003 mu nadace Charty 77 udělila Cenu Františka Kriegla za jeho práci ve vězení a v roce 2012 mu byla řádem milosrdných bratří udělena Cena Celestýna Opitze za vzor v péči o nemocné a potřebné. 17. listopadu 2017 převzal Cenu Paměti národa.\n\n\n\n"}
{"id": "106575", "url": "https://cs.wikipedia.org/wiki?curid=106575", "title": "William Gilbert", "text": "William Gilbert\n\nWilliam Gilbert (24. května 1544, Colchester – 30. listopadu 1603, Londýn), byl anglický lékař a vědec. Je považován za otce vědy o elektřině a magnetismu. Názvy jako „elektřina“, „elektrická síla“ a „elektrická přitažlivost“ pocházejí právě od něho. \n\nJeho otec byl soudce. Vystudoval lékařství na Saint John College v Cambridge a v Oxfordu. V roce 1569 zahájil lékařskou praxi. V roce 1600 se stal prezidentem Royal College of Physicians. Byl osobním lékařem královny Alžběty I. a jejího syna Jakuba I. K fyzice ho přivedly až četné cesty po Evropě. \n\nByl celoživotním starým mládencem. Zemřel na mor. \n\nRoku 1600 publikoval první a zároveň také nejvýznamnější knihu postihující fenomén elektřiny a magnetismu – \"De Magnete, Magneticisque Corporibus et de Magno Magnete Tellure\" (\"O magnetu, magnetických tělesech a velkém magnetu zemském\"). V šesti dílech popsal šest stovek pokusů s magnety a elektřinou, a to tak přesně, že jsou i dnes snadno replikovatelné. Zelektrizoval mnohé látky, například jantar. Následně usoudil, že přitažlivá síla magnetu a takto zelektrizovaného jantaru nemá stejnou fyzikální povahu, což ovšem nebylo zcela správné. Objevil ale, že elektrický náboj i magnetickou přitažlivost těles lze zrušit vystavením ohni. Zavedl pojem magnetické indukce. Revoluční byly zejména jeho závěry o magnetismu planety. Definoval magnetické póly Země a spočítal, že leží nedaleko zeměpisných pólů - a proto také funguje kompas. Do té doby stále vládla představa, že někde u severního pólu se tyčí obrovské magnetické hory, k nimž vlastně střelka kompasu ukazuje. Než učinil tento převratný objev ohledně magnetických pólů Země testoval při námořnických plavbách i hypotézy, které dnes znějí trochu úsměvně, např. jestli blízkost česneku vychýlí střelku kompasu. \n\nSestrojil první elektroskop (Gilbertovo versorium). \n\nJeho bratr vydal po Williamově smrti, roku 1651, nedokončené, ale závažné dílo \"De Mundo Nostro Sublunari Philosophia Nova\", kde se zabývá astronomií a hájí Koperníkův heliocentrismus a také Koperníkův názor, že Země se otáčí kolem své osy. Přitažlivé síly mezi planetami ovšem vysvětloval striktně magnetismem (ostatně ještě i Galileo tak činil). \n\nGilbert (značka \"Gb\") je dnes již nepoužívaná jednotka magnetického či magnetomotorického napětí (1 Gb = 0,795775 A).\n"}
{"id": "106580", "url": "https://cs.wikipedia.org/wiki?curid=106580", "title": "Bjørnstjerne Bjørnson", "text": "Bjørnstjerne Bjørnson\n\nBjørnstjerne Martinius Bjørnson (8. prosince 1832, Kvikne – 26. dubna 1910, Paříž) byl norský kriticko-realistický prozaik, dramatik, básník a publicista, nositel Nobelovy ceny za literaturu z roku 1903.\n\nBjørnson se narodil roku 1832 v Kvikne v dnešní norské provincii Hedmark, kde byl jeho otec pastorem (luterským farářem).\n\nStudoval na univerzitě v Christianii (dnešní Oslo), působil jako žurnalista a literární a divadelní kritik. Všeobecnou pozornost vzbudil roku 1857, kdy vyšla jeho první selská povídka \"Synnöve Solbakken\". Bjørnsonovy \"Selské povídky (Samlede digter)\" souborně vydané roku 1873 jsou formálně novátorské a křesťanskou etikou prodchnuté příběhy, které se novotou látky, hloubkou citu, psychologickou pravděpodobností a jazykem plným poezie a elementární síly liší ode všeho, co bylo doposud v norské literatuře vytvořeno. V \"Selských povídkách\" je možné najít i mnoho Bjørnsonových lyrických básní (např. \"Arne\"), z nichž mnohé zlidověly.\n\nV 70. letech 19. století nastal v Bjørnsonově tvorbě zásadní obrat. Podle hesla, \"že literatura jen potud žije, pokud problémy řeší\"\", se Bjørnson začal věnovat aktuálním společenským problémům, které řešil ve svých divadelních hrách. Je tak společně s Henrikem Ibsenem považován za zakladatele norského národního dramatu. Ve své tvorbě byl kritický k morálce měšťanské společnosti a zdůrazňoval mravní odpovědnost jedince. Stal se mezinárodně uznávanou osobností kulturního a veřejného života. Zasazoval se o liberalismus a kulturní i státní samostatnost Norska (jeho báseň \"Ano, milujeme tuto zemi\" z roku 1870 se stala norskou státní hymnou) i o práva utlačovaných národů (např. Slováků).\n\nRoku 1903 mu byla udělena Nobelova cena za literaturu \"„… jako projev uznání za jeho ušlechtilou, velkolepou a mnohostrannou literární tvorbu, která se vždycky vyznačovala jak svěžestí inspirace, tak vzácnou čistotou ducha.“\" (citace z odůvodnění Švédské akademie).\nBjørnstjerne Bjørnson zemřel roku 1910 v Paříži a je pohřben v Oslu na Vår Frelsers Gravlund.\n\nV Brně mezi ulicí Veveří, ulicí Zahradníkovou, budovou právnické fakulty a jednou z budov Univerzity obrany (zvanou \"Rohlík\") se nachází Björnsonův sad (psáno s \"ö\"). Na desce na začátku sadu (roh Veveří a Zahradníkovy ul.) je mimo jiné psáno \"\"...norský spisovatel a básník, zastánce pravdy a svobody, přítel českého a slovenského národa\"\".\n\n\n\n"}
{"id": "106585", "url": "https://cs.wikipedia.org/wiki?curid=106585", "title": "Párátko", "text": "Párátko\n\nPárátko je drobná - zpravidla dřevěná pomůcka - sloužící k vynětí uvízlé potravy z mezizubních prostor. Jedná se o tenkou podlouhlou asi 5 až 8 cm dlouhou tyčinku (špejli) zakončenou hrotem, a to buď na jedné nebo na obou stranách.\n\nZ hygienických důvodů se jednou osobou použité párátko dále nepoužívá a je odpadem.\n\nZubní párátko, i když ne v podobě jak je známo dnes, provází lidstvo od pravěku. Jako první párátka byly používány drobné kosti, dřevěné třísky, brka a jiné. Odstraňování zbytků potravy z mezizubního prostoru mělo mimo hygienických důvodů i důvody náboženské. Dochovalá párátka byla nalezena mezi pohřebními předměty v hrobech odkrytých v Itálii a ve Švýcarsku. Párátka se v 17. století stala i luxusním doplňkem a byla umělecky zpracována, vyráběna z drahých kovů a osázena drahými kameny.\n\nPodnět k výrobě párátek pochází z Brazílie. Tehdy si Charles Forster (nar. 1816 v Charlestonu ve státě Massachusetts) v Brazílii povšiml, že domorodci mají čisté zuby díky tomu, že si odstraňují zbytky potravy z mezizubních prostor a to jej inspirovalo k dovozu párátek do USA a pak k jejich výrobě. Párátko, již podobné dnešnímu, začal masově vyrábět Charles Forster ve Spojených státech amerických v roce 1860, v roce 1870 při použití strojní výroby, kdy dokázal vyprodukovat kolem 1,5 milionů kusů za den. K tomu je potřeba jeden až dva stromy.\n\nPoprvé byla párátka, ještě dovážená, nabízena v restauraci Union Oyster House (nejstarší restauraci v Bostonu a nejstarší restaurace v nepřetržitém provozu v USA otevřené v roce 1826). Párátka byla natolik módní, že lidé dávali přednost návštěvě restaurace, která nabízela párátka. Byla prodávány i žvýkací párátka ze skořice, která vznikla v roce 1949, a začal je prodávat drogista T. Baden, nejprve jako potěšení pro děti.\n\nZ pomerančovníku se ručně vyráběla portugalská párátka \"Palitos de Coimbra\" až do 70. let 20. století. Tato dlouhá párátka (15 až 25 cm) byla zvláště oblíbená v Brazílii a Argentině.\n\nV současnosti je na celém světě spotřebováno několik stovek miliard těchto drobných dřevěných kousků ročně.\nModerní doba omezila význam párátek na aktuální pomoc. Dlouhodobá péče o zuby užívá různé verze novějších pomůcek, jako jsou zubní niť a mezizubní kartáčky.\n\nDůležitým parametrem je materiál, který určuje jejich lámavost, nasákavost i vzhled. Párátka se nyní zpravidla vyrábějí z různých dřev, zejména tvrdých druhů, výborná jsou z bambusu. Také jsou ovšem kovová a plastová.\n\n\n"}
{"id": "106590", "url": "https://cs.wikipedia.org/wiki?curid=106590", "title": "Octomilka", "text": "Octomilka\n\nOctomilka (\"Drosophila\") je rod malého dvoukřídlého hmyzu, náležející do čeledi octomilkovití (Drosophilidae).\n\nZejména druh octomilka obecná (\"Drosophila melanogaster\") se hojně využívá v genetických výzkumech a patří ke klíčovým modelovým organismům vývojové biologie. Celý rod octomilka zahrnuje na 1500 druhů lišících se vzhledem, chováním a způsobem rozmnožování.\n\nOctomilka se také lidově nazývá banánová muška nebo případněji vinná, octová či ovocná muška, což odkazuje na charakteristický výskyt mnoha druhů na přezrálém nebo hnijícím ovoci. Příslušníci příbuzné hmyzí čeledi vrtulovitých (Tephritidae) jsou také nazývány ovocné mušky, ale ty se primárně živí ovocem dozrávajícím nebo zralým, a proto jsou mnohé druhy vrtulí považovány za zemědělské škůdce, obzvláště pak vrtule velkohlavá (\"Ceratitis capitata\"), zavlečená patrně z tropů Afriky.\n\nOdborné pojmenování \"Drosophila\" znamená „milující rosu“. Jde o latinský přepis řeckých slov δρόσος (drósos, rosa) a φίλος (phílos, milovat) s příponou ženského rodu -a.\n\nNěkdy se názvy banánová muška a drozofila užívají jako synonyma pro octomilku obecnou.\n\nOctomilky se řadí mezi dvoukřídlé. Je to malý hmyz, typický zbarvený od světle žluté přes načervenale hnědou až po černou. Mají červené oči. Mnohé druhy mají zřetelný vzor na křídlech. Určujícím znakem čeledi je ochmýřená stopka (biolog. arista), spojující ježatou hlavičku a hruď (thorax) spolu s žilkováním (nervaturou) křídel. Většinou jsou malé, asi 2–4 milimetry dlouhé, ale zvláště havajské druhy dorůstají velikosti větší než moucha domácí.\n\nOctomilky se vyskytují na celém světě, většina druhů v tropických oblastech. Žijí na pouštích, v tropických deštných pralesích, ve městech, v močálech i ve vysokohorských zónách. Některé severské druhy přezimují (zimní spánek). Většina druhů se vyvíjí v různých rozkládajících se rostlinných či houbových materiálech včetně ovoce, kůry, hlenotoků, květů a hub. Několik málo druhů se přeměnilo v parazity nebo dravce. Přitahuje je návnada z hnijících banánů nebo hub, ale některé druhy není možné přilákat žádným druhem návnady. Samečkové se buď shromažďují v místech s vhodným substrátem na líhnutí, kde soutěží o samičky, nebo vytvářejí skupinky vedoucí námluvy v místech mimo rozmnožovací stanoviště.\n\nNěkolik druhů \"octomilek\" jako \"D. melanogaster\", \"D. immigrans\" a \"D. simulans\" jsou pevně vázané na lidi a jsou často označovány jako druhy zdomácnělé (domestikované). V důsledku lidské činnosti, jako například přepravování ovoce, byly některé druhy (\"D. subobscura\", \"Zaprionus indianus\") zavlečeny do celého světa.\n\nSamečkové tohoto rodu jsou známi nejdelšími spermatickými buňkami ze všech organismů na Zemi: \"Drosophila bifurca\" má spermie dlouhé 5,8 centimetrů. Spermatické buňky jsou opatřeny bičíkem a do samičky jsou vpravovány důkladně svinuté. Další zástupci rodu octomilka vytvářejí několik málo poměrně velkých spermatických buněk, z nichž nejdelší patří druhu \"D. bifurca\" – sameček jich má okolo 140. Spermatické buňky octomilky obecné jsou poměrně malé, dlouhé „jen“ 1,8 milimetrů, ale i přesto překračují délku lidských spermií 300násobně.\n\nOctomilky se velmi různí rozmnožovacími schopnostmi. Na jedné straně se např. octomilka obecná líhne ve výživných, ale relativně nepříliš hojných zdrojích výživy, a proto její vaječníky obsahují najednou 10–20 zralých vajíček, takže mohou být nakladena najednou na jedno místo. Jiné druhy se vyvíjejí v hojněji se vyskytujících, ale méně výživných substrátech, jako je třeba listí. Ty mohou klást jen jediné vajíčko za den. Vajíčka mají jeden nebo více dýchacích vlákének poblíž předního konce; část s vývody vyčnívá nad hladinu a umožňuje kyslíku proniknout až k embryu. Larvy se živí nejen rostlinnou potravou, ale také kvasinkami a mikroorganismy, které se nacházejí v rozkládajícím se materiálu. Délka vývoje se pohybuje od 7 po 60 a více dní a závisí na druhu a podmínkách prostředí (teplota, výživný substrát a hustota jedinců).\n\nOctomilka obecná je oblíbený testovací živočich, neboť se snadno chová (kultivuje) ve velkém množství, má krátký generační čas a mutovaní jedinci jsou rychle dostupní. Výzkum o. obecné započal Thomas Hunt Morgan roku 1906 a o čtyři roky později referoval o svém první objevu bělookých mutantů. Hledal tehdy modelový organismus pro studium dědičnosti a potřeboval druh, u něhož by se náhodné genetické mutace viditelně projevily v podobě tvarových (morfologických) změn u dospělce. Zejména za výsledky výzkumu octomilek mu byla v roce 1933 udělena Nobelova cena za fyziologii a lékařství, a to za určení chromozómů jako nositelů (vektorů) dědičnosti genů.\n\nNěkteré druhy octomilek se v laboratorních podmínkách chovají obtížně, často proto, že ve svém přirozeném prostředí jsou vázány na specifické hostitele. U jiných to může být vazba na málo častá média nebo na chemikálie, jako jsou steroly, které se nacházejí v přirozeném hostiteli. U dalších je to prostě nemožné. V některých případech se larvy mohou vyvíjet na normálních octomilkových médiích, ale samička neklade vajíčka; u těchto druhů samička začne vajíčka klást po přidání prvků z přirozeného hostitelského prostředí. V \"Drosophila\" Stock Center v Tucsonu jsou pro vědce udržovány kultury stovek druhů.\n\nOctomilky jsou kořistí pro mnoho predátorů, např. roupce (\"roupcovití\" \"Asilidae\"). Na Havaji z pevniny (USA) zavlečené vosy (\"Vespula\") drasticky snížily početnost většiny druhů octomilek. Larvy jsou také požírány jinými hmyzími larvami, zástupci drabčíkovitých (Staphylinidae) a mravenci.\n\nRod octomilka je současně definován jako parafyletický a zahrnuje 1450 popsaných druhů, přičemž se předpokládá, že druhů je několik tisíc. Většina druhů patří do dvou podrodů:\n\n\nZ fylogenetických studií vyplývá následující rozdělení rodů v rámci čeledi octomilkovití:\n\nNěkolik podrodových a rodových jmen je založeno na přesmyčkách ze slova \"Drosophila\":\n\n\"Octomilka\" je hojně využívána jako modelový organismus v genetice včetně populační genetiky, v buněčné biologii, v biochemii a především ve vývojové biologii. Proto je věnováno vysoké úsilí sekvencování genomu octomilky. U následujících druhů už byl plně nebo částečně sekvencovaný genom:\n\n\nData se používají k mnoha účelům včetně porovnání evoluce genomu. \"D. simulans\" a \"D. sechellia\" jsou příbuzné druhy, které při křížení dávají životaschopné potomstvo, zatímco \"D. melanogaster\" a \"D. simulans\" produkují neplodné hybridní potomstvo. Genom octomilek je často porovnáván s genomy vývojově vzdálenějších druhů, jako jsou včely – včela medonosná \"Apis mellifera\" – nebo komáři\n\"Anopheles gambiae\". Aktuální data jsou dostupná ve FlyBase.org.\n\nMá 4 páry chromozomů.\n\n\n"}
{"id": "106591", "url": "https://cs.wikipedia.org/wiki?curid=106591", "title": "Svícen", "text": "Svícen\n\nSvícen je speciální bezpečnostní a dekorativní zařízení, které se používá jako stojan, držák resp. podstavec pro svíčky, bývá často sloupcovitého tvaru. Svícen je používán především z bezpečnostních důvodů coby ochrana před požárem a před opařením osob horkým voskem (popřípadě jako ochrana jiných předmětů proti jejich poškození). Jeho dekorativní funkce je sice významná, ale je fakticky až druhořadá. Svícny mohou být provedeny jako stojanové, závěsné či nástěnné atd. Mohou být konstruovány jak pro jednu jedinou svíčku tak pro velké množství svící.\n\nSpeciálním případem svícnu je židovský sedmiramený svícen zvaný menora.\n\nV dřívějších dobách býval svícen běžnou součástí každé domácnosti, jelikož sloužil pro osvětlování bytu. V dnešní době je nahrazen elektrickým osvětlením a svícen je za normálních okolností používán pouze pro zvláštní účely nebo při zvláštních společenských příležitostech. V mnoha domácnostech však dodnes svíčky a svícny velmi dobře slouží coby jednoduchý a levný náhradní prostředek pro nouzové osvětlení při výpadku napájení z veřejné elektrorozvodné sítě.\n\n"}
{"id": "106596", "url": "https://cs.wikipedia.org/wiki?curid=106596", "title": "Elektrozavodskaja (stanice metra v Moskvě)", "text": "Elektrozavodskaja (stanice metra v Moskvě)\n\nElektrozavodskaja () je stanice Moskevského metra na Arbatsko-Pokrovské lince.\n\nMoskevské metro bylo dále rozšiřováno i v průběhu druhé světové války. Jako jedna ze sedmi stanic postavených v té době byla stanice \"Elektrozavodskaja\" předána do provozu 15. května roku 1944. Patří ke třetímu stavebnímu úseku Moskevského metra. Celý úsek od stanice Kurskaja do stanice Partizanskaja (tehdy se jmenovala Izmailovskaja) byl zprovozněn již 18. ledna 1944. Stanice \"Elektrozavodskaja\", která na něm leží, byla dostavěna o čtyři měsíce později.\n\n\"Elektrozavodskaja\" je konstruována jako podzemní, trojlodní stanice se sedmi páry prostupů, zkrácenou střední lodí a jedním eskalátorovým tunelem, vedoucím do povrchového vestibulu se čtvercovým půdorysem a s kupolí. \n\nJe jednou z nejznámějších stanic celé sítě metra. V roce 2002 ji využilo kolem 45 tisíc lidí, za rok 2002 to bylo 16,5 milionu cestujících.\n\nZ hlediska svého vybavení a výzdoby je tato stanice známá mimo jiné díky kruhovým světlům, umístěným ve střední lodi stanice, kterých je celkem 318. Osvětlení v bočních lodích je zajištěno zavěšenými lampami a lampami na stěnách.\n\nHlavním tématem pro její architektonické ztvárnění a výzdobu byl výzkum a rozvoj použití elektřiny v národním hospodářství, protože nedaleko ní se nachází elektrárna. V podzemních prostorech přitahují pozornost cestujících portréty průkopníků elektrotechniky, jako byli například William Gilbert, Benjamin Franklin, Michail Lomonosov, Michael Faraday, Pavel Nikolajevič Jabločkov a Alexandr Stěpanovič Popov. Na bílých mramorových sloupech na rozhraních jednotlivých lodí jsou vyobrazeni zemědělci, stěny za nástupištěm a některé stěny ve vestibulu jsou obložené červeným mramorem, původem z Gruzie. Architekti stanice Vladimir Ščuko (zemřel v roce 1939 během práce na projektu) a Vladimir Gelfrajch získali za ztvárnění \"Elektrozavodské\" státní cenu SSSR. Kromě těchto dvou známých architektů, kteří se podíleli na projektech více stanic Moskevského metra, spolupracoval na projektu této stanice Gelfrajchův žák Igor Rožin.\n\nOd 19. května 2007 byl vestibul stanice uzavřen, a to i s eskalátorovým tunelem. Důvodem byla rekonstrukce a výměna eskalátorů. Během rekonstrukce vlaky projížděly stanicí bez zastavení, vzhledem k tomu, že \"Elektrozavodskaja\" má jediný vestibul a cestující by nemohli vystoupit. Stanice byla po rekonstrukci znovu otevřena 28. listopadu 2008.\n\n"}
{"id": "106599", "url": "https://cs.wikipedia.org/wiki?curid=106599", "title": "Boeing", "text": "Boeing\n\nBoeing (oficiálním označením The Boeing Company) () je jeden z dvou největších světových výrobců letecké techniky na světě a též největším americkým exportérem. Operuje celosvětově, ale sídlo má v Chicagu v americkém státě Illinois. S výnosy kolem 30 mld. dolarů za prodej zbraní je tato nadnárodní společnost třetí v pořadí zbrojních dodavatelů na světě, na rozdíl od ostatních ale zbraně a vojenská technika Boeingu zajišťuje zhruba polovinu příjmů.\n\nV roce 1997 se Boeing sloučil s americkým výrobcem letadel McDonnell Douglas. Stále soupeří s evropským Airbusem. Rozdíl mezi Boeingem a Airbusem je především v názoru na vztah pilot-počítač. Airbus upřednostňuje řízení letadla počítačem. Boeing spoléhá na piloty.\n\nBoeing v současnosti vyrábí celkem 5 základních typů dopravních letounů. Nejnovější z nich jsou Boeing 747 verze -8, Boeing 787 a Boeing 737 MAX. Boeing chystá novou verzi Boeingu 777, Boeing 777X.\n\nBoeing vyrábí nejoblíbenější letadlo světa – Boeing 737, v různých verzích ho bylo za 50 let (od roku 1967) vyrobeno přes 9 tisíc kusů.\nZ českých leteckých společností k roku 2019 provozuje letouny Boeing společnost – SmartWings (jedná se o typ Boeing 737 a 737 MAX). V businessjet verzi vlastní Boeing 737-700 také Petr Kellner. V minulosti u nás Boeingy 737 provozovaly například České aerolinie či Czech Connect Airlines.\n\nBoeing mj. vyrábí vojenské letouny McDonnell Douglas F-15E Strike Eagle, Boeing EA-18G Growler, Boeing F/A-18E/F Super Hornet a Boeing MQ-25 Stingray, či helikoptéry Hughes AH-64 Apache, Boeing CH-47 Chinook a Bell Boeing V-22 Osprey. \n\nDivize vesmírné techniky mj. vyrábí satelity, vyvíjí kosmickou loď CST-100 a vyrábí bezpilotní kosmický raketoplán Boeing X-37. Boeing je členem společného podniku (joint venture) United Launch Alliance, který provozuje nosné rakety Atlas V, Delta II a Delta IV.\n\nFirma B&W byla založena Williamem Edwardem Boeingem a fregatním kapitánem G. C. Westerveltem roku 1916 v Seattlu. Krátce po založení byla přejmenována na Pacific Aero Products Company a jméno Boeing Airplane Company si osvojila 26. dubna 1917. V tomto roce také získala první významnou zakázku od americké armády.\n\nBoeing se v jedné ze svých doprovodných aktivit zajímá o osídlení Marsu. V červenci 2016 firma oslavila 100. výročí založení.\n\nPo nehodě letu Ethiopian airlines 302 v březnu 2019, která se do značné míry podobala nehodě letu Lion Air 610 v Indonésii v říjnu předchozího roku, byla všechna letadla typu Boeing 737 MAX celosvětově uzemněna. Na vině byla softwarová chyba, o které Boeing věděl více než rok.\n\n"}
{"id": "106603", "url": "https://cs.wikipedia.org/wiki?curid=106603", "title": "Olympus", "text": "Olympus\n\nOlympus (: オリンパス株式会社, \"Orinpasu kabušiki gaiša\") je japonská společnost specializující se na optiku a zobrazování. Olympus byl založen roku 1919 a jeho centrála je v Tokiu, v Japonsku. Americká centrála se nachází ve městě Allentown, Pennsylvania, evropská pak v Hamburgu v Německu.\n\nSpolečnost je pojmenována po hoře Olymp, domovu bohů v řecké mytologii.\n\nNejstarším odvětvím firmy je výroba mikroskopů a teploměrů. Dodnes firma dodává velké množství zdravotnického vybavení a na trhu s gastrointestinálními endoskopy má firma majoritní podíl. Olympus vynalezl mikrokazetu, kterou používal v rozsáhle paletě diktafonů (dnes pochopitelně bez výjimky digitálních), je také autorem paměťové karty xD, která našla uplatnění ve fotoaparátech a diktafonech Olympus. Také jako první použil vestavěné ultrazvukové čištění čipu.\n\nOlympus má pověst tvůrce fotoaparátů průkopnického ražení a skvělého designu objektivů a optických soustav vůbec. První skutečně inovativní řadu fotoaparátů firmy Olympus tvořily modely PEN představené roku 1959. Tým návrhářů systému PEN pracoval pod vedením Jošihisy Maitaniho. Tyto fotoaparáty pracovaly s polovičním formátem filmu než byl tradiční 35mm. To těmto modelům umožňovalo být mnohem kompaktnější a přenosnější než většina jiných soudobých přístrojů. Použití \"půlového\" formátu znamenalo pořízení 72 snímků formátu 18x24 mm na standardní 36 snímkový film.\n\nMaitani v roce 1972 se stejným návrhářským duchem stvořil Olympus OM system, 35mm profesionální systém SLR, jenž měl na rozdíl od PENu mít sílu soupeřit s profesionálními bestsellery Nikonu a Canonu. Systém OM předznamenal nový trend směrem ke kompaktnějším zrcadlovým fotoaparátům, jenž byly mnohem menší než konkurenční produkty a představovaly i různé inovace. Postupně systém obsahoval několik různých těl a přibližně 60 objektivů s kompletní řadou doplňků, zejména pro makrofotografii. Řada objektivů s názvem Zuiko na přední obrubě byla vyhlášená svojí kompaktností a zároveň vynikající optikou.\n\nNicméně Olympus se na rozdíl od konkurence postavil odmítavě k funkci automatického ostření, což jej nakonec dovedlo spíše ke statutu výrobce SLR fotoaparátů pro konzervativní fotografy zříkající se AF; prodej systému OM byl oficiálně ukončen r. 2003. Kompaktní fotoaparáty Olympus si přesto zachovaly svou velkou popularitu a i v současné době se těší jejich digitální nástupci oblibě.\n\nOlympus a Kodak v roce 2002 vytvořily standard 4/3 pro digitální jednooké zrcadlovky (DSLR) s poloviční úhlopříčkou oproti 35mm formátu a také s poměrem stran 4:3, což je poměr užívaný spíše u středoformátové fotografie 60x45 mm a také u většiny digitálních kompaktů. Olympus byl první značkou fotoaparátu, která implementovala funkci ultrazvukového čištění čipu. Fourthirds je název standardu, nicméně Olympus výrobky v tomto standardu označuje jako E-system, Panasonic Lumix apod. V minulosti vyrobil Olympus několik DSLR standardu 4/3, které používají objektivy Zuiko Digital (s označením \"EZ\", tj. E-system Zuiko). Další kompatibilní objektivy vyrábí Panasonic/Leica, Sigma, Samyang, Lensbaby a další.\n\nZatím posledním 4/3 fotoaparátem byl Olympus E-5, který byl uveden 14. září roku 2010.\n\nV září roku 2008 Olympus a Panasonic společně představily inovovaný standard Fourthirds bez zrcadlové komory nazvaný Micro FourThirds (m4/3). Prvním modelem nové řady se stal Panasonic Lumix G1. Zůstala velikost snímače, ale zmenšil se bajonet, který je svým lícem zhruba 20mm od snímače, tedy cca o 20 mm blíže oproti původnímu Fourthirds. Díky těmto změnám jsou širokoúhlé objektivy pro tento standard znatelně menší. Objektivy s ohniskovou vzdáleností vyšší než 20 mm už velikostní výhodu nemají, přesto jsou oproti objektivům pro 35mm film poloviční. Velikost objektivů je dále umenšena softwareovou korekcí optických aberací, zejména geometrického zkreslení, která u série Fourthirds byla na vynikající úrovni potlačena už optickou konstrukcí.\n\nOlympus i Panasonic postupně uvedly řadu těl Micro 4/3. Olympus těží z tradice a své typy označuje jako \"PEN\", postupně byly uvedeny: PEN E-P1, E-P2, E-PL1, E-PL1s, E-PL2, E-P3, E-PL3 a E-PM1. Všechny využívají 12Mpix CMOS z produkce Panasonicu. Panasonic vytvořil několik řad pro různé cílové skupiny: \"G\" (SLR-like řada s elektronickým hledáčkem; pro pokročilé uživatele) \"GF\" (kompaktní řada pro amatérské fotografy) \"GH\" (špičková řada zaměřená na videoprodukci) a posledně \"GX\" (poloprofesionální řada kompaktních rozměrů s tradičním ovládáním).\n\nV roce 2011 postihl Olympus obří skandál, kdy bylo během šesti měsíců nově zvoleným prezidentem společnosti z firmy vyvedeno 6,25 miliard amerických dolarů.\n\nOlympus v únoru 2012 vyvinul Olympus OM-D EM-5, který v jistém smyslu předčil mnohé 4/3 zrcadlovky, které vyráběl předtím. Navíc firma oznámila, že jí bylo firmami Sony a Fujifilm nabídnuto spojení produkce fotozařízení, a proto je v plánu snížení produkce a zaměření se na bezzrcadlové fotoaparáty s výměnnými objektivy.\n\n\n"}
{"id": "106606", "url": "https://cs.wikipedia.org/wiki?curid=106606", "title": "Osho", "text": "Osho\n\nOsho, narozen jako Rajneesh Chandra Mohan Jain, (11. prosince 1931, Kuchweda (Madhjapradéš) Britská Indie – 19. ledna 1990, Puné, Indie), později znám spíše jako áčarja Rajneesh (60. léta) a bhagaván Rajneesh (70. a 80. léta), byl duchovní učitel, mystik a guru pocházející z Indie. Mimo jiné žil i ve Spojených státech.\n\nPodle svých slov dne 21. března 1953 dosáhl údajně po celoživotním snažení osvícení. Kvůli tehdejším společenským podmínkám to však dlouho tajil, až o mnoho let později se k tomu vyjádřil: \"\"Mnoho životů jsem na sobě pracoval a snažil se všemožnými způsoby dosáhnout osvícení. Ta snaha byla důvodem, proč se mi nedařilo. Není možné nalézt pro toho, kdo nehledá. Nakonec však musíme od hledání upustit... V ten den bylo hledání u konce a všechno se začalo dít samo od sebe ..\"\"\n\nCoby profesor filozofie cestoval v 60. letech po Indii jako veřejný řečník. Pro neskrývanou kritiku tradičních náboženství, společnosti a otevřenost svých promluv se stal velmi kontroverzním. Prosazoval mimo jiné i otevřenost a detabuizaci sexu, což mu v indických a později mezinárodních médiích vyneslo přezdívku „sexuálního guru“. Jednou ze základních pouček totiž bylo, že nejlepší cestou, jak se zbavit svých choutek a tužeb, je se jimi přesytit. V roce 1970 se na čas usadil v Bombaji, kde začal přijímat první žáky, tzv. sannjásiny, a stal se duchovním učitelem. V roce 1974 se přesunul do Puny, kde založil ášram, který zanedlouho přilákal mnoho lidí ze Západu. Na konci 70. let se Osho svým provokativním řečněním dostal do sporů s indickou vládou, kvůli čemuž se v roce 1981 přestěhoval i s mnoha svými následovníky do USA.\n\nVe státě Oregon založili mezinárodní komunitu, známou jako Radžníšpuram (ang. Rajneeshpuram). Během pouhého roku se vedení komunity dostalo do konfliktů o půdu s místním obyvatelstvem. Pozornost přitahovala také jeho velká kolekce 93 rolls-royců a život v přepychu. Komunita ukončila své fungování již v roce 1985, kdy se Osho ve zlém rozešel se svou družkou a nejbližší spolupracovnicí Sheelou a vedením komunity, které označil jako \"gang fašistů\" a na hranici nechal demonstrativně spálit všechna roucha Sheely. Toto vedení bylo obviněno z několika zločinů včetně bioteroristického útoku na obyvatele obce The Dalles v Oregonu (s využitím salmonely - nenašly se důkazy, že by se na tom Osho přímo podílel), konspirace a porušování imigračních zákonů. V říjnu 1985 se Osho pokusil uprchnout z USA, aby se vyhnul trestnímu stíhání, ale byl zatčen na palubě letadla. Po soudní dohodě na základě tzv. Alfordovy klauzule (kdy obviněný nepřizná vinu, ale připustí, že je dostatek důkazů k tomu, aby byl usvědčen) byl Osho odsouzen na deset let podmíněně a pokutě 400 000 $. Osho souhlasil, že opustí USA, 21 dalších zemí ho v následných letech odmítlo přijmout. V souladu s dohodou o vině a trestu byl z USA deportován. Odjel zpět do Indie, kde podrobil USA zdrcující kritice a označil tuto zemi jako \"monstrum\", které \"musí být umlčeno dříve, než přivede svět k zániku\". \n\nJeho zdravotní stav se v této době začal zhoršovat (častá nevolnost, pocit vyčerpání, nízká odolnost proti infekcím) a Osho vyjádřil v prosinci 1987 přesvědčení, že byl otráven americkými úřady během tehdejšího pobytu ve vězení. Podle jiných pramenů byly tyto symptomy způsobeny virem HIV, cukrovkou a chronickým stresem. V lednu 1990 Osho umírá.\n\nOshovo učení stojí na skutečném osobním prožitku jeho učení, který stojí za veškerými slovy a je dosažitelný pouze pomocí bdělé pozornosti (=meditace). Ve svých promluvách to nespočetněkrát zmínil.\n\nOsho své učení nepředával akademickou cestou, nýbrž ve velmi osobních promluvách ke svým následovníkům. Nikdy se nestal autorem žádného psaného textu, veškeré dodnes vycházející knihy vznikly přepisem audio záznamů na popud jeho žáků. Jeho promluvy byly naplněny humorem a častými žerty, přičemž se mnohdy cíleně vyjadřoval v paradoxech a vzájemných rozporech, aby znemožnil toto učení jakkoliv sumarizovat či vytvořit obecný, stručný závěr, díky čemuž na základě jeho učení nikdy nebyla vytvořena žádná sekta.\n\nHovořil na nespočetné množství témat; často přímo či nepřímo dotýkající se náboženství (včetně džinismu, hinduismu, chasidismu, buddhismu, tantry a dalších), kritizoval společenské konvence, konformismus a přehnaný materialismus. Prohlašoval, že \"nový člověk\" bude kombinací moudrosti Západu i Východu, tzv. \"Zorba Buddha\". To znamená, že si podobně jako Řek Zorba z románu Nikose Kazantzakise bude bohémsky užívat pozemských radostí a po vzoru Gautámy Buddhy bude pátrat po duchovní hloubce a prozření, jedno bez druhého přitom prý nemůže být.\n\nProsazoval opuštění minulosti i budoucnosti, místo čehož se měl člověk plně soustředit na přítomnost.\n\nDynamická Oshova meditace je fyzické cvičení vedoucí k vnitřní koncentraci. Cvičení trvá hodinu a je rozděleno do pěti fází.\n\n\nPro cvičení je velmi nápomocná hudba (Osho Dynamic Meditation) dostupná na běžných nosičích. Jednak vyznačuje trvání jednotlivých fází, jednak vám pomáhá dostat se do potřebného naladění.\n\nJe výhodou, můžete-li cvičit ve skupině, případně pod vedením. Pomáhá to dostat se hlouběji do sebe, uvolnit se a vydat se plně z energie.\n\nCvičení vyžaduje jistou míru akustického soukromí. Abyste si ho mohli pořádně užít, musíte mít možnost hlasitého verbálního projevu. Fáze skákání „Hu hu“ zase vyžaduje pevnou podlahu, aby nedocházelo k rušení jiných osob.\n\nČesky vyšly následující tituly (červen 2013):\n\n\n"}
{"id": "106607", "url": "https://cs.wikipedia.org/wiki?curid=106607", "title": "Četník ze Saint Tropez", "text": "Četník ze Saint Tropez\n\nČetník ze Saint Tropez (ve francouzském originále Le Gendarme de Saint-Tropez) je francouzsko-italská filmová komedie režiséra Jeana Giraulta z roku 1964. Jedná se o první díl ze série filmů o francouzských četnících v hlavní roli s Louisem de Funèsem.\n\nStrážmistr Ludovic Cruchot [Kryšo] slouží v malé horské vesničce v Alpách. Do práce je zapálený a rád by byl převelen. Jednoho dne se jeho přání opravdu vyplňuje a je převelen do turistického letoviska Saint-Tropez. Spolu s ním přijede i jeho dcera Nicole. Již cestou na strážnici rozdá mnoho pokut a jeho nadřízený rotmistr Gerber [Žerber] z toho není zrovna nadšený, mj. proto, že dal pokutu i starostovi města. Z Cruchota nemají radost ani jeho podřízení, na které je jako pes. Rozruch udělá i Cruchotova dcera Nicole, když místní mládeži napovídá, že její otec je pan Ferguson, bohatý majitel jachty. Nicole se účastní radovánek místní mládeže. Při návratu z jedné akce spolu s kamarádem si vypůjčí Fergusonovo auto zaparkované u jachty, ale při vyjížďce zapadnou do příkopu. Nicole požádá o pomoc svého otce. Vše se zamotává, když v autě objeví ukradený obraz a je pozvaný rodiči přítele Nicole na jejich párty a musí se vydávat za Fergusona a akce se zároveň účastní jeho nadřízený. Cruchota při návratu auta zadrží Fergusonovi lidé, ale mládež s Nicole jej zachraňují a zloději končí za mřížemi.\n"}
{"id": "106612", "url": "https://cs.wikipedia.org/wiki?curid=106612", "title": "Černá studnice", "text": "Černá studnice\n\nČerná Studnice ( ) je se svými 869,1 m n. m. nejvyšším vrcholem Černostudničního hřebene Jizerských hor. Tato hora na rozvodí Baltského a Severního moře je dominantou krajiny kolem Jablonce nad Nisou, od kterého je vzdálena necelých 5 km jihojihovýchodně. Je také turistickým cílem, od roku 1905 se na jejím vrcholu, který katastrálně přísluší k městu Smržovka, nachází turistická chata a rozhledna.\n\nPod horou leží dvojice vsí majících svá jména odvozená od hory: Horní Černá Studnice patří pod obec Nová Ves nad Nisou, Dolní Černá Studnice pod Pěnčín. Nedaleko vrcholu při cestě z Horní Černé Studnice se nachází Veselého kříž, připomínající sebevraždu Václava Veselého z Nové Vsi. Ten se ve zdejším lesíku 3. července 1969 zastřelil, údajně z nešťastné lásky. V okolí rozhledny jsou stejně jako po celém hřebeni roztroušeny žulové balvany a skály (Kladívko, Čertova hlavička, Černostudniční věž, Buchta…). Některé útvary jsou využívány i k horolezeckým aktivitám.\n\nNa vyhlídku byla skála na vrcholu hory upravena již roku 1885, kdy zde liberecký Německý horský spolek opatřil dvojici skalek plošinou a zábradlím. Pro spolek, který tehdy existoval pouhý rok, to byla vůbec první stavební akce.\n\nLiberecký spolek však věnoval téměř veškerou svou pozornost stavbě horského hotelu na Ještědu, jablonečtí turisté se proto od něj odtrhli a roku 1903 založili vlastní Horský spolek pro Jablonec a okolí, který vzápětí vyhlásil veřejnou soutěž na návrh reprezentativnější rozhledny na Černé studnici. Vítězem konkurzu se stal jablonecký architekt Robert Hemmrich, stavbou samotnou byl pověřen stavitel Corazza. Poslední překážkou stavbě bylo vlastnictví pozemku, spolek však dokázal vyměnit s majitelem panství, hrabětem Desfoursem, své dva jiné pozemky za potřebnou stavební parcelu. Rozhledna byla slavnostně otevřena 14. srpna 1905, slavnosti se tehdy zúčastnilo na šest tisíc lidí.\n\nKvůli velkému zájmu se v dalších letech chata několikrát rozšiřovala, po přestavbě roku 1930 dosáhla její kapacita 600 míst.\n\nRozhledna je 26 metrů vysoká věž z až 3 tuny těžkých žulových kvádrů. Její stěny jsou u paty široké 1,6 metrů, na její vrchol vede 91 schodů. Ze čtyřech ochozů věže je výhled na celý Jablonec, asi tři čtvrtiny Liberce, celý Ještědsko-kozákovský hřbet, samozřejmě významné části Jizerských hor a Krkonoš a dále také Český ráj s Troskami, Bezdězem a Ralskem.\n\nČernostudniční hřeben je tvořen žulou označovanou lokálně jako \"dvojslídná tanvaldská\". Od nepaměti byli místní obyvatelé přinuceni k soužití s touto horninou. Z počátku jim hlavně překážela na budoucích lukách, polích i v lesích. Menší balvany sváželi na hromady zvané \"hrobky\", větší se snažili svalit do pracně vykopaných jam. Z otesaných žulových bloků jako z nejlevnějšího materiálu budovali podezdívky a zdi svých chalup, stodol i dalších menších staveb. Koncem 18. století prudce vzrostla potřeba stavebního kamene. Místní kameníci začali rozbíjet osamocené a \"neužitečné\" balvany. Otesávali je na vazáky, kopáky, okeňáky, laufáky či jen hrubě otesané bakule a na mnoho dalších tvarů. Těžce je vyváželi z lesů a prodávali. Kameníci pozměnili tvář hor, protože mnoho kamenů, skal a balvanů sprovodili ze světa. Z Horních Beranských skal shodili krásný viklan a rozbili jej v roce 1890. Dolní Beranské skály zpracoval a prodal kameník Krupka ještě za II. světové války. Při troše pozornosti lze na Černostudničním hřebeni dodnes nalézt v mnoha drobných lomech i na některých zbývajících balvanech stopy práce těchto starých kameníků.\n\n"}
{"id": "106613", "url": "https://cs.wikipedia.org/wiki?curid=106613", "title": "Mount Bartle Frere", "text": "Mount Bartle Frere\n\nMount Bartle Frere je nejvyšší hora Queenslandu v Austrálii, zdvihající se do výše 1622 metrů v pohoří Bellenden Ker Range. To patří do velkého horského systému Great Dividing Range. Sousední hora Mount Bellenden Ker (1593 m) je druhým nejvyšším vrchem země.\n\nJe pojmenována po Siru Henrym Bartle Frereovi, britském koloniálním správci. Leží 70 kilometrů jižně od města Cairns, poblíž města Babinda.\n\nCesta na vrchol měří 7,5 kilometru a na některých místech je poměrně příkrá. Výstup na vrchol je však poměrně zrádný, již se zde ztratilo nebo zemřelo mnoho turistů. Hlavní příčinou je nepředvídatelné počasí. Nicméně zkušený lezec by neměl mít žádné problémy s dosažením vrcholu, vyrazí-li časně z parku Josephine Falls, jež je oblíbený místními chodeckými kluby a je nejlépe přístupný v suchých podzimních měsících, od srpna do října. Od úpatí k vrcholu je hora pokryta tropickým deštným pralesem.\n\nMount Bartle Frere leží v pustině Bellenden Ker Range u rozvodí řeky Russell, a vrchol, není-li zakryt oblačností, nabízí pohled jak na pobřežní nížiny, tak na planiny Atherton. Roční úhrn srážek může dosáhnout až deseti metrů. Známé jsou zde rovněž náhlé změny počasí.\n"}
{"id": "106620", "url": "https://cs.wikipedia.org/wiki?curid=106620", "title": "Department", "text": "Department\n\nDepartment (vysl. departmán) je anglická verze výrazu pro označení vnitřní organizační jednotky, do češtiny často bez překladu přejímaná pro označení úseku, odboru nebo oddělení ve státním úřadu i celých státních úřadů typu ministerstev, pojímaných jako oddělení vlády, dále pro označení organizačních útvarů určitého stupně v armádě, námořnictvu, policii, hasičstvu nebo v různých obchodních nebo neziskových organizacích, na univerzitách atd. zejména v USA. V angličtině se tak navíc označují i například oddělení v obchodním domě (department store).\n\nÚřady obdobné ministerstvům se tímto slovem označují ve Spojených státech amerických, Kanadě, Australském svazu, Spojeném království Velké Británie a Severního Irska a ve Švýcarsku.\n\nVýznamné i některé další slovníky češtiny slovo \"department\" v češtině důsledně rozlišují od slova departement, které etymologicky sice znamená totéž, avšak označuje územní správní jednotky ve Francii a v bývalých francouzských a španělských koloniích. V české jazykové praxi jsou však oba výrazy často zaměňovány a rovněž v mnoha jiných jazycích splývají do jedné podoby.\n\n"}
{"id": "106621", "url": "https://cs.wikipedia.org/wiki?curid=106621", "title": "Letní kino", "text": "Letní kino\n\nLetní kino je kulturní zařízení, sloužící k promítání filmů pod širým nebem, popř. konání různých menších společenských kulturních akcí.\n\nVzhledem k tomu, že prostor pod širým nebem nelze vytápět a zatemnit, bývá v provozu pouze v letních měsících, především v období letních prázdnin, za socialismu se někdy konala i silvestrovská promítání. V současné době ztrácí svoji někdejší popularitu, především kvůli nástupu nových technologií (domácí kino). Pro skalní příznivce v sobě ale stále uchovává určité romantické kouzlo. Za socialismu se v letních kinech odehrávaly také Filmové festivaly pracujících (FFP).\n\nV Boskovicích v Jihomoravském kraji bylo roku 1961 otevřeno největší letní kino na území bývalého Československa a snad i okolních států. Jeho plátno mělo velikost 35×15 m. Místo něj se později postavila zděná stěna. Kapacita kina je 3500 míst, rekordní návštěvnosti filmu Kleopatra se však pohybovaly kolem 7000 návštěvníků. Druhé největší letní kino ve střední Evropě se nacházelo v Brně na tehdejší Leninově ulici.\n\n\n"}
{"id": "106625", "url": "https://cs.wikipedia.org/wiki?curid=106625", "title": "Dachsteinská ledová jeskyně", "text": "Dachsteinská ledová jeskyně\n\nDachsteinská ledová jeskyně nebo též Obří ledová jeskyně (německy Rieseneishöhle) se nachází v oblasti Dachstein nedaleko Hallstattu v Rakousku a patří mezi nejrozsáhlejší ledové jeskyně Evropy.\n\nVchody pro trasy turistů se nalézají v nadmořské výšce 1418 m a 1458 m. Celá jeskyně se rozděluje do několika částí, největší z nich jsou Dóm krále Artuše, Ledový palác, Dóm Parzival, Dóm Tristana, Krápníkový dóm a Ledová kaplička.\n\nPoblíž se nacházejí zpřístupněné jeskyně Koppenbrüllerhöhle a Dachstein-Mammuthöhle.\n\n"}
{"id": "106629", "url": "https://cs.wikipedia.org/wiki?curid=106629", "title": "Wadži", "text": "Wadži\n\nWadži, dle Manehta Uenefés byl egyptským faraonem 1. dynastie. Vládl přibližně v letech 2952/2902–2939/2889 př. n. l.\n\nWadžiho existenci nám dokazuje řada jeho nápisů, některé se dokonce našly i v Arabské poušti na východ od Kábu. S velkou pravděpodobností se dostal až k Rudému moři, možná až na Sinajský poloostrov, posléze se zmocnil tamních měděných a tyrkysových dolů. O jeho vládě se nám zachovaly zprávy že „Egypt postihl velký hlad“ a že „postavil pyramidu u Kokómy“. Tato zpráva však není příliš věrohodná, výzkumy totiž ukázaly, že první pyramidou postavenou v Egyptě je stupňovitá pyramida krále Džosera ze 3. dynastie.\n\nPodobně jako všichni panovníci 1. dynastie si Wadži nechal postavit dvě hrobky. V Abydu se nachází hrobka symbolická. V jejím okolí se našlo 338 hrobů určených pro královo služebnictvo. Jeho skutečná hrobka se nachází u Sakkáry. Tato hrobka byla postavena z nepálených cihel, měla rozměry 56,5×25,5 metru. V povrchové části se nacházelo čtyřicet pět místností, jež měly strop z dřevěných trámů, tyto trámy byly intarzovány zlatem. Podobným způsobem byla vybudována také pohřební komora v podzemní části hrobky. V jejím okolí se našlo „pouze“ 68 dalších hrobů pro královy sloužící.\n"}
{"id": "106635", "url": "https://cs.wikipedia.org/wiki?curid=106635", "title": "Noosféra", "text": "Noosféra\n\nNoosféra ( ze st. řeckého νοῦς -\"rozum\" a σφαῖρα - \"koule\"; sféra rozumu) je slovo označující \"prostor poznání;\"\n\nsjednocený celek, v němž vyvíjející se společnost a příroda splývají, vzájemně se nejtěsnějším možným způsobem ovlivňujíce; \n\noblast interakce společnosti a přírody, ve které lidská činnost je hlavním faktorem rozvoje. \nTento prostor v sobě zahrnuje:\n\n\nPojem «noosféra» byl poprvé použit francouzským filozofem a matematikem Edouardem Le Roy (1927), který interpretoval ji jako «myslicí» prostředí, vytvořené lidským vědomím. E. Le Roy zdůrazňoval, že přišel k této idei spolu se svým kamarádem - francouzským geologém Pierrem Teilhardem de Chardinem. Opírali se o lekce z biochemie Vladimira Ivanoviče Vernadského (1922-1923).\n\nPierre de Chardin chápe ducha a hmotu jako sjednoceny v holismu „lidského fenoménu“ a neodděluje je, proto si noosféru představuje jako prostor idejí, skládající se z neživého (geosféry) a živého světa (biosféry). Noosféra, coby fáze evoluce je přitom přípravou k nástupu kvalitativně nové, definitivní éry, která vznikne ve chvíli, kdy vývoj dospěje do tzv. bodu Omega, který představuje bod konečného střetu sbíhajících se přímek vesmírné evoluce. O noosféře Teilhard věřil, že se rozviné jako \"planetární myslicí síť'\", která bude propojovat lidstvo mezi sebou, a tak bude pomáhat nárůstu planetarního vědomí. Teilhard se take vyslovoval o možnosti výskytu mimozemské inteligence (civilizací), jejichž existenci připouštěl s poznámkou, že se mohlo v univerzu vyvinout vice noosfér, podobných naší:codice_1 Vladimir Ivanovič Vernadský, v jehož teorii je noosféra po geosféře a biosféře v pořadí třetím prostorem ve vývoji Země. Podle něj každá z vývojových fází přeměňuje předcházející. V kontrastu k teorii Gaii není Vernadského noosféra něčím, co přichází samo nyní nebo se objeví v budoucnosti, ale dostavila se s narozením prvního myslícího tvora na planetě a trvale se projevuje skrz geosféru a biosféru ve formě lidského zásahu do nich a je viditelně reprezentována fyzickým a ekonomickým rozvojem Země. Podle V. I. Vernadského teorie je noosféra tvořena a rozšiřována pomocí interakce lidských myslí (myšlenek/vědomí) a dále se bouřlivě rozvíjí společně s rostoucí populací a její sociální re-organizací ve vztahu k sobě navzájem.\n\nSlovo noosféra je občas používáno též transhumanisty jako vynoření se vyššího vědomí v důsledku interakcí lidských duší.\n\nPoněkud vulgárním způsobem přeměnili australští vědečtí popularizátoři Jack Cohen a Ian Stewart slovo «noosféra» v mediálně působivý název „“.\n\nPo Stockholmské Deklaraci (1972) pojem «noosféra» si zajistil popularitu kvůli nebezpečí ekologické katastrofy. \n\nPodle generalizace F.T.Janšinové, V.I.Vernadský definoval 12 podmínek noosféry v budoucnosti:\n\n1. Osidlování člověkem celé planety.\n\n2. Výrazná transformace komunikačních nástrojů mezi státy.\n\n3. Zesílení vazeb mezi státy.\n\n4. Nadvláda geologické role člověka nad jinými geologickými procesy, které probíhají na Zemi .\n\n5. Rozšíření hranic biosféry a výstup do Vesmíru.\n\n6. Objev nových energetických zdrojů.\n\n7. Rovnost mezi lidmi.\n\n8. Zvýšení role lidových mas v řešení otázek a ve vnitřní politice.\n\n9. Svoboda vědecké mysli a vědeckého hledání od tlaku náboženských, filozofských a politických konstrukcí a tvorba v společenském a státním řádéch podmínek pro svobodnou vedeckou mysl.\n\n10. Růst blahobytu dělníků. Tvorba realné možností nedovolit podvýživu, hlad, chudobu zmírnit vliv nemoci.\n\n11. Racionalní transformace primární prírody Země s cílem udělat ji shopnou uspokojit všechny materialní, estetické a duchovní potřeby.\n\n12. Vyloučení válek z lidského života. \n\n\n\n\n"}
{"id": "106637", "url": "https://cs.wikipedia.org/wiki?curid=106637", "title": "Drvenik", "text": "Drvenik\n\nDrvenik je vesnice a přímořské letovisko na Makarské riviéře u Jaderského moře. Je vzdálen přibližně 30 km jihovýchodně od Makarské, 20 km severozápadně od Gradacu, 96 km jihovýchodně od Splitu a 128 km severozápadně od Dubrovníku. Je rozděleno na dvě části: část Gornja Vala (Horní zátoka) je menší a klidnější než Donja Vala (Dolní zátoka), která je vzdálená několik minut chůze podél pobřeží. Ve vesnici žije přesně 500 stálých obyvatel. Administrativně náleží k opčině města Gradac ve Splitsko-dalmatské župě.\n\nNěkolik desítek metrů východně od oblázkových pláží, jež se každoročně uměle rozšiřují, se až do výšky téměř 800 m prudce zdvihají skalnaté masivy Biokova. V horách jsou zachovalé pozůstatky původní vesnice. Všechny původní stavby jsou již trvale neobydlené, slouží ale místním vinařům jako sklepy. Do hor se lze vydat zhruba dvě hodiny trvající cestou po značené turistické stezce.\n\nV Drveniku je velký počet hotelů, apartmánů a restaurací, v Donje Vale se pak nachází i malý supermarket, poštu a především významný přístav, jež je po celý den pravidelnými trajektovými přívozy převážejícími lidi i automobily spojen s nedalekým ostrovem Hvar (přístavní město Sućuraj). Je zde rovněž možnost lodní dopravy na Korčulu a na poloostrov Pelješac. Pro přepravu se kromě trajektů rijecké společnosti \"Jadrolinija\" využívají i menší plavidla. Mimo přepravních společností zde působí i malý námořní spolek \"Gornjovalski Gusari\" (Gornjovalští piráti).\n\nKaždoročně 16. srpna se v Drveniku koná slavnost „\"Fešta Svetog Roga\"“. Začíná dopolední mší v místním kostele, zasvěceném Sv. Rokovi. Po setmění nastává hlavní program, do kterého patří živá hudba a tanec přímo v ulicích, jež mnohdy trvá až do časných ranních hodin.\n\nDrvenik je místo s vysokou sluneční aktivitou a velkým počtem slunečných dnů. Občas sem z moře zavane i silný vítr - bóra (chorvatsky \"bura\").\n\n"}
{"id": "106638", "url": "https://cs.wikipedia.org/wiki?curid=106638", "title": "Amphicoelias", "text": "Amphicoelias\n\nAmphicoelias byl rod velkého až gigantického sauropodního dinosaura, v případě druhu \"A. fragillimus\" popsaný ovšem podle jediného, dnes již ale ztraceného hřbetního obratle. V kompletním stavu by tento vysoký a štíhlý obratel údajně měřil na výšku asi 2,4 až 2,7 metru. V současnosti jsou rozlišovány dva druhy tohoto rodu, pochybný \"A. fragillimus\" a typový \"A. altus\".\n\nObratel druhu \"A. fragillimus\" byl objeven v roce 1877 hledačem fosilií Oramelem Lucasem, pracujícím pro amerického paleontologa E. D. Copea, ztratil se však údajně vzápětí při převozu do muzea. Proto je jeho existence zpochybňována. Dochoval se pouze nákres, který naznačuje, že pokud obratel skutečně existoval, musel patřit gigantickému zvířeti, patrně největšímu suchozemskému živočichovi všech dob. \"Amphicoelias\" žil v období svrchní jury, asi před 150 miliony let. \"A. fragillimus\" byl objeven ve stratigrafické zóně 6 Morrisonského souvrství. Fragment obratle měřil na výšku asi 1,5 metru. Rozměry zkamenělin jsou však zpochybňovány.\n\nHrubý odhad velikosti tohoto sauropoda se pohybuje mezi 45 a 60 m délky (přesně 56–62 m), z čehož jen krk by měřil 16 metrů a ocas 32 metrů. Takové rozměry nemají v současné živočišné říši žádné srovnání a výrazně převyšují i velikost největších plejtvákovitých velryb. Hmotnost tohoto obřího dinosaura se však pravděpodobně pohybovala „jen“ okolo 110–130 tun, což je asi o třetinu méně, než u největších plejtváků. Dokud však nebude objeven další fosilní materiál, identita tohoto druhohorního obra zůstane skryta. Na základě některých společných rysů v utváření obratle je nicméně pravděpodobné, že tento obr patřil do kladu Diplodocoidea. Ve skutečnosti mohl být tento sauropod i podstatně menší, objevily se totiž spekulace o původně přehnaných údajích o rozměru Copeova obratle. V tom případě by mohlo jít pouze o \"středně\" velkého až velkého sauropoda s délkou kolem 30 metrů. Americký badatel Gregory S. Paul odhadl v roce 2010 délku tohoto sauropoda na 40 až 60 metrů a hmotnost na 100 až 150 tun. Menší druh \"A. altus\" dosahoval zřejmě délky kolem 18 metrů a hmotnosti zhruba 15 tun.\n\nV roce 2015 byla publikována vědecká studie, která zpochybňuje původně udávanou velikost obratle \"A. fragillimus\". Podle autorů Cope při popisu udělal chybu a napsal jiný rozměr dochované části obratle - konkrétně 1500 mm místo správných 1050 mm (výška fragmentu). To by z gigantického amficélia dělalo velkého, ale již nikoliv kolosálního dinosaura.\n\nV říjnu roku 2018 publikoval americký paleontolog Kenneth Carpenter vědeckou studii, ve které přeřezuje taxon \"A. fragillimus\" do samostatného rodu a pod jménem \"Maraapunisaurus fragillimus\" jej řadí do čeledi Rebbachisauridae jako jejího vývojově primitivního (bazálního) zástupce. Podle propočtů by pak tento sauropod měřil na délku asi 30,0 až 32 metrů.\n\nPřestože velikost tohoto dinosaura byla zpochybněna, stále se občasně objevuje v mnoha médiích jako údajný největší (či nejdelší) živočich všech dob. Obří kovová replika kostry tohoto dinosaura je stavěna v americkém městě Savannah.\n\n\n"}
{"id": "106641", "url": "https://cs.wikipedia.org/wiki?curid=106641", "title": "SD", "text": "SD\n\nSpojení písmen S a D může mít různé významy:\n\n\n\n\n\n"}
{"id": "106642", "url": "https://cs.wikipedia.org/wiki?curid=106642", "title": "XD", "text": "XD\n\nSpojení písmen X a D může mít různé významy:\n\n"}
{"id": "106646", "url": "https://cs.wikipedia.org/wiki?curid=106646", "title": "Wash-a-kie", "text": "Wash-a-kie\n\nWash-a-kie (též Washakie, původním jménem Pinaquana; 1798/1804 - 20./21. února 1900) byl indiánský válečník a náčelník Šošonů. Je řazen mezi nejuznávanější indiánské náčelníky své doby.\n\nWash-a-kie vedl šošonské bojovníky ve vítězných tažených proti Černonožcům a Vraním indiánům a jeho válečnické a řečnické umění mu vyneslo pozici nezpochybnitelného vůdce Šošonů, jejichž roztříštěné skupinky sjednotil pod svým vedením (okolo 1843). V této pozici dospěl k závěru, že je beznadějné vzdorovat invazi bělochů do hloubi indiánských území a začal uzavírat spojenectví s bílými kolonisty a vojáky, kteří mu za prokázané služby poskytovali podporu, kterou potřeboval ve svém zápase s mnohem většími kmeny Černonožců, Čejenů a Siouxů, které se za svého přesunu na západ (dál od bílých) snažily usadit na jeho území.\n\nByl velmi vzdělaný (na tehdejšího indiána), bez potíží se domluvil několika indiánskými jazyky a mimo to anglicky a francouzsky. Několikrát navštívil velká města bílých, což ho utvrdilo v jeho přesvědčení, že ozbrojený odpor proti jejich expansi nemá naději na úspěch.\n\nJako náčelník uzavřel řadu smluv s bělochy ohledně územních nároků svého kmene a i když byly porušeny, neváhal reagovat smírně a uzavřít nové, byť byly mnohem horší. Jeho politika tak zajistila malému kmeni Šošonů relativně velké území okolo Wind River (Větrné řeky) ve Wyomingu, aniž by vedl zničující válku s bělochy (kmen na něm setrvává dodnes, byť se oblast oproti původní dohodě zmenšila zhruba na 1/6), a zajistila jeho kmeni přísun strojů a dobytka a založení škol.\n\nJako věrný spojenec vlády byl veden jakožto regulérní záložník americké armády a po své smrti byl pohřben s plnými vojenskými poctami. Washakie County ve Wyomingu je pojmenován na jeho počest.\n\nJack Schaefer: \"Hrdinové bez slávy\", Toužimský & Moravec, Praha 2003 ISBN 80-7264-059-3, str. 110-133\n\n"}
{"id": "106653", "url": "https://cs.wikipedia.org/wiki?curid=106653", "title": "Kolomenskaja (stanice metra v Moskvě)", "text": "Kolomenskaja (stanice metra v Moskvě)\n\nKolomenskaja () je stanice moskevského metra na Zamoskvorecké (druhé) lince. Svůj název nese podle nedalekého městské části Kolomenskoje.\n\nKolomenskaja je stanice standardní koncepce, mělce založená – 9 m hluboko, hloubená, s dvěma řadami pilířů. Výstup je vyveden jeden, do podpovrchového vestibulu. Obklad v prostoru nástupiště tvoří mramor (osmiboké sloupy) a bílé dlaždice na stěnách za nástupištěm. Kromě nich se nad výstupem také nachází měděný reliéf s patriotickými tématy. Podlahu tvoří červená a šedá žula.\n\nStanice byla otevřena 11. srpna roku 1969 jako součást úseku druhé linky mezi stanicemi Avtozavodskaja – Kachovskaja. Nedaleko od ní se nachází Nagatinský most, po němž překonává metro řeku Moskvu.\n\n"}
{"id": "106654", "url": "https://cs.wikipedia.org/wiki?curid=106654", "title": "Bitva u Nekmíře", "text": "Bitva u Nekmíře\n\nBitva u Nekmíře se odehrála na blíže neurčitém místě v lokalitě poblíž tvrze Nekmíř, vzdálené asi sedmnáct kilometrů severozápadně od Plzně. Nepočetný husitský oddíl Jana Žižky z Trocnova zde v posledních dnech roku 1419 nebo začátkem ledna 1420 porazil výrazně silnější vojsko krajského landfrýdu pod velením Bohuslava ze Švamberka. V bitvě došlo k prvnímu doloženému použití vozové hradby za éry husitských válek.\n\nDne 13. listopadu 1419 bylo uzavřeno příměří, které na téměř půl roku ukončilo boje kališnické a katolické strany uvnitř a v okolí české metropole. Část venkovských radikálů, nespokojených s kolísavou politikou pražské radnice, v čele s Břeňkem Švihovským z Rýzmburka, bratry Kunešem a Chvalem z Machovic, Valkounem z Adlaru a Janem Žižkou, nebyla ochotná tuto smlouvu akceptovat a odcestovala do působiště kněze Korandy, centra husitského hnutí, Plzně. Z tohoto města posléze vedli boj proti západočeským feudálům organizovaným do krajského landfrýdu vedeného Bohuslavem ze Švamberka a podnikali výpady proti drobným základnám nepřítele v širším okolí. Kvalitní zbraně k těmto akcím, při nichž byla dobyta řada panských fortifikací, získali z plzeňské zbrojnice. Post vojenského velitele města patrně zastával trocnovský zeman Jan Žižka, jehož jméno je spojeno i s výpadem proti tvrzi Nekmíř, jejíž majitel Hynek z Nekmíře byl jedním z aktivních členů landfrýdu.\n\nJediné známé informace o bitvě pocházejí ze starších textů \"Starých letopisů českých\", z nichž je považován za nejspolehlivější rukopis E, jenž pochází z poloviny 15. století. Historik František Palacký se domníval, že předlohou pro tento záznam byla ztracená \"Kronika\" Matyáše Loudy z Chlumčan († 1460), který byl v době události přítomen v Plzni. Z těchto vět je patrné, že na straně landfrýdu se boje účastnila pouze jízda, která tvořila první útočný sled. Pěchota do boje pravděpodobně nezasáhla a ustoupila spolu s odraženými šlechtici. Vzhledem k tomu, že husité po bitvě pokračovali v nájezdu a nebyli znova napadeni, se někteří historici domnívají, že ztráty mezi muži Bohuslava ze Švamberka byly značné. O tom jakou vozovou formaci Jan Žižka pro defenzivní účely zvolil, se opět lze jen dohadovat. Pravděpodobně neměl dost vozů na uzavřený kruh, dá se tedy uvažovat o půlkruhu.\n\nPo bitvě u Nekmíře muže plzeňského landfrýdu posílily oddíly Václava z Dubé, podkomořího krále Zikmunda. Obě královská vojska posléze oblehla Plzeň, a po dobu několika dalších měsíců docházelo ke krvavým srážkám, které nepřinesly výhodu ani jedné straně. Samotní husité však byli v určité nevýhodě, neboť byli nuceni čelit vnějšímu i vnitřnímu nepříteli. Nejenže město již v polovině března svíralo několik narychlo vybudovaných bašt, ale příslušníci místní katolické a německé opozice začali proti nim opevňovat své domy. Pod tlakem okolností tedy nakonec přistoupili na návrhy pražských vyjednavačů a uzavřeli s královskými dohodu, jež měla zaručit obyvatelům Plzně svobodu přijímání z kalicha a možnost volného odchodu. Pravděpodobně 23. března vyrazilo přibližně 400 pěších (včetně žen a dětí) s dvanácti vozy a devíti jezdci k nově vznikajícímu Hradišti na hoře Tábor, nicméně smlouva, kterou jim královská strana zaručila podmínky kapitulace, nebyla dodržena. Postupující kolona byla o dva dny později napadena u Sudoměře silnými oddíly landfrýdu a feudálů operujících v píseckém kraji, a jen díky opětovnému použití vozové hradby a správné volbě terénu si husité vynutili cestu k vytčenému cíli.\n\n"}
{"id": "106655", "url": "https://cs.wikipedia.org/wiki?curid=106655", "title": "Richard Owen", "text": "Richard Owen\n\nSir Richard Owen (20. července 1804 – 18. prosince 1892) byl britský přírodovědec, anatom a paleontolog. \n\nJeho zřejmě nejslavnějším činem se stalo první oficiální pojmenování dinosaurů během veřejné přednášky v roce 1841, kdy zvolil složeninu řeckých slov \"deinos\" - strašný a \"sauros\" - plaz). Během 19. století patřil k předním osobnostem britské přírodovědy. Je také úzce spjat se vznikem Přírodopisného muzea v Londýně.\n\nV roce 1838 byl za svou práci londýnskou Londýnskou geologickou společností vyznamenán Wollastonovou medailí. Ke konci života však již jeho význam mírně upadal.\n\n"}
{"id": "106656", "url": "https://cs.wikipedia.org/wiki?curid=106656", "title": "Jurský park", "text": "Jurský park\n\nJurský park je americký vědeckofantastický film režiséra Stevena Spielberga z roku 1993. Autorem knižní předlohy je známý americký spisovatel Michael Crichton, který svůj román vydal roku 1990. Práva ke zfilmování nakonec získali mezi mnoha dalšími zájemci \"Universal Studios\" a sám Crichton byl najat jako scénárista. Tento film byl inspirován českým filmem Cesta do pravěku.\n\nV ději je využíváno obrovského rozvoje genetického inženýrství konce 20. století k umožnění setkání člověka a dávno vyhynulých, nyní však opět naklonovaných, dinosaurů. Multimilionář John Hammond vybuduje na ostrově \"Isla Nublar\", vzdáleném 126 mil od pobřeží Kostariky, atrakci na způsob zábavního parku, plnou naklonovaných dinosaurů. Jeho biotechnologická společnost \"InGen\" (\"International Genetic Technologies\") dinosaury po mnoha letech úsilí přivede k životu. Potřebnou DNA dávno vyhynulých tvorů se jim podaří získat z krev sajících moskytů, uchovaných ve výborném stavu v jantaru, což je pravěká zkamenělá pryskyřice, do které se hmyz před mnoha miliony let přilepil. Společnost skupuje zásoby jantaru z celého světa a během 80. let 20. století je park vybudován. V roce 1989 je atrakce již před otevřením. Hammond potřebuje pro nervózní investory dobrozdání o bezpečnosti parku od odborníků, a tak pozve skupinu vědců (paleontolog Alan Grant, paleobotanička Ellie Sattlerová a matematik Ian Malcolm), zástupce investorů i svá vnoučata Tima a Lex.\n\nPřesně podle zákona eskalace děje však dojde ke katastrofě, když hlavní počítačový technik Dennis Nedry, který chce zbohatnout prodejem embryí dinosaurů konkurenční biotechnologické společnosti \"Biosyn\" (\"Biology Synthetics Technologies\"), vypne proud v ohradách pro dinosaury. Chce se tak dostat z chráněného parku do přístaviště, ale způsobí tím kolaps všech bezpečnostních opatření v parku a všichni dinosauři, včetně nesmírně nebezpečného tyranosaura a vysoce inteligentních velociraptorů se dostanou ven a brzy začnou ohrožovat životy návštěvníků i zaměstnanců parku. Nedry a mnozí další přijdou o život, než se povede přivolat pomoc zvenčí. (Telefony jsou při vypnutí bezpečnostních opatření vyřazeny z provozu, a tak je nakonec nutné použít dosud fungující počítač).\n\nV knize je v závěru ostrov pro jistotu zničen bombovým náletem námořnictva Spojených států (ve filmu nikoliv). Nikdo ale netuší, že ještě předtím překonala skupina vysoce inteligentních a nebezpečných velociraptorů moře směrem k pevnině na plovoucích kmenech stromů a nákladních lodích. V pralesích Střední Ameriky pak založí novou, rychle se šířící populaci chytrých zabijáků, kteří se nerozpakují zaútočit ani na člověka… Film ale končí jinak - v závěrečné epické scéně útočí na Granta, Sattlerovou a obě děti dva velociraptoři v budově pro návštěvníky. V poslední chvíli, kdy se již jeden dravec vymrští do vzduchu, však vnikne dovnitř tyranosaurus a rozdrtí ho v čelistech. Druhý raptor s mohutným odrazem skočí tyranosaurovi na záda, je ale proti němu příliš slabý a brzy je také zabit. Mezitím všichni lidští hrdinové utíkají k džípu a odjedou k heliportu. Odlétají z ostrova a cestou pozorují ptáky letící nad hladinou - jediné skutečně žijící potomky dinosaurů...\n\nCrichtonova kniha byla poprvé vydána roku 1989 a ihned bylo jasné, že zanedlouho vznikne i film podle této podnětné předlohy. Film, který pak vznikl ve společnosti Universal Studios a byl natočen pod taktovkou úspěšného režiséra Stevena Spielberga podle stejnojmenného románu, byl do kin uveden 11. června 1993 a jeho tržby do roku 1998 přesáhly celosvětově 914 milionů dolarů. Tím se stal \"Jurský park\" na dlouho nejúspěšnějším filmem vůbec a v současnosti se stále pohybuje kolem 20. místa. Natočila se také zatím tři pokračování filmu. V roce 2015 byl uveden čtvrtý díl této veleúspěšné série, a to pod pozměněným názvem \"Jurský svět\", který má být prvním filmem nové trilogie Jurského světa. Pět dosavadních filmů (\"Jurský park\", \"\", \"Jurský park 3\", \"Jurský svět\" a \"\") dohromady vydělaly svým tvůrcům přes 3,6 miliardy dolarů. Úspěch podpořilo i první rozsáhlé využití filmových počítačových triků společnosti Industrial Light and Magic, známé například z \"Hvězdných válek\".\n\nDinosauři byli ve filmu zobrazeni nesmírně realistickým způsobem, který do té doby nebyl za použití starších trikových technik vůbec myslitelný. V prvním dílu byla počítačová animace dlouhá celkem jen asi 6,5 minuty, v pokračování z roku 1997 však už přes 20 minut a ve třetím Jurském parku (2001), který byl o půl hodiny kratší než oba předchozí díly, představovala počítačová animace ještě větší podíl z celkového času. V Jurském parku se na jejich vývoji podílel zejména Dennis Muren a Phil Tippett. Na počítačově vytvořené dinosaury v JP navázala úspěšná pseudo-dokumentární série BBC \"Putování s dinosaury\", kde celý průřez druhohorním světem tvoří právě velmi zdařilá a vědecky fundovaná počítačová rekonstrukce mnoha druhů dinosaurů.\n\nDnes se obecně uznává, že premiéra filmu \"Jurský park\" v roce 1993 spustila celosvětovou vlnu zájmu o dinosaury a paleontologii, která se ve zvýšené míře udržuje zvláště u dětí a náctiletých téměř všech zemí dodnes. Objevují se také názory, že ve filmu je hlavním nosným prvkem na první pohled skrytá symbolika založená na konceptu rodiny a mateřských instinktů (ochrana dětí před dinosaury apod.).\n\n\nVe filmu se objevili dinosauři rodu \"Parasaurolophus\", \"Triceratops\", \"Brachiosaurus\", \"Gallimimus\", \"Tyrannosaurus\", \"Velociraptor\" a \"Dilophosaurus\", v chladicí místnosti se pak objevují i vzorky DNA méně známých dinosauřích rodů, jako je \"Metriacanthosaurus\", \"Proceratosaurus\", případně populární \"Stegosaurus\" (ve filmu chybně označen jako \"Stegasaurus\"). Nicméně během rozhovoru Lewise Dodgsona a Dennise Nedryho je řečeno, že v celém parku se nachází celkem patnáct dinosauřích druhů.\n\nParadoxně jen dva z těchto sedmi rodů, \"Brachiosaurus\" a \"Dilophosaurus\", pocházely opravdu z období jury (před 201 až 145 miliony let). Ostatní rody žily až v pozdějším období křídy (před 145 až 66 miliony let).\n\nV Crichtonově románu Jurský park, který byl předlohou filmu, se však objevuje podstatně více dinosauřích rodů, kromě zmíněných ještě například \"Apatosaurus\" (nazývaný také jako \"Brontosaurus\"), \"Procompsognathus\", \"Maiasaura\", \"Hypsilophodon\", živoucí \"Stegosaurus\", \"Hadrosaurus\", \"Styracosaurus\", \"Microceratops\", \"Euoplocephalus\", \"Othnielia\", \"Cearadactylus\" a nakonec \"Coelurosaurus\" coby druh 'čekající' na extrakci DNA.\n\nV roce 1993 byl z Číny vědecky popsán menší obrněný dinosaurus \"Tianchisaurus nedegoapeferima\", žijící v období střední jury (asi před 170 až 165 miliony let). Jeho druhové jméno bylo vytvořeno z počátečních písmen herců ve filmu Jurský park. Postupně jsou to Sam Neill, Laura Dernová, Jeff Goldblum, Richard Attenborough, Bob Peck, Martin Ferrero, Ariana Richardsová a Joseph Mazzello.\n\nAčkoliv jsou počítačově vytvoření dinosauři pokládáni za jakýsi vzor moderního pojetí, ve skutečnosti se tvůrci neubránili mnoha chybám v jejich zpodobnění. Mezi nejzávažnější omyly patří příliš velký a neopeřený \"Velociraptor\" (ve skutečnosti byl asi poloviční velikosti), příliš malý \"Dilophosaurus\" (naopak asi dvojnásobné velikosti) nebo příliš rychle běhající \"Tyrannosaurus\". Vědeckých chyb v zobrazení dinosaurů je však ještě více. Celkově film přesto představuje nejlepší snímek svého druhu a i přes zmíněné chybky a nepřesnosti byl v zobrazení dinosaurů na svoji dobu vysoce kvalitní.\n\nMnohé scény ve filmu se staly také podnětem k víceméně vážnému bádání a výzkumu. Například v roce 1997 byla dvojicí paleontologů publikována studie z níž vyplývá, že dospělý tyranosaurus by potřeboval sníst několik stovek právníků ročně, aby se uživil. Jedná se o recesistickou práci, založenou na slavné scéně z filmu, kdy dospělý tyranosaurus pozře vyděšeného právníka Donalda Gennara.\n\nV současnosti je možnost klonování druhohorních dinosaurů za pomoci hmyzu uchovaného v jantaru zřejmě nereálná, a to z mnoha důvodů. Zejména je jisté, že ani v případě dokonale zachovaného jedince krev sajícího hmyzu z doby druhohor bychom nebyli schopni extrahovat dostatečně velkou část dinosauří DNA. Ani v případě získání DNA by ale rekonstrukce kompletního dinosauřího genomu zřejmě nebyla možná. Přibližná podoba původního genomu dinosaurů již byla nicméně rekonstruována.\n\nJurský park se stal fenoménem i na poli počítačových her a herních konzolí. Z několika desítek titulů věnovaných tomuto tématu zaslouží zmínku především akční střílečka \"Trespasser\" (1998) a budovatelská strategie \"\" (2003). V roce 2011 přišla společnost Telltale Games s novým zpracováním původního filmového příběhu pod názvem \"\". A v roce 2019 přišla na trh mnou velmi oblíbená hra jménem Jurasic Word Evolution\n\n"}
{"id": "106657", "url": "https://cs.wikipedia.org/wiki?curid=106657", "title": "Cykloadice", "text": "Cykloadice\n\nCykloadice je pericyklická reakce, během které zanikají dvě vazby π a vznikají dvě nové σ-vazby. Cykloadice jsou často popisovány pomocí počtu účastnících se atomů. Např. Dielsovu–Alderovu reakci lze označit jako \"[4 + 2] cykloadici\". Tento typ reakcí patří mezi nepolární adice. Podobně jako další cyklizační reakce, např. trimerizace alkenů nebo enové reakce.\n\nTermicky aktivované cykloadice se účastní 4n+2 π-elektronů výchozí látky. Tato reakce nastává v uspořádání reaktantů suprafaciální-suprafaciální nebo antarafaciální-antarafaciální. Například jde o dimerizace ketenů.\n\nFotochemicky aktivované cykloadice se účastní 4 π elektrony výchozí látky. U jednoho reaktantu dojde k excitaci elektronu z HOMO (π-vazebný orbital) do LUMO (π*-antivazebný orbital). Z důvodu symetrie molekulových orbitalů musí být uspořádání reaktantů suprafaciální-suprafaciální.\n\nNěkdy může být π-elektronový systém nahrazen cyklopropanovým kruhem, který má podobné vlastnosti.\n\n\n"}
{"id": "106659", "url": "https://cs.wikipedia.org/wiki?curid=106659", "title": "Hvar (ostrov)", "text": "Hvar (ostrov)\n\nHvar (italsky \"Lesina\", latinsky \"Pharia\", řecky \"Pharos\") je chorvatský ostrov v Jaderském moři u dalmatského pobřeží. Od západu k východu se rozprostírá v délce 68 km.\n\nHvar je oddělen od ostrova Brač Hvarským kanálem (\"Hvarski kanal\"), od ostrova Vis Višským kanálem, od Korčuly Korčulským kanálem, od poloostrova Pelješac kanálem Neretva, zatímco východní cíp ostrova se nachází pouhých 5 km od pevniny.\n\nNejvětší oblasti ostrova zahrnují:\n\nPodél jižního pobřeží ostrova se nachází několik menších ostrůvků, např. Pakleni otoci na západě a ostrov Šćedro na jihu.\n\nLidé na Hvaru žijí převážně z rybolovu a cestovního ruchu. Ostrov má totiž velmi mírné středomořské podnebí, středomořskou vegetaci a nádherné pláže, jež přitahují turisty.\n\nHvar je administrativně součástí Splitsko-dalmatské župy.\n\nVe 4. století př. n. l. řečtí kolonisté z ostrova Paros porazili válečníky z Jasadini a jejich spojence. Hvarská kultura trvala v období 3500 př. n. l. až 2500 př. n. l..\n\nBenátští námořníci spatřili ostrov, když se plavili směrem ke kanálu Neretva a byli ohrožováni piráty z ostrova.\n\nHvar je důležitý pro historii Chorvatska, jelikož byl jedním z center chorvatské literatury v období renesance, žili zde např. Petar Hektorović a Hanibal Lucić.\n\nJižně od opuštěné vesnice Humac (přibližně ve středu ostrova) se nachází jeskyně Grapčeva špilja, která je významnou archeologickou lokalitou. Jeskyně není běžně přístupná.\n\nIvan Vučetić, muž, který zdokonalil daktyloskopii na sklonku 20. století, pocházel z ostrova Hvar.\n\nPůvodně znám jako Pharos podle egejského ostrova Paros, ostrov Hvar byl řeckou kolonií. Řecký básník Apollonius Rhodský zmiňoval ve 3. století př. n. l. ostrov pod názvem „Piteyeia“. Toto pojmenování pochází buď z řeckého slova „pitys“ (smrk), nebo z antické ilýrské vesnice \"Pitve\" ležící uprostřed ostrova.\n\nZa vlády starověkého Říma (v provincii Dalmácie), byl znám jako Pharia, později Fara. V raném středověku osídlili ostrov Slované a dali mu jméno Hvar, kteří nahradili hlásku „hv“ za staroslovanské „f“, ale ostrov byl stále ovládán římským obyvatelstvem z Dalmácie. Vliv Slovanů však přiměl usedlé Římany ještě jednou název ostrova změnit, tentokrát na jméno Quarra.\n\nOd pozdního 11. století jej Italové nazývali Lesina, což znamenalo „les“ (vychází z tehdejší podoby ostrova), zatímco v Benátské republice měl název Liesena. Italské pojmenování, Lesina, přetrvalo v oficiálním užívání až do 19. století.\n\n\n\n"}
{"id": "106663", "url": "https://cs.wikipedia.org/wiki?curid=106663", "title": "Fažana", "text": "Fažana\n\nFažana (italsky \"Fasana\") je samosprávná obec v Chorvatsku, malý přístav a rybářské centrum v jihozápadní části západního pobřeží Istrie v průlivu Fažana, 8 km severozápadně od Puly. Nachází se na pobřeží v malé nadmořské výšce, avšak dobře chráněna před mořem ostrovy Brijuni (známější spíše pod istrijsko-italským jménem 'Brioni').\n\nNa mírných kopcích vnitrozemí se nachází ovocné sady, vinice a olivovníky; krajině dominují piniové lesy. Mezi nejvýznamnější zdejší oblasti lidské činnosti patří rybolov, zpracování ryb a stavba malých rybářských lodí. Dobře vyvinuté je rovněž zpracování skla. Město se nachází na regionální trase Vodnjan - Fažana - Veli Vrh - Pula.\n\nRoku 1379 se loďstva z Benátek (pod vedením Vittora Pisaniho) a z Janova (pod vedením Luciana Dorii) účastnila bitvy o Fažanský průliv.\n\n"}
{"id": "106665", "url": "https://cs.wikipedia.org/wiki?curid=106665", "title": "HOMO/LUMO", "text": "HOMO/LUMO\n\nHOMO a LUMO jsou akronymy pro nejvyšší obsazený molekulový orbital (\"Highest Occupied Molecular Orbital\") a nejnižší neobsazený molekulový orbital (\"Lowest Unoccupied Molecular Orbital\"). Energetický rozdíl mezi těmito orbitaly charakterizuje schopnost excitace molekuly, čím je nižší, tím je jednodušší molekulu excitovat.\n\nPokud molekuly vytvoří dimer nebo větší agregát, energetická blízkost těchto orbitalů v molekulách způsobí rozštěpení jejich energetických úrovní. Díky tomuto štěpení vzniknou vibrační subhladiny, každá charakterizovaná vlastní energií. Pokud vznikne velké množství těchto subhladin, dojde ke vzniku energetického kontinua – nebude možné identifikovat energie jednotlivých subhladin.\n\n"}
{"id": "106672", "url": "https://cs.wikipedia.org/wiki?curid=106672", "title": "Vodní nádrž Soběnov", "text": "Vodní nádrž Soběnov\n\nSoběnovská přehrada (také Přehrada na Černé či vodní nádrž Hradiště) je vodní dílo vybudované na říčce Černé, severovýchodně od Kaplice, nedaleko obce Soběnov. Dostavěna byla v roce 1925 a je považována za nejstarší přehradu v jihočeském regionu. Primárním účelem přehrady je zadržovat vodu pro vodní elektrárnu a ochrana proti povodním. Při povodních v roce 2002 byla protržena, ale od roku 2005 opět slouží svému účelu.\n\nHráz je tížná z kamenného zdiva, se čtyřmi korunovými přelivy. Přelivy byly původně jen dva a zbytek hráze byl zemní sypaný. Právě tato sypaná část hráze však nevydržela nápor vody při povodních v roce 2002. Při opravě hráze byla tato část postavena z betonu obloženého kamenem a má podobný vzhled jako původní, zachovalá část hráze.\n\nNa pravé straně hráze, byla při stavbě přehrady vybudována kvůli voroplavbě vorová propust. Na levé straně hráze je výpust, obtokový kanál od náhonu a vtokový objekt do přívodního tunelu k elektrárně.\n\nVoda do elektrárny zpočátku teče 557 m dlouhým tunelem o průměru 1,35 m s kamennými větracími šachtami. Na tunel navazuje 544 m dlouhý betonový kanál o průměru 2 m, který ústí do vyrovnávací komory nad elektrárnou. Díky výhodné terénní konfiguraci Černé v daném úseku, která zde má mimořádně velký spád, je dosaženo převýšení hladin vody v elektrárně 59,34 m. V elektrárně jsou dvě Francisovy turbíny.\n\nNádrž poskytuje vhodné podmínky pro sportovní i rekreační rybolov. Je vedena jako pstruhový revír 423010 Černá 2.\n\n\nBetonová tížná hráz\n"}
{"id": "106673", "url": "https://cs.wikipedia.org/wiki?curid=106673", "title": "Baška Voda", "text": "Baška Voda\n\nBaška Voda je opčina s 2 924 stálými obyvateli, ležící ve Splitsko-dalmatské župě v Chorvatsku. Nachází se na dalmatském pobřeží Jaderského moře, 10 km severozápadně od Makarské. Je součástí Makarské riviéry.\n\nDříve byla Baška Voda obchodním, rybářským a zemědělským místem; nyní je pro čisté moře, piniové lesy a pláže cílem evropských turistů. Nachází se zde historické památky, muzeum i místa pro zábavu a odpočinek.\n\n"}
{"id": "106674", "url": "https://cs.wikipedia.org/wiki?curid=106674", "title": "Chlum (Frýdlantská pahorkatina)", "text": "Chlum (Frýdlantská pahorkatina)\n\nChlum ( nebo ) o nadmořské výšce 495,3 metrů je nápadný vrch ve Frýdlantské pahorkatině mezi Raspenavou a Ludvíkovem pod Smrkem. V minulosti býval znám také pod jménem Hradec. Je jedním ze tří znělcových výlevů Frýdlantska. Raspenavský geolog Josef Blumrich ve zdejším lomu nalezl roku 1893 v té době neznámý minerál hainit (nazvaný podle německého názvu naleziště).\n\nChlum je znám jako archeologické naleziště, nacházejí se zde nepříliš zřetelné valy keltského hradiště z doby na přelomu 2. a 1. tisíciletí př. n. l., byly zde nalezeny také bronzové a železné nástroje z tohoto období. Oblast je oplocená a nepřístupná, po několik desetiletí zde byly armádní muniční sklady. Dnes je dominantou přírodního parku Peklo. Na jihozápadním úpatí vrchu roste památný strom – Čapkův dub pod Chlumem.\n\n"}
{"id": "106676", "url": "https://cs.wikipedia.org/wiki?curid=106676", "title": "Biokovo", "text": "Biokovo\n\nBiokovo patří mezi nejvýznamnější horské celky jižní dinárské soustavy a je to druhé nejvyšší chorvatské pohoří, rozprostírající se na dalmátském pobřeží Jadranu. Nejvyšší vrch Biokova Sveti Jure měří 1 762 metrů. Pod ním leží známé letovisko Makarska. Část pohoří (196 km²) je chráněna jako přírodní park. Oblast je bohatá na časté byť malé zemětřesení, s jehož pozůstatky se setkáme především v horských vesnicích.\n\nBiokovský hlavní hřeben je dlouhý 25 km. Začíná na severozápadě v silničním sedle Dubci, které jej spolu s tokem řeky Cetina odděluje od pohoří Mosor, na jihu se sklání k sedlu Staza a na východě za sedlem Kozica (730 m) navazuje na Biokovo pohoří Rilić, táhnoucí se až k řece Neretva. Ve své centrální části je jen 7 km široký, ale stoupá až do výše přes 1 700 m. Ba Biokovu můžeme pozorovat prudký kontrast mezi jižními, velmi strmě klesajícími svahy a k severu pozvolně se svažujícím předhůřím. Když je počasí velmi jasné, je z vrchů Biokova možno vidět i italské Monte Gargano, vzdálené 252 kilometrů.\n\nBiokovo můžeme rozdělit dle vegetačních stupňů do tří pásem. Jižní strmé svahy jsou porostlé bujnou vegetací a sahají do výše 300 m. Střední pásmo je vysoké 1 000 m a charakterizují jej holé skalnaté svahy, takřka bez vegetace. Nejhornější plató tvoří vysokohorský kras s rozsáhlými krasovými poli, škrapy a závrty. Geologicky tvoří Biokovo celkem jednoznačně mohutnou vápencovou tabuli vyzdviženou v průběhu alpínského vrásnění.\n\nNeobyčejně bohatá je flora pohoří. Roste zde celkem na 1 000 druhů rostlin, které jsou svým výskytem závislé na nadmořské výšce. Botanicky se dělí do pěti pásem od středomořského po alpinské. Zatímco dole rostou cypřiše a olivy, v nejvyšších patrech je bohatě zastoupena alpská květena (zvonky, hořce atd.). Ze zástupců živočišného světa najdeme všechny druhy vysoké zvěře, z šelem pak vlka a dokonce i medvěda. Velký výskyt hadů, kteří se nepohybují pouze po zemi, ale i ve větvích stromů.\n\nNejvyšším vrcholem pohoří je Sveti Jure (1 762 m). K vrcholu je možno vyjet za poplatek autem po silnici vedoucí z Tučepi až k retranslační stanici blízko vrcholu. Dalšími důležitými vrcholy pohoří jsou Sveti Ilja (1 640 m), Borovac (1 400 m) a Stropac (1 450 m).\nPro turisty je pak velmi atraktivní vrchol Vošac (1422 m n. m.) odkud je nezapomenutelný výhled na moře a velkou část Makarské riviéry. Tady je k vidění video z Vošacu.\n\nHistorie turistiky má dlouholetou tradici. Prvním „horolezcem“ na Svetim Jure byl již v r. 1733 opat Fortis. Organizovaná turistika souvisí se založením Planinského družstva Biokovo a s postavením první chaty na Vošaci. V současné době najdeme v pohoří celkem dva turistické objekty - Baraka pod Svetim Jurom a turistická chata na Kokvi. Cesty sice v pohoří existují, ale s výjimkou trasy na Sveti Jure nejsou obnovovány a tedy ani orientačně čitelné. Masiv Biokova je velice členitý a při zhoršené viditelnosti hrozí nebezpečí zabloudění.\n\n"}
{"id": "106677", "url": "https://cs.wikipedia.org/wiki?curid=106677", "title": "Trilj", "text": "Trilj\n\nTrilj je město ve vnitrozemí Dalmácie v Chorvatsku. Nachází se jihovýchodně od obce Sinj a severovýchodně od Splitu. Celkový počet obyvatel samosprávné oblasti je 10 799 obyvatel, z toho 2 381 ve městě Trilj a zbytek v ostatních sídlech, například Košute s 1 752 obyvateli (sčítání lidu 2001).\n"}
{"id": "106678", "url": "https://cs.wikipedia.org/wiki?curid=106678", "title": "Spoušť zbraně", "text": "Spoušť zbraně\n\nSpoušť je mechanismus, který slouží k vyvolání výstřelu zbraně. Palné zbraně a kuše mají spoušť ovládanou prstem, typicky ukazovákem.\n\nU palných zbraní se spoušť používá k odpálení náboje v komoře zbraně. Je li zbraň připravena k výstřelu, potom spoušť, respektive celý spoušťový mechanismus, uvolní bicí mechanismus zbraně. Bicí mechanismus provede iniciaci náboje tím, že za pomoci pružiny a kinetické energie udeří na zápalku náboje. Moderní zbraně mají dva základní druhy bicích mechanismů – s kohoutem (kladívkem) nebo přímoběžným úderníkem. \n\nKohout či kohoutek je součástka, která se otáčí na čepu a při svém uvolnění udeří na zápalník. Kohout vyčnívá z obrysu zbraně a je možné ho napnout rukou. Pokud je kohout zcela skryt v rámu, označuje se jako kladívko. Výhodou kohoutového mechanismu je to, že střelec jasně vidí, jestli je bicí mechanismus napnutý nebo ne. Nevýhodou je možnost zachycení kohoutu o oděv při tasení zbraně a složitější manipulace se zbraní. V českém jazyce se občas nesprávně zaměňuje kohout se spouští. Výraz „stiskl kohoutek“ je nesmyslný, kohout se může napnout nebo vypustit, ale ne stisknout. Kohoutové mechanismy se používají u všech revolverů a u mnoha samonabíjecích pistolí (např. CZ 75).\n\nPřímoběžný úderník je umístěn v jedné přímce s nábojem v komoře. Při napnutí mechanismu - typicky pohybem závěru vzad – je přímoběžný úderník posunut do své zadní polohy a zároveň stlačí bicí pružinu. Při stisku spouště je uvolněn ze záchytu a bicí pružina ho tlačí dopředu. Úderník udeří na zápalku náboje prostřednictvím součástky nazvané zápalník a tím náboj iniciuje. U některých konstrukcí zbraní bývá zápalník spojen s úderníkem. Úderníkové mechanismy eliminují potřebu kohoutu, ale střelec nemá přehled o stavu bicího mechanismu. Přímoběžný úderník se používá u většiny dlouhých zbraní a také u samonabíjecích pistolí (např Glock).\n\nExistuje mnoho typů spoušťových mechanismů. Mohou být kategorizovány podle funkce, kterou spoušť provádí. Kromě uvolnění kohoutu (nebo úderníku) může spoušť také napnout kohout (nebo úderník), otočit válcem u revolveru, deaktivovat pasivní pojistky a vybírat mezi polo nebo plně automatickým režimem střelby (Steyr AUG).\n\nJednočinná spoušť provádí jednu činnost – uvolnění napnutého bicího mechanismu (kohoutu nebo úderníku). Chod spouště v tomto režimu je krátký a lehký. Před každým výstřelem musí být nejdříve napnut bicí mechanismus, ať už ručně, nebo automaticky. Tento typ spouště se vyskytuje u téměř všech dlouhých zbraní a také u některých revolverů (Colt SAA) a samonabíjecích pistolí (Colt 1911). Pokud je zbraň označena jako jednočinná (SA), pak to znamená, že disponuje pouze SA mechanismem. Obsluha SA zbraně je u různých druhů zbraní odlišná. Zatímco u SA revolveru musí střelec před každým výstřelem ručně napnout kohout, u SA pistole je potřeba napnout kohout jen před prvním výstřelem. Další napnutí již provádí automatika zbraně pomocí pohybu závěru.\n\nKohout je palcem napínán (stlačuje se bicí pružina), zároveň jeho spodní část ve tvaru čtvrtkruhu, tlačí táhlo spouště směrem dopředu, po uražení určité vzdálenosti kohoutu se část kohoutu (která má zářez – vybrání pro záchyt) zachytne za zobáček záchytu kohoutu, poté při zmáčknutí jazýčku spouště, táhlo spouště vyrazí směrem dopředu a svou zadní částí (která je před kohoutem) vytlačí zmíněný záchyt a tím pádem se uvolní kohout, pohybující se směrem dopředu, díky kumulované energii v bicí pružině, která je vložena v rukojeti.\n\nDvojčinná spoušť byla vynalezena Robertem Adamsem. Tato spoušť provádí dvě činnosti najednou – napíná bicí mechanismus a potom ho uvolní. U dvojčinných revolverů také zároveň otáčí válcem. Chod spouště v tomto režimu je mnohem delší a tvrdší než v SA. Dvojčinná spoušť se vyskytuje téměř výhradně u revolverů a samonabíjecích pistolí. Pokud je zbraň označena jako dvojčinná (DA), pak to znamená, že kromě DA režimu disponuje i SA režimem, což je poněkud zavádějící a nelogické. Proto se také někdy používá výraz \"SA/DA\". U DA (SA/DA) revolveru si střelec může vybrat, jestli vystřelí v SA režimu, tj. napne kohout palcem a pak stiskne spoušť, nebo v DA režimu, tj. vystřelí dlouhým promáčknutím spouště. U DA (SA/DA) pistolí se DA režim může použít jen při prvním výstřelu, tj. náboj je v komoře a kohout je spuštěný. Další výstřely jsou už v SA režimu, protože kohout je napnut automatikou zbraně. Typickým příkladem dvojčinné pistole je CZ 75.\n\nV případě DA režimu při stisknutí jazýčku spouště směrem dozadu se táhlo posunuje směrem dopředu, jako v případě jednočinné spoušti, ale svou zadní plochou za kohoutem, sune kohout směrem dozadu, ale jeho záchytnou plochu dopředu a zároveň po uražení určité vzdálenosti se záchytná, neboli částečně spojovací plocha táhla spouště vychýlí ze záchytu a kohout je vržen dopředu, zase díky kumulované energii v bicí pružině (záchyt se vychýlí protože spoušť je pořád tažena a jelikož ovládá táhlo, takže jej i vypustí).\n\nVýhradně dvojčinná spoušť nebo spíše zbraň je taková zbraň, která má pouze DA režim spouště a už nikoliv SA. DAO spouště se používají většinou u malých obranných revolverů a pistolí. Výhodou tohoto řešení je jednodušší manipulace a vyšší bezpečnost – zbraň má pouze jeden stále stejný a poměrně velký odpor spouště, což snižuje možnost nechtěného výstřelu. Nevýhodou je nižší přesnost, protože dlouhý a tvrdý chod spouště vede střelce ke strhnutí, ale většina obranné střelby se odehrává na krátkou vzdálenost. Příkladem DAO pistole je CZ 100.\n\nNovou variantu DAO spouště představuje systém \"DAK – Double Action Kellerman\", který se objevil u pistolí SIG. Jedná se o klasický DAO mechanismus, který je ovšem vyladěný tak, že odpor spouště činí pouze 30 Newtonů.\n\nČástečně předepnutý mechanismus se objevuje pouze u samonabíjecích pistolí. Před výstřelem je bicí mechanismus částečně napnut (většinou při natažení závěru). Při stisku spouště se dále napíná a pak je uvolněn (jako u DA). Částečné předepnutí je vlastně modifikace DAO systému, zachovává všechny jeho výhody, ale odstraňuje příliš dlouhý chod spouště. Průkopníkem tohoto řešení byla firma GLOCK, které ho používá u všech svých pistolí pod názvem \"Safe Action\". Jedinou nevýhodou Glockova systému je to, že pokud při výstřelu selže náboj, tak není možné vystřelit znovu promáčknutím spouště.\n\nČástečně předepnutý hybridní mechanismus odstraňuje nevýhodu Safe Action mechanismu. Pokud při výstřelu selže náboj, je možné promáčknout spoušť v DA režimu. Tento mechanismus nabízí např. nový model Taurusu 24/7.\n\nJedná se o nový systém jehož principem je ponechání plného napnutí bicí pružiny s možností vypuštění kohoutu do přední polohy. Kohout lze znovu posunout do zadní polohy a také vystřelit stisknutím spouště. Síla na spouští potřebná k výstřelu je v tomto případě jen o málo větší než v režimu SA. Systém je použit například u pistole DAEWOO DP-51.\n\nBicí a spoušťový mechanismus\n"}
{"id": "106679", "url": "https://cs.wikipedia.org/wiki?curid=106679", "title": "Cetina", "text": "Cetina\n\nCetina je řeka v centrální Dalmácii v Chorvatsku (Splitsko-dalmatská župa). Její celková délka činí 105 km, odvodňuje oblast 3700 km², a sestupuje z výšky 385 m (od pramene až k hladině Jaderského moře, do něhož se vlévá).\n\nCetina pramení v severozápadních svazích Dinárského pohoří v malé vesničce nazvané Cetina, která se nachází 7 km severně od Vrliky. Cetina pak dále pokračuje do nižší části krasového pole u Sinje.\n\nNásledně se stáčí na východ a posléze opět na západ kolem hory Mosor, poté, ve městě Omiš, vtéká do Jadranu. V místě, kde se stáčí řeka na západ u Zadvarje, protéká řeka hlubokým kaňonem, kde tvoří malebné vodopády. Malebný je i pohled na řeku poblíž Omiše z úbočí pohoří Mosor.\n\nPoměrně velký výškový spád na konečné části Cetiny byl využit pro stavbu několika významných vodních elektráren. Její voda je rovněž balena a prodávána pod názvem \"Cetina\". Zde teče jihovýchodním směrem. U obce Gornji Bitelić je přehrazena a nachází se zde umělé Perućské jezero. Nedaleko od vodní elektrárny po proudu se do ní vlévá řeka Rumin, která vyvěrá z krasového masivu Troglav.\n\nDíky malebnosti krajiny, silnému proudu a množství peřejí je její dolní tok, který tvoří několik posledních kilometrů od obce Zadvarje až k ústí do moře hojně využíván vodáky. Obvykle se sjíždí na raftu až po Radmanove mlinice (turisticky a historicky zajímavé místo, občerstvení...), ke kterým se rovněž jezdí na člunech a motorových lodích s plochým dnem od Omiše. V tomto místě (7 km od vlití do moře) Cetina mění charakter, zužuje se a zrychluje tok. Další plavba proti proudu pak není možná. Zájezd na raftu je možné zakoupit v Omiši.\n\nDalším využitím je rybolov. Poblíž Omiše, kde je již řeka široká, se nachází na březích množství rybářských postů s budkami, které chrání rybáře proti povětrnosti.\n\n"}
{"id": "106680", "url": "https://cs.wikipedia.org/wiki?curid=106680", "title": "Zeměplocha (svět)", "text": "Zeměplocha (svět)\n\nZeměplocha je fantastický svět ve tvaru plochého disku, který se objevuje v zeměplošské sérii knih britského spisovatele Terryho Pratchetta.\n\nTento svět spočívá na zádech čtyř (původně možná pěti viz \"Pátý elefant\") obrovských slonů (Berilia, Tubul, T'Phon Velký, Jerakeen) stojících na krunýři gigantické, šestnáct tisíc kilometrů dlouhé želvy jménem A'Tuin, která zvolna pluje vesmírem. Zeměplocha má ve svém středu, v oblastech Hor Beraní hlavy vysokou horu Cori Celesti, kde žijí zeměplošští bohové v čele se Slepým Io. Po jejím obvodu je krajový oceán, věčně přepadající do okolního vesmíru v podobě Krajopádu.\n\nNa Zeměploše neexistuje sever, jih, východ a západ; světové strany jsou \"posměr\", \"protisměr\", \"střed\" a \"okraj\". Významným číslem je osm. Barevné spektrum má osm barev (osmá je „barva kouzel“ \"oktarína\" – vidí ji jen mágové, tvorové s nadpřirozenými schopnostmi a kočky) a světlo se na Zeměploše šíří skoro stejně rychle jako zvuk. Týden má osm dní, rok osm ročních období a 800 dní. Zeměplošský kalendář má ale 13 měsíců. Všechno je prostoupeno magií, přičemž mágové a čarodějky jsou významnými členy společnosti.\n\nNa Zeměploše je pět hlavních světadílů. Ten, který se vyskytuje ve většině knih, je bezejmenný a svou podstatou přibližně odpovídá pozemské Eurasii. Mimo jiné jsou na něm Země Beraní hlavy, Sto Lat i poněkud „východoevropský“ Überwald.\n\nVe Sto Latech leží nejznámější město Zeměplochy, Ankh-Morpork se svou magickou Neviditelnou univerzitou. Tam se odehrává děj mnoha dílů cyklu. Dalšími světadíly jsou orientální Vyvažovací kontinent, Klač připomínající Severní Afriku a Střední Východ v kombinaci s Indií a XXXX silně podobný naší Austrálii.\n\nNa Zeměploše kromě lidí žijí i jiné druhy inteligentních bytostí. trpaslíci, trollové, golemové, vlkodlaci, vílové, nemrtví, Nac Mac Fíglové a další. Mezi jednotlivými druhy někdy dochází ke konfliktům v důsledku společensky nebezpečného jevu zvaného tvarismus (nebo také druhismus).\n\nMačkadlice je pálenka převážně z jablek. Hojně se konzumuje v horách Beraní hlavy, zvláštní oblíbenosti dosáhl tento nápoj u stařenky Oggové. Je to jediný nápoj, pro který jsou Nac mac Fíglové ochotni poslouchat smrtelníky (viz Klobouk s oblohou a další). Jejímu kouzlu propadl také Smrť (Sekáč). Pro obyčejné smrtelníky je velmi silná, přesto si na ni někteří odolní sedláci navykli.\n\nOhó-Ohó je vysoce výbušná omáčka, jejíž recept je dědičným vlastnictvím rodiny arcikancléře Neviditelné univerzity Vzoromila Výsměška, který recept na tuto omáčku zdědil po svém strýci. Omáčka Ohó-Ohó, která se výborně hodila ke skopovému, byla tvořena směsí vyzrálé mačkadlice, nakládaných okurek, kaparů, hořčice, manga, fíků, strouhaného vahúni (zeměplošské ovoce podobné durianu), ančovičkové esence, čertova lejna a většího množství síry a ledku, jež měly podporovat potenci.\n\n\n"}
{"id": "106681", "url": "https://cs.wikipedia.org/wiki?curid=106681", "title": "North American Aviation", "text": "North American Aviation\n\nNorth American Aviation, Inc. byl americký letecký výrobce založený v roce 1928 Clementem Keysem. V roce 1967 se sloučil s firmou Rockwell-Standard Corporation čímž vznikla společnost North American Rockwell Corporation. Během zhruba 40 let své existence firma vytvořila mnoho známých modelů jako například: T-6 Texan, P-51 Mustang, B-25 Mitchell, F-86 Sabre nebo také pokusný raketoplán X-15. V roce 1996 byla již sloučená firma i s divizí původní North American Aviation prodána společnosti Boeing.\n"}
{"id": "106682", "url": "https://cs.wikipedia.org/wiki?curid=106682", "title": "Medulin", "text": "Medulin\n\nMedulin (italsky \"Medolino\") je opčina ležící na jižní části Istrijského poloostrova v Chorvatsku cca 10 km jihovýchodním směrem od města Pula. Původně rybářská osada se rozkládá na břehu členitého a mělkého Medulinského zálivu. V roce 2011 zde žilo 2 777 obyvatel, v samosprávné oblasti ve stejném roce celkem 6 481.\n\nEkonomika města je založena na cestovním ruchu. Na polostrově Vižula tvořícím okraj zálivu se nacházejí pozůstatky římské venkovské usedlosti (villa rustica) a antických náhrobků.\n\nOpčina zahrnuje kromě vlastního města vesnice Banjole, Pješčana Uvala, Pomer, Premantura, Valbonaša, Vinkuran a Vintijan.\n\n"}
{"id": "106684", "url": "https://cs.wikipedia.org/wiki?curid=106684", "title": "Paj-čcheng", "text": "Paj-čcheng\n\nPaj-čcheng je město a městská prefektura v severovýchodní části Čínské lidové republiky v provincii Ťi-lin. Leží poblíž hranice s autonomní oblastí Vnitřní Mongolsko na místě, kde se sbíhají tři hlavní železniční tratě, které město napojují na město Čchi-čchi-cha-r i zbytek severovýchodní Číny. Má přes 325 000 obyvatel (2006).\n\nV okolí města jsou archeologická naleziště z doby kolem roku 2000 př. n. l. Město bylo zřízeno roku 1904 po názvem \"Ťing-an\", po deseti letech přejmenováno na \"Tchao-an\". V roce 1950 bylo definitivně pojmenováno Paj-čching, což je čínsky \"Bílé město\" a tradiční mongolský název. Do roku 1954 patřilo toto město do sousední Chej-lung-ťiang.\n\n"}
{"id": "106686", "url": "https://cs.wikipedia.org/wiki?curid=106686", "title": "Karamel", "text": "Karamel\n\nKaramel je potravina světle až tmavě oranžové barvy a nasládlé chuti, jež vzniká karamelizací cukru. Karamel bývá používán k dochucování bonbonů. Je běžně používán jako potravinářské barvivo (pod E kódem E150) i v ostatních potravinářských výrobcích (piškoty, sušenky, omáčky…).\n\nKaramel se z cukru vyrábí zahřátím na asi 170 °C (konkrétní teplota závisí na druhu cukru). Během tání, ke kterému dochází u krystalů cukru, když se jejich teplota přibližuje této teplotě, se molekuly cukru rozkládají na jiné, nestálé sloučeniny, které pak dávají karamelu charakteristickou barvu a chuť.\n\n"}
{"id": "106688", "url": "https://cs.wikipedia.org/wiki?curid=106688", "title": "O3", "text": "O3\n\nSpojení písmene O a číslice 3 může mít různé významy:\n"}
{"id": "106691", "url": "https://cs.wikipedia.org/wiki?curid=106691", "title": "Darwin", "text": "Darwin\n\nJméno Darwin nese více osob, míst i věcí: \n\n\n\n\n\n\n\n\n\n\n\n\n\n\n\n"}
{"id": "106694", "url": "https://cs.wikipedia.org/wiki?curid=106694", "title": "Peroxid vodíku", "text": "Peroxid vodíku\n\nPeroxid vodíku (chemický vzorec HO) (triviálně, zastarale kysličník)\nje čirá kapalina, o něco viskóznější než voda. Má silné oxidační, ale i redukční vlastnosti a často se používá jako dezinfekce (3% vodný roztok). Rovněž se často využívají jeho bělicí účinky při odbarvování vlasů, v ponorkách je částí pohonného média torpéd. Během druhé světové války byl používán jako raketové palivo ať už samostatně – jako jednosložkové palivo, tj. katalytickým rozkladem na paroplyn (nejznámější motory Hellmutha Waltera, popřípadě z pozdější doby „raketový pás – rocket belt“ z bondovek), nebo ve spojení s ethanolem (lihem), hydrazinem nebo petrolejem (kerosenem). Při použití s hydrazinhydrátem má samozápalné účinky – tj. při smísení obou látek dojde k okamžitému samovznícení.\n\nPo válce se od použití peroxidu jako okysličovadla až na pár výjimek (Black Arrow) ustoupilo a místo toho se používá oxid dusičitý, který je ovšem prudce jedovatý. Naproti tomu katalytický rozklad peroxidu na paroplyn se jako pomocný zdroj v raketové technice používá od A4 (známější jako V-2) až po RD 107/108, což jsou hlavní motory prvního a druhého stupně ruské rakety R-7, v současnosti známé ve své nejvýkonnější verzi jako Sojuz U.\n\nV současnosti se uvažuje o návratu k peroxidu především z ekologických důvodů.\n\nPeroxid vodíku je silnější kyselina než voda, poskytuje soli hydrogenperoxidy (HO) a peroxidy (O)\n\nPoprvé byl peroxid vodíku připraven v roce 1818 L. J. Thénardem reakcí kyseliny sírové s peroxidem barnatým a odpařením nadbytečné vody za sníženého tlaku dle rovnice:\n\nBaO + HSO → HO + BaSO\n\nNejdůležitější z peroxidů a výchozí složkou výše uvedené reakce je BaO, vznikající při zahřívání BaO v kyslíkové atmosféře.\n\nDalším způsobem přípravy je spalování kovového sodíku za vzniku peroxidu sodného, který se následně hydrolyzuje na peroxid vodíku a hydroxid sodný:\n\nNaO + 2 HO → 2 NaOH + HO\n\nNa 2-alkylantrachinon se působí vodíkem v přítomnosti katalyzátoru za vzniku 2-alkylantrachinolu. Zaváděním vzduchu se uvolňuje peroxid vodíku a zpět vzniká výchozí látka.\n\nRozklad: 2HO → 2HO + O\n\nRozklad zpomaluje např. močovina, kyselina fosforečná; naopak jej urychluje oxid manganičitý, manganistan draselný, jodid draselný, stříbro nebo platina.\n\nReakcí s acetonem vzniká třaskavá sloučenina s názvem peroxoaceton.\n\nPřeměna na disulfan: HO + 2 HS → HS + 2 HO\n\nPeroxid vodíku je podle FDA (v USA) \"všeobecně považovaný za bezpečný\" (GRAS) jakožto antimikrobiální činidlo, oxidační činidlo a pro jiné účely schválené FDA.\n\nPeroxid vodíku se díky svému oxidačnímu účinku používá po řadu let jako antiseptikum a dezinficiens. Přestože s růstem popularity jiných snadno dostupných prostředků OTC (prodej bez předpisu) využívání peroxidu vodíku pokleslo, stále ho používá mnoho nemocnic, lékařů a stomatologů.\n\nPrávní regulace dostupnosti peroxidu vodíku je různá, nicméně v nízkých koncentracích (např. 3 %) bývá běžně dostupný a legálně prodávaný pro lékařské použití. Většina volně prodejných roztoků není vhodná pro požití. Vyšší koncentrace mohou být považovány za nebezpečné a při prodeji musí být k dispozici bezpečnostní list. Ve vysokých koncentracích je peroxid vodíku agresivní oxidant a poškozuje mnoho materiálů, včetně lidské kůže. Za přítomnosti redukčního činidla probíhá rozklad koncentrovaného HO velmi bouřlivě.\n\nKoncentrovaný peroxid vodíku (obvykle nad 40 %) je v USA považován za nebezpečný odpad kategorie D001, protože naplňuje definici nebezpečného oxidantu podle specifikace ministerstva dopravy. Povinnému hlášení EPA podléhá množství od 100 liber (asi 45 kg), tj. přibližně 10 amerických galonů koncentrovaného peroxidu vodíku. V Česku není peroxid vodíku považován za odpad, který podléhá povinnému hlášení do Integrovaného registru znečišťování.\n\nPeroxid vodíku by se měl skladovat na chladném, suchém, dobře větraném místě, bez přítomnosti hořlavých nebo zápalných látek. Měl by být uložen v nádobě z nereaktivních materiálů, například korozivzdorné oceli nebo skla (mohou být vhodné i jiné materiály, například plasty nebo hliníkové slitiny). Vzhledem k rychlému rozkladu při expozici světlu, by měl být peroxid vodíku uchováván v neprůhledné nádobě; farmaceuticky připravené roztoky často bývají v tmavě hnědých láhvích.\n\nPeroxid vodíku, ať již čistý nebo zředěný, přináší řadu rizik:\n\n"}
{"id": "106700", "url": "https://cs.wikipedia.org/wiki?curid=106700", "title": "Koruna československá", "text": "Koruna československá\n\nKoruna československá (v období první republiky zkratka Kč, v období druhé republiky K, od roku 1945 Kčs, mezinárodně v ISO 4217 CSK) byla měna, která platila v Československu od roku 1918. Koruna se dále dělila na 100 haléřů. Zpočátku obíhaly i drobné haléřové mince (za první republiky dvouhaléře, po roce 1953 dokonce jednohaléře a tříhaléře), avšak s postupující inflací nejdrobnější mince postupně mizely z oběhu. V roce zániku ČSFR 1992 byl již nejmenší reálně obíhající mincí pětihaléř. Po rozdělení Československa v roce 1993 na Českou republiku a Slovenskou republiku došlo i k rozdělení měny na Korunu českou a Slovenskou korunu.\n\nNázev \"koruna\" jakožto symbol monarchie razící mince byl od středověku častý; používá ho většina skandinávských států (Dánsko, Norsko, Švédsko, Island, do přechodu na euro na konci roku 2010 Estonsko), do konce roku 2008 Slovensko. Na českém území byla zavedena rakousko-uherská koruna měnovou reformou 2. srpna 1892 jako polovina předchozího zlatého. Po vyhlášení Československé republiky byl název nakonec zachován (uvažovalo se např. o názvech \"frank\", \"hřivna\" nebo \"sokol\"), Rakousko naopak později (rok 1925) název měny změnilo na šilink a Maďarsko od roku 1926 používalo měnu jménem pengö.\n\nČeskoslovenská koruna byla ustavena zákonem č. 84 z 25. února 1919, na jehož základě byly mezi 3. až 19. březnem 1919 staženy a okolkovány rakousko-uherské bankovky, které byly postupně až do července 1920 vyměňovány za nové československé státovky. Prvním penízem nového státu byla 100-korunová státovka z 15. dubna 1919. Prvními mincemi byly 20-haléř a 50-haléř s ročníkem ražby 1921 vydané v únoru 1922. První korunová mince byla do oběhu uvolněna také v roce 1922. První skutečnou bankovkou (nikoli státovkou) byla 20-koruna s datem 1. října 1926, ale do oběhu se dostala až v březnu 1927.\n\n14. dubna 1920 byl přijat zákon o bance cedulové, který předcházel vzniku centrální banky, která však definitivně vznikla až 21. března 1926 a svoji činnost zahájila až 1. dubna 1926. Prvním guvernérem se stal Vilém Pospíšil, který byl do té doby vrchní ředitel Městské spořitelny pražské a byl též přítelem Aloise Rašína a přední finanční odborník v zemi.\n\nNárodní banka byla založena jako akciová společnost se základním jměním 4 000 000 Kč ve zlatě. Československá koruna byla tehdy založena na zlatém standardu a byla považována za pevnou a kvalitní měnu.\n\nPoté byly vydány bankovky I. a II. série, které se v tu dobu řadily mezi nejkrásnější (a poměrně snadno padělatelné) oběžné bankovky na světě. Spolupracovali na nich např. Alfons Mucha, Max Švabinský, Otto Gutfreund a mnozí další významní umělci. Mezi nejznámější výtvarníky mincí patřil tehdy Otakar Španiel.\n\nPo obsazení českých zemí německými vojsky v březnu 1939 byla zrušena Národní banka Československá a nahradila ji Národní banka pro Čechy a Moravu, která začala vydávat protektorátní koruny a začala provádět měnovou politiku podle nařízení říšské banky z Berlína. Říšská banka určila kurz 1 Říšská marka (RM) = 10 K, což bylo záměrné podhodnocení koruny, aby mohlo Německo zemi ekonomicky vysávat. Reálný kurz koncem roku 1938 byl 1 RM = 8,33 Kč. Německá okupační moc zavedla povinné odvody pro Říši a národní banka musela na tzv. Girokonto odvádět peníze pro německé hospodářství a na vedení války. Koncem války bylo na tomto kontě zhruba 58 miliard K, které představovaly značný zdroj inflace. Dále musela banka odevzdat 45,5 tuny měnového zlata deponovaného v Praze a ve Švýcarsku. Navíc pro zprostředkování plateb za německé občany byl zřízen zvláštní účet u Reichsbank, kde se peníze vyrovnávaly v kurzu stanoveném Říšskou bankou nebo nebyly vyrovnány vůbec. Tyto zásahy a finanční vyčerpávání země vedly k růstu inflace a rozmachu černého trhu. Tyto jevy musely být po válce složitě odstraňovány. Exilová československá vláda v Londýně podepsala v roce 1944 zakládající listinu Mezinárodního měnového fondu a Světové banky. Tyto smlouvy podepsala delegace pod vedením ministra financí Ladislava Feierabenda v Bretton Woods v červenci 1944.\n\nPo druhé světové válce byla 1. listopadu 1945 provedena měnová reforma, která řešila problém, že na území Československa kolovalo příliš mnoho platidel - kromě pěti měn (protektorátní, říšskoněmecká, slovenská, maďarská a polská) i různé vojenské poukázky. Tato reforma byla navíc spojena se znárodněním bank a podniků podle Benešových dekretů. Situace se částečně stabilizovala, ale nadále byl v zemi hospodářský chaos z důvodu znárodnění a nového postavení klíčových firem v průmyslu. Po únoru 1948 nastalo další znárodňování průmyslu.\n\n Další měnová reforma přišla k 1. červnu 1953. Nová československá koruna byla vyměňovaná v poměru 1:5 u částek do 300 (starých) Kčs, vyšší částky byly vyměňovány v poměru 1:50. Navíc přestalo být Československo koncem roku 1954 členem MMF a Světové banky, které v roce 1944 spoluzakládalo. Po měnové reformě v roce 1953 byla většina lidí ožebračena a navíc ceny začaly stoupat. Do konce 50. let se podařilo situaci stabilizovat, ale ukázalo se, že centrálně řízená ekonomika začíná vykazovat značné nedostatky. V 60. letech přišla liberalizace poměrů v Československu, která však byla zastavena sovětskou invazí v srpnu 1968. Poté přišla normalizace, kdy byla celá ekonomika odtržena od reálného vývoje ve světě a nastávala postupná izolace ekonomiky ČSSR. Narůstala inflace, kterou vláda skrývala měnovými dotacemi a izolací koruny vůči jiným měnám. Ekonomické problémy centrálně řízené ekonomiky byly jedním z důvodů pádu komunistického režimu v ČSSR v listopadu 1989 a k sametové revoluci. Téměř po celou dobu se v Československu platilo také mincí v hodnotě 1 Kčs, jejíž autorkou byla medailérka Marie Uchytilová-Kučová, která na minci zobrazila politickou vězeňkyni Bedřišku Synkovou. Motiv ženy, která sází pravou rukou do země lípu a v levé ruce drží sazenice lip, byl na rubu 1 Kčs až do konce existence československé koruny, tj. přes 35 let (2. září 1957 - 31. prosince 1992). Stala se tak mincí s nejdelším reálným oběhem v moderních dějinách našeho mincovnictví. Měnil se ovšem avers mince. Od 2. září 1957 do 1. prosince 1961 byl na aversu ražen malý státní znak československé republiky, používaný před rokem 1960, od 1. prosince 1961 do 1. dubna 1990 byl na aversu ražen název i znak Československé socialistické republiky a od 1. dubna 1990 do 31. prosince 1992 byl na aversu ražen nový název i nový znak ČSFR.\n\n1. ledna 1993 došlo k rozdělení České a Slovenské Federativní Republiky na dva samostatné státy a k 8. únoru 1993 proběhla měnová odluka, kterou československá koruna zanikla. Výměnný poměr k nástupnickým měnám byl 1:1. Staly se jimi česká koruna a slovenská koruna, kterou vystřídalo na Slovensku 1. ledna 2009 euro.\n\nZajímavostí bylo, že se do roku 1938 objevily celkem 3 typy pětikorunových mincí, jejichž autorem byl známý sochař Otto Gutfreund. První a zároveň nejstarší typ předválečné pětikoruny byl i největší o průměru asi 2,95 cm (byla tudíž větší než moderní padesátikorunová mince, která má průměr asi 2,75 cm) a platila do roku 1931. V roce 1928 byl zaveden do oběhu druhý, již menší typ, který byl zároveň nejtenčí. Tato mince byla ovšem vyrobena ze stříbra a znamenala spolu se stříbrnou pamětní desetikorunou vydanou k 10. výročí ČSR návrat československé měny ke stříbru. Roku 1938 pak byl zaveden třetí a poslední typ pětikoruny, který byl zase silnější, avšak nepatrně tenčí než typ první (existují i zkušební odražky tohoto typu s ročníkem ražby 1937, ty jsou však sběratelsky velmi vzácné). Tato mince byla vyrobena z niklu. Druhý a třetí typ měly jinak prakticky stejný průměr 2,7 cm, který byl tudíž jen nepatrně menší než průměr moderní české padesátikoruny. Dále se všechny tři typy mezi sebou lišily odlišným vzorkováním na hraně. Design lícové a rubové strany všech tří typů byl jinak identický. Druhý stříbrný typ a třetí niklový typ pak byly platné dokonce na území Protektorátu Čechy a Morava, přičemž stříbrné platily na území Československa oficiálně bez přestávky až do roku 1947. Ostatně i platnost niklové pětikoruny 1938 byla po válce na krátkou dobu obnovena. V roce 1945 byly také do oběhu zavedeny pětikorunové státovky.\n\n\n"}
{"id": "106703", "url": "https://cs.wikipedia.org/wiki?curid=106703", "title": "Arcidiecézní charita Olomouc", "text": "Arcidiecézní charita Olomouc\n\nArcidiecézní charita Olomouc (ACHO) je nezisková humanitární organizace zřizovaná arcibiskupstvím olomouckým podle Kodexu kanonického práva (kánon 114, 116) jakožto církevní právnická osoba. Je členem Sdružení Česká katolická charita a součástí římskokatolické církve. Její činnost se zaměřuje zejména na oblast olomoucké arcidiecéze, nicméně v omezené míře obstarává i humanitární pomoc pro zahraničí.\n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" Dnes působí v olomoucké arcidiecézi 49 farních a oblastních charit, které zřizují či provozují přes 100 charitních sociálně-zdravotních zařízení a služeb. Celkem pro ni pracuje přes 500 zaměstnanců a dvojnásobný počet dobrovolníků. Tito poskytují služby asi 4 000 dlouhodobějším klientům, tisícům dalším je poskytována jednorázová pomoc.\n\nACHO také v omezené míře organizuje humanitární pomoc a rozvojovou spolupráci v zahraničí. Konkrétně jde (mimo příležitostné sbírky pro oběti katastrof) zejména o program Adopce na dálku podporující vzdělání dětí na Haiti, nebo také o program podpory dětských domovů na Ukrajině. Mise na Haiti vznikla v roce 2005, Mise na Ukrajině v roce 1990.\n\nArcidiecézní charita Olomouc vznikla v roce 1922 za účelem integrace a zefektivnění práce již dříve existujících charitativních snah založených na bázi církevních spolků. Její činnost byla násilně přerušena nejprve druhou světovou válkou a poté komunistickou diktaturou. Po jejím pádu byla v roce 1990 byla ACHO znovu obnovena. Při svém založení neprovozovala žádné služby, žádné zařízení a neměla ani jednoho zaměstnance. Od té doby prodělala bouřlivý rozvoj až k dnešnímu stavu, který je popsán výše.\n\n"}
{"id": "106705", "url": "https://cs.wikipedia.org/wiki?curid=106705", "title": "Morzinský palác", "text": "Morzinský palác\n\nMorzinský palác, zvaný též \"u Mouřenínů\", je jedna z nejvýznamnějších staveb pražského vrcholného baroka stojící v ulici Nerudova 256/5, na Malé Straně v Praze 1. V současné době v objektu sídlí velvyslanectví Rumunské republiky.\n\nV roce 1668 přešla do majetku rodu Morzinů. Původní čtyři starší budovy byly pak v následujících letech 1713–1714 pro Václava hraběte z Morzinu přestavěny podle plánů připsaných (Oldřich Stefan) významnému českému architektovi italského původu Janu Blažeji Santinimu-Aichelovi. Spolu s protějším Thun-Hohenštejnským (Kolovratským) palácem je Morzinský palác považován za vrcholné Santiniho dílo na poli palácové architektury.\n\nPalác jako takový je tvořen dvoupatrovou budovou směrem do Nerudovy ulice. Uvnitř se nachází dva dvory s kašnami a zahrada. Ostatní křídla jsou jednopatrová a svírají dva dvory s kašnami, k zadnímu traktu pak přiléhá zahrada. Na průčelí je dobře patrná snaha barokního architekta zachovat souměrnost: vstupní portál vlevo má svůj shodný protějšek vpravo, kde jsou ale místo vrat umístěna okna.\nV průčelí je balkon, který podpírají heraldické postavy Maurů (znak rodu Morzinů), nad portály jsou umístěna alegorická poprsí \"Den a Noc\" a na atice stojí sochy čtyř dílů světa. Tuto sochařskou výzdobu realizoval mistr české barokní plastiky Ferdinand Maxmilián Brokoff.\n\nV některých místnostech se dochovaly renesanční stropy, rokoková štuková výzdoba (pravděpodobně od Tommasa Soldatiho), rokoková kamna. Zařízení pokojů je klasicistní.\n\nNa počátku 18. století v malostranském Morzinském paláci provozoval hrabě Václav z Morzinu soukromou hudební kapelu. Ve službách hraběte zde působila řada vynikajících hudebníků té doby, např. Antonín Reichenauer, Antonín Möser, František Jiránek, Christian Gottlieb Postel, Jan Josef Ignác Brentner, Josef Antonín Sehling, krátce též Johann Friedrich Fasch a další., včetně působení italského \"maestra di capella\" Antonia Vivaldiho. Tímto obdobím se podrobně zabývá český muzikolog Václav Kapsa, jenž ve svých publikacích podrobně zmapoval činnost této pražské šlechtické kapely.\n\nVe 40. letech 18. století tu zřejmě jako kapelník morzinské kapely působil také mladý Joseph Haydn., kterého zaměstnával hrabě Karel Josef z Morzinu (1717–1783).\n\nPo vydání tolerančního patentu v roce 1781 byla v paláci první protestantská modlitebna v Čechách, zřízená generálem jízdy Wurmsem. Morzinům patřil palác až do roku 1881. Podle pověsti sochy Maurů v noci ožívají a procházejí se po Praze.\n"}
{"id": "106710", "url": "https://cs.wikipedia.org/wiki?curid=106710", "title": "Ťing-an", "text": "Ťing-an\n\nŤing-an může být:\n"}
{"id": "106712", "url": "https://cs.wikipedia.org/wiki?curid=106712", "title": "Josef Hanuš (chemik)", "text": "Josef Hanuš (chemik)\n\nJosef Hanuš (13. ledna 1872, Jilemnice – 24. prosince 1955, Praha) byl český chemik, profesor ČVUT (v letech 1927–1928 jeho rektor), člen ČSAV.\n\nPracoval v oboru analytické chemie, věnoval se především studiu organických činidel a jejich využití v potravinářské a anorganické chemii.\n\nPamětní deska s bustou Josefa Hanuše je umístěna v Jilemnici v Harrachově ulici na nároží domu č. p. 103 (škola). Vytvořili ji na přelomu 70. a 80. let 20. století sochaři Antonín Kulda a Ladislav Kozák.\n\nRoku 1966 byla zřízena Hanušova medaile jako nejvyšší vědecké vyznamenání České společnosti chemické za zásluhy o rozvoj chemie jako oboru v kterékoliv její oblasti. Profesor Hanuš byl dlouholetým jednatelem Společnosti od sloučení r. 1907 a redaktorem \"Chemických listů\". Hanušovu medaili získali dosud dva Hanušovi jmenovci: v roce 2001 RNDr. Vladimír Hanuš, CSc., a v roce 2005 doc. RNDr. Lumír Ondřej Hanuš, DrSc.\n\n\n"}
{"id": "106715", "url": "https://cs.wikipedia.org/wiki?curid=106715", "title": "Vladimir Ivanovič Vernadskij", "text": "Vladimir Ivanovič Vernadskij\n\nVladimir Ivanovič Vernadskij (, ; – 6. ledna 1945) byl ruský a ukrajinský mineralog a geochemik.\n\nJeho vědecká práce spojuje přírodní vědy s filozofií. Vytvořil teorii noosféry, která je jednou z představ vesmírné evoluce. Noosféra je po geosféře a biosféře v pořadí třetí fází vývoje Země. Podle něj každá z vývojových fází přeměňuje předcházející. Vernadského noosféra se dostavila s narozením prvního myslícího tvora na planetě a trvale se projevuje skrze geosféru a biosféru ve formě lidského zásahu do nich a je viditelně reprezentována fyzickým a ekonomickým rozvojem Země.\n\nVladimir Ivanovič Vernadskij je zakladatelem nových vědních disciplin především geochemie, biogeochemie a radiogeologie\n\n"}
{"id": "106717", "url": "https://cs.wikipedia.org/wiki?curid=106717", "title": "Sully Prudhomme", "text": "Sully Prudhomme\n\nRené-François-Armand (Sully) Prudhomme [\"syly prydomm\"] (16. března 1839, Paříž – 6. září 1907, Châtenay-Malabry) byl francouzský básník a esejista, nositel první Nobelovy ceny za literaturu z roku 1901.\n\nSully Prudhomme se narodil v Paříži jako syn obchodníka. Když mu byly dva roky, zemřel mu otec. Původně studoval přírodní vědy (zejména matematiku), ale časem u něho převážil zájem o filozofii, klasickou filologii a poezii. Záliba ve filozofii se pak projevila ve většině jeho poetické tvorby. Stal se vůdčí osobností parnasistického hnutí, které se pokoušelo obnovit eleganci poezie v reakci na romantismus. Jeho snem bylo spojení poezie a vědy. Od roku 1881 by členem Francouzské akademie \"(Académie française)\". Roku 1901 mu byla jako prvnímu spisovateli vůbec udělena Nobelova cena za literaturu \"„…jako uznání za vynikající básnickou tvorbu, která až do posledních let přináší svědectví o vznešeném idealismu, umělecké dokonalosti a o vzácném spojení kvalit srdce a intelektu“\" (citace z odůvodnění Švédské akademie).\n\nSully Prudhomme zemřel roku 1907 v Châtenay-Malabry nedaleko Paříže. Byl pochován na pařížském hřbitově Père-Lachaise.\n\n\nJediný český výbor z básníkova díla vyšel roku 1937 v Nakladatelském družstvu Máje v Praze pod názvem \"Marná laskání\" v překladu Svatopluka Kadlece a s úvodem Václava Černého.\n\n\n"}
{"id": "106721", "url": "https://cs.wikipedia.org/wiki?curid=106721", "title": "Sauroposeidon", "text": "Sauroposeidon\n\nSauroposeidon (\"Ještěří Bůh moří\" nebo \"Ještěří Poseidon\") byl jedním z největších dosud známých dinosaurů, a tím i suchozemských živočichů vůbec. V roce 1994 byly v kraji Atoka v Oklahomě (USA) objeveny paleontologem Dr. Richardem Ciffelim obrovské krční obratle, dlouhé až 1,4 metru, patřící tehdy ještě neznámému spodnokřídovému sauropodovi. V roce 2000 byl pak tento obří brachiosauridní sauropod popsán pod formálním vědeckým názvem \"Sauroposeidon proteles\".\n\nTento rod zjevně patřil mezi nejvyšší dinosaury. Byl až o třetinu vyšší než populární \"Brachiosaurus\", jeho hlava se tedy tyčila asi 16 až 18 metrů nad zemí. To odpovídá výšce šestipatrové budovy (samotný krk byl asi 11,2 - 12 m dlouhý). Na délku měřil tento dinosaurus asi 28-32 metrů a jeho hmotnost se pohybovala kolem 50-60 tun (vážil tedy asi tolik, jako 8 až 12 dospělých slonů afrických). Jen \"ramena\" tohoto obřího dinosaura se nacházela asi 6 až 7 metrů nad zemí. Podle Gregoryho S. Paula dosahoval \"Sauroposeidon\" délky 27 metrů a hmotnosti asi 40 tun. Je stále záhadou, jakým způsobem fungoval například krevní oběh u tak vysokého tvora (4x vyššího než dnešní žirafy).\n\"Sauroposeidon\" žil na jihozápadě dnešních Spojených států amerických v době asi před 110 miliony let (v pozdějším období spodní křídy). Byl tedy podstatně mladší než jeho menší a známější příbuzný \"Brachiosaurus\" (žijící zhruba o 40 milionů let dříve).\n\nSauroposeidoni byli zavalitými čtvernožci, živícími se rostlinnou stravou v korunách stromů, kterou dovedli do posledního sousta využít díky dvěma slepým střevům. Tito obří býložravci měli poměrně malou hlavu, dlouhý a štíhlý krk, čtyři sloupovité končetiny a soudkovitý trup. Ocas byl poměrně krátký, ale velmi silný. V dospělosti zřejmě díky své obří velikosti neměli přirozeného nepřítele. Pouze slabí jedinci nebo mláďata mohli být ohroženi velkým teropodem druhu \"Acrocanthosaurus atokensis\", žijícím ve stejných ekosystémech. Také malý dromeosaurid \"Deinonychus antirrhopus\" snad mohl při smečkovém lovu ohrozit menší mláďata.\n\n\n"}
{"id": "106723", "url": "https://cs.wikipedia.org/wiki?curid=106723", "title": "Apollo (kosmická loď)", "text": "Apollo (kosmická loď)\n\nApollo je kosmická loď, vyvinutá v rámci programu Apollo (přistání lidí na Měsíci). Později byla použita i v programu Sojuz-Apollo a Skylab.\n\nLoď se skládá ze tří částí: Velitelského modulu, servisního modulu a lunární modulu.\nLoď startovala s raketami Little Joe II, Saturn I, Saturn IB a Saturn V, přičemž pouze s raketami Saturn IB a Saturn V startovala s posádkou do vesmíru.\n\nVelitelský modul (CM z anglického \"Command Module\") měl tvar kužele s výškou 3,4 metru, největším průměrem 3,9 metru a hmotností 5,5 tuny. Vlastní vnitřní tlaková kabina byla vyrobená z hliníkové slitiny o tloušťce 6,4 až 38 mm. Na ní byl z vnitřní i vnější strany přilepený hliníkový plech tlustý 0,25 až 2,3 mm. Na vrcholu kabiny byl průlez o průměru 736 mm. Posádka do velitelského modulu nastupovala dalším průlezem, ve kterém bylo okno. Na stěnách kabiny se nacházela další čtyři okna. Vnější stěnu kabiny tvořil tepelný štít, protože při návratu do zemské atmosféry dosahovala teplota na jeho povrchu až 2 700 °C. \n\nProstor mezi tepelným štítem a kabinou byl vyplněný dvěma vrstvami izolace z křemíkových vláken. Velitelský modul byl jedinou částí lodi, která byla vybavena tepelným štítem, protože jako jediná část se vracela skrz zemskou atmosféru a přistávala v moři. Kabina obsahovala tři křesla pro posádku.\n\nServisní modul (SM z anglického \"Service Module\") měl tvar válce dlouhého přibližně 6,71 m s průměrem 3,61 m. Šesti hliníkovými příčkami je rozdělený na 6 sekcí, z nichž 2 obsahují nádrže na okysličovadlo a 2 palivo pro motor servisního modulu. V dalších dvou částech se nacházely palivové články a nádrže na kyslík, vodík a dusík. Motor servisního modulu označovaný jako (\"SPS\") dokázal vyvinout tah 91,2 kN a zajišťoval všechny kritické manévry: navedení na oběžnou dráhu okolo Měsíce, opuštění oběžné dráhy Měsíce a větší korekce dráhy. Servisní modul nesl také většinu trysek systému \"RCS\" (\"Reactive Control System\"), který zaručoval stabilizaci a orientaci lodě.\n\nLunární modul byla jediná část lodě, která se dostala až na povrch Měsíce. Má výšku 7,6 m, maximální průměr 3,73 metru a startovací hmotnost přibližně 14 500 kg až 16 400 kg. Skládala se ze dvou částí; z přistávacího a startovacího stupně. Při startu z povrchu Měsíce se vesmírná loď rozdělila .Přistávací stupeň zůstal na povrchu a z něj startoval orbitální stupeň.\n\nPřistávací část měla 4 \"nohy\". Startovací stupeň tvořila přetlaková kabina a přístrojový úsek. Pilotní kabina měla základní tvar válce napříč směru letu. Na tuto konstrukci byla pak připojena další zařízení, takže tvar je na první pohled nepříliš zřetelný.Ve vlastní pilotní kabině se nacházely palubní přístroje, počítače, klimatizace, systém zásobování elektrickou energií, kryt startovacího motoru a po stranách nádrže pohonných hmot. Objem kabiny byl asi 6,7 m V přístrojovém úseku byly nádrže s héliem pro tlakování pohonného systému a nádrže s kyslíkem a vodou. Voda sloužila k pití, ale také k chlazení a v případě nouze i na uhašení požáru. V přistávacím modulu se nenacházela žádná křesla pro posádku, astronauti při všech manévrech stáli. Na přestup posádky mezi velitelským a lunárním modulem během letu sloužil průlez ve stropě tlakové kabiny. Druhý, čtvercový průlez, sloužící k výstupu na měsíční povrch, byl na boku přetlakové kabiny. Na něj navazovaly schůdky na přistávacím stupni. Přetlaková kabina měla 3 okna, dvě po stranách hlavní paluby, třetí (střetávací) nad hlavou velitele. Komunikační systém tvořily dva vysílače a dva přijímače. \n\nUprostřed přistávacího stupně byl přistávací motor (DPS - \"Descent Propulsion System\"). Byl poháněný palivem, skládajícím se z 50 % asymetrického dimethylhydrazinu a 50 % monomethylhydrazinu. Maximální tah motoru byl 4 380 kp. Startovací motor ve dnu orbitálního stupně (APS - \"Ascent Propulsion System\") dokázal ve vakuu vyvinout maximální tah 1 590 kp. Tah obou motorů bylo možné regulovat. Ke stabilizaci lodě sloužily dva nezávislé stabilizační systémy, každý s osmi motory. Za normálních podmínek pracovaly oba systémy paralelně, v případě nouze však mohl být použit jen jeden z nich. \n\nElektrickou energii lunárnímu modulu na rozdíl od velitelského a servisního dodávaly zinko-stříbrné palivové články, protože jsou lehčí a spolehlivější než vodíkovo-kyslíkové. Čtyři články byly v přistávacím, dva ve startovacím stupni.\n\nCelkem bylo vyrobeno 15 kusů, do vesmíru bylo vysláno 10, na Měsíc přistálo s posádkou 6 ( Apolla 11, 12, 14, 15, 16, 17).\n"}
{"id": "106724", "url": "https://cs.wikipedia.org/wiki?curid=106724", "title": "Subprovinční město", "text": "Subprovinční město\n\nSubprovinční město () je typ správní jednotky v Čínské lidové republice. Tyto celky, významná města s venkovským zázemím, jsou podřízeny svým provinciím, ale současně jsou řízeny nezávisle na nich v oblasti hospodářství a práva. Stojí tedy nad úrovní prefektur, ale níže, než provincie. Starosta subprovinčního města má postavení rovné viceguvernérovi provincie.\n\nO zřízení prvního subprovinčního města bylo rozhodnuto 25. února 1994.\n\n"}
{"id": "106729", "url": "https://cs.wikipedia.org/wiki?curid=106729", "title": "Edward Drinker Cope", "text": "Edward Drinker Cope\n\nEdward Drinker Cope (28. července 1840 Filadelfie – 12. dubna 1897 Filadelfie) byl americký anatom a paleontolog, jeden z nejvýznamnějších objevitelů dinosaurů v 19. století. Celkem popsal ohromný počet 136 nových druhů dinosaurů, včetně mnoha obecně známých (\"Camarasaurus\", \"Amphicoelias\" nebo \"Coelophysis\"). Je také jedním ze dvou hlavních aktérů tzv. \"války o kosti\", která se odehrávala v 70.-90. letech 19. století a kdy soupeřil o co největší počet nově objevených druhů dinosaurů s paleontologem Charlesem Othnielem Marshem. Před jejich érou bylo známo jen několik málo rodů dinosaurů, především z Evropy, po jejich éře stoupl počet známých dinosaurů do stovek. Oba jsou tak právem považováni za velikány paleontologické vědy. Cope se ovšem zdaleka nevěnoval pouze dinosaurům, popsal i stovky jiných fosilních druhů, například permského praobojživelníka rodu \"Diplocaulus\". Po jeho smrti byla některým muzeím odkázána ohromná sbírka fosilního materiálu, který Cope již nestihl zpracovat.\n\nV roce 1878 E. D. Cope formálně popsal kolosální obratel neznámého sauropodního dinosaura ze souvrství Morrison (na území státu Colorado), který mu byl zaslán sběratelem Oramelem Lucasem. Dal mu vědecké jméno \"Amphicoelias fragillimus\" a předpokládal, že 1,5 metru vysoký fragment hřbetního obratle, který by v kompletním stavu měřil asi 2,5 metru, patřil sauropodovi podobnému rodu \"Diplodocus\". V roce 2018 však Kenneth Carpenter publikoval studii, ve které přichází s domněnkou, že obratel patřil jakémusi neznámému druhu obřího rebbachisaurida a stanovil pro něj jméno \"Maarapunisaurus fragillimus\". Obratel se již krátce po svém objevu a zakreslení Copem pravděpodobně rozpadl a dnes již není k dispozici.\n\n\n"}
{"id": "106733", "url": "https://cs.wikipedia.org/wiki?curid=106733", "title": "Chicxulubský kráter", "text": "Chicxulubský kráter\n\nChicxulubský kráter [čikšulubský] je obrovský, částečně pod zemí dochovaný impaktní kráter, který vznikl po dopadu (impaktu) velkého asteroidu Chicxulub. Tento meteorit o průměru kolem 10 kilometrů dopadl asi před 66 miliony let do oblasti dnešního poloostrova Yucatán v Mexickém zálivu. Samotný kráter je široký zhruba 180 - 200 kilometrů, z větší části je dnes v moři a přibližně z třetiny na pevnině, kde nyní v jeho epicentru leží mexické město Chicxulub, podle něhož jsou kráter i asteroid pojmenovány. Výzkum kráteru je významný pro ověření přední z teorií zdůvodňující vymírání na konci křídy. Kráter je v současnosti nejlépe zachovanou komplexní impaktní strukturou na povrchu Země. \n\nV průběhu miliónů let se reliéf kráteru částečně setřel a ten byl postupně překryt vápencovými vrstvami. Kráter byl objeven již koncem 70. let americkým geofyzikem Glenem Penfieldem a jeho mexickým kolegou Antoniem Camargem, a to víceméně náhodou při průzkumu zaměřeném na hledání nalezišť ropy naftařskou společností \"Pemex\". Teprve počátkem 90. let však vešel objev kráteru v obecné povědomí veřejnosti.\n\nNěkteří vědci se domnívají, že nyní známý prstenec je pouze vnitřním kruhem, a že skutečnou velikost kráteru zahladily čas a eroze. Tento názor však není široce přijímán a i stávající rozměry kráteru indikují kataklyzmatickou událost, která se odehrála před 66 miliony let. Roku 1991 se také objevila studie, jejíž autor (geolog Jack A. Wolfe) se domnívá, že k dopadu došlo počátkem června. Pozdější výzkumy ale tyto závěry nepotvrdily.\n\nV březnu 2016 vyplula od pobřeží Yucatánu loď, která míří i s vrtnou soupravou do místa epicentra dopadu, nacházejícího se asi 30 kilometrů východně od pobřeží v Mexickém zálivu. V dubnu tohoto roku vytvořila vrty o hloubce 1335 m, které měly odhalit přesnější strukturu kráteru a upřesnit tak znalosti o charakteru tohoto impaktu i jeho následcích pro ekosystém konce křídy. Další výzkum by měl probíhat po dobu pěti let. První výsledky analýzy vrtných jader byly oznámeny v říjnu 2016, vědecké studie by měly následovat v dalších měsících a letech. Ukazuje se také, že život se ve své jednoduché podobě (dírkonošci) do kráteru vrátil relativně brzy, nejpozději asi za 30 000 let po dopadu. Výzkum v jižním Coloradu (oblast Trinidad Lakes State Park) v roce 2017 ukazuje, že po dopadu mohla do této jinak tektonicky klidné oblasti takřka uprostřed tektonické desky dorazit vlna extrémně silného zemětřesení (o magnitudě 6), přímo způsobeného dopadem.\nImpaktní sférule z dopadu byly objeveny například i na lokalitě ostrova Gorgonilla u pobřeží Kolumbie. Sférule byly datovány na 66,05 milionu let.\n\nVelmi zajímavou lokalitou, nabízející pohled na události v řádu pouhých desítek minut až hodin po dopadu, nabízí nedávno objevená lokalita zvaná Tanis, představující 1,3 metru mocnou vrstvu tsunamitů, usazených krátce po katastrofické události na území dnešní Severní Dakoty.\n\nDopad meteoritu o hmotnosti v řádu bilionů tun byl enormně silný a způsobil zřejmě celosvětovou ekologickou katastrofu, která nejspíš přešla v poslední známé masové vymírání na přelomu druhohor a třetihor (kenozoika; viz vymírání na konci křídy). Odhaduje se, že síla vyvolaná dopadem meteoritu musela být několikatisícinásobně vyšší, než by vyvolala současná exploze všech dnes existujících jaderných zbraní. Stlačením hornin uprostřed místa dopadu vznikl komplexní kráter – po uvolnění tlaku byly stlačené horniny vyzdviženy, podle odhadů do výšky až 15 kilometrů. Vyvrženo bylo najednou asi 200 000 kubických kilometrů horniny. Dopadem se uvolnila obrovská energie, což mělo za následek požáry, zemětřesení, megatsunami a srážka byla pravděpodobně příčinou klimatické změny a vyhynutí mnoha živočišných druhů včetně hlavonožců amonitů a neptačích dinosaurů. Do atmosféry se uvolnilo množství prachu obsahujícího mj. iridium, prvek hojně se vyskytující v meteoritech. Ten je dodnes přítomen v geologických vrstvách jako tzv. KT hranice oddělující křídu a třetihory (viz iridiová anomálie). Kráter vytvořil zhruba desetikilometrový asteroid o hmotnosti kolem 8 bilionů tun a objemu asi 2600 km³, což odpovídá přibližně polovině velikosti dnešní nejvyšší hory světa Mt. Everestu. Doklady o masivní vlně tsunami, vysoké přes 20 metrů, byly objeveny také na lokalitě Pernambuco v Brazílii. V oblasti dnešní Severní Dakoty, vzdálené od místa dopadu asi 3000 kilometrů, mělo vzniklé zemětřesení stále sílu přes 11 stupňů na Richterově stupnici. Prokázaný je i vznik globální megatsunami, související přímo s dopadem.\n\nDlouho panovaly dohady, zda planetka mohla způsobit celosvětové vyhynutí dinosaurů. Někteří paleontologové se domnívali, že se neptačí dinosauři této události ani nedožili, tedy že vyhynuli již před koncem druhohor. Toto tvrzení však bylo vyvráceno některými objevy dinosauřích fosilií v Montaně a Jižní Dakotě. Také výzkum sedimentů v mexické pánvi La Popa obsahuje četné stopy po ohromných vlnách tsunami, způsobených dopadem. V těchto chaoticky uložených sedimentech se nachází také množství dinosauřích fosílií, pocházejících právě z doby dopadu meteoritu. Je pravděpodobné, že impakt také přispěl k intenzivní fázi činnosti indických sopek, které vytvořily tzv. Dekkánské trapy. Zvýšila se také aktivita vulkanických pásem v oblastech středooceánských hřbetů. Také ukrajinský kráter Boltyš možná souvisí s vymíráním na konci křídy, jeho stáří se velmi blíží stáří kráteru Chicxulub. Je ale mnohem menší a dopadl nejspíš o několik tisíciletí dříve. Ukazuje se také, že pro dinosaury a další obyvatele planety na konci křídového období bylo velmi nešťastnou okolností místo, kam planetka dopadla (vzhledem k jeho geologickému složení a vysokému obsahu síry a dalších prvků). Podle výzkumu vrtných vzorků z kráteru se nicméně život vrátil přimo do tohoto místa relativně velmi brzy, nejpozději do deseti let od samotného impaktu. Plně obnovené ekosystémy se pak v místě dopadu objevují asi do 30 000 let od události.\n\nNa základě novějších výzkumů souvisejících s měřením obsahu plynů v atmosféře v průběhu přelomu křídy a paleogénu je možné konstatovat, že sopečná činnost v Indii neměla při vymírání K-Pg hlavní úlohu. Dominantním činitelem byl v tomto případě právě dopad planetky Chicxulub, zatímco enormní vulkanická činnost v Indii měla pouze jakousi \"podpůrnou roli\".\n\nO dopadu asteroidu Chicxulub, dějinách objevu kráteru a účincích této události na vývoj života na Zemi pojednává například kniha \"T. rex and the Crater of Doom\" od Waltera Alvareze z roku 1997. V české literatuře se této problematice věnuje například kniha \"Poslední dny dinosaurů\" (2016), \"Poslední den druhohor\" (2018) nebo \"Velké vymírání na konci křídy\" od Vladimíra Sochy (2017).\n\n\n\n"}
{"id": "106734", "url": "https://cs.wikipedia.org/wiki?curid=106734", "title": "Praha 14 (1949)", "text": "Praha 14 (1949)\n\nPraha 14 bylo v letech 1949–1960 označení městského obvodu hlavního města Prahy, který zahrnoval část Nuslí, část Michle, část Krče, část Lhotky (včetně části Nových Dvorů; podle některých zdrojů celé území Lhotky) a část Hodkoviček (tu některé zdroje nezmiňují). V době vzniku měla Praha 14 celkem 90 193 obyvatel.\n\nZákladem pro vznik obvodu Praha 14 byl dosavadní obvod Praha XIV (od roku 1947 nazvaný Praha XIV – Nusle), který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. a zahrnoval celé čtvrti Nusle, Michle a Krč. Obvod Praha 14 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od obvodu Praha XIV se jeho vymezení liší tím, že část Nuslí (Nuselské údolí) připadla do nového novoměstského obvodu Praha 2, část Michle (Bohdalec) k obvodu Praha 13 (vzniklému rozšířením dosavadního obvodu Praha XIII - Vršovice) a část Krče byla připojena k obvodu Praha 15 (vzniklému modifikací obvodu Praha XV - Braník) – převážně z dosavadního obvodu Praha XV byly také do obvodu Praha 14 přeřazeny části Hodkoviček včetně částí Lhotky a Nových Dvorů. Od 11. dubna 1960 zákon č. 36/1960 Sb. vymezil v Praze 10 obvodů, přičemž území dosavadních obvodů Praha 14 a Praha 15 se stalo jádrem nového obvodu Praha 4. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily příslušnou část Nuslí, Michli, Krč, Lhotku včetně Nových Dvorů a Hodkovičky městské části Praha 4, nověji vzniklé katastrální území Kamýk připadlo k modřanské městské části Praha 12. \n\n"}
{"id": "106736", "url": "https://cs.wikipedia.org/wiki?curid=106736", "title": "Substituční reakce", "text": "Substituční reakce\n\nSubstituční reakce je chemická reakce, při které je atom nebo funkční skupina v molekule vyměněna za jiný atom nebo skupinu (jednoduše 'nahrazování'). Substituce je charakteristická reakce nasycených a aromatických uhlovodíků.\n\nV organické chemii se substituční reakce dělí podle povahy reagujícího činidla na:\n\nAnorganická chemie rozlišuje dva typy substitučních reakcí:\n"}
{"id": "106739", "url": "https://cs.wikipedia.org/wiki?curid=106739", "title": "Čchang-čchun", "text": "Čchang-čchun\n\nČchang-čchun () je subprovinční město v severovýchodní části Čínské lidové republiky, hlavní a největší město provincie Ťi-lin. Jedná se o důležité průmyslové a dopravní centrum a o rozlehlé moderní město s širokými třídami. V současné době v samotném městě bydlí 3 581 000 obyvatel, v metropolitní oblasti kolem něho poté asi 7,5 mil. ob. Sídlí zde Ťilinská univerzita a několik dalších vysokých škol.\n\nNa nádraží Čchang-čchun vedou vysokorychlostní tratě:\n\nČchang-čchun je poměrně nové město. V roce 1800 vybral císař Ťia-čching malou vesnici na břehu řeky I-tchung a pojmenoval ji \"Čchang-čchun Tching\". Město se začalo velice rozrůstat napojením na Japonci vybudovanou a vlastněnou Jihomandžuskou železnici a Východočínskou železnici patřící Rusům. Město se stalo překladištěm zboží mezi Koreou a Vnitřním Mongolskem.\n\nV roce 1932 se Čchang-čchun stal hlavním městem Japonci vytvořeného loutkového státu Mandžukuo (existující 1931-1945). V této době bylo město známé jako \"Sin-ťing\" a velmi rychle se rozrůstalo. V roce 1945 bylo obsazeno Rudou armádou, která zde měla své jednotky až do roku 1946. Roku 1946 se Kuomintang neúspěšně pokusil o převzetí města. V roce 1948 po dlouhé 12měsíční bitvě město definitivně obsadila Čínská lidová armáda. Během bojů a obléhání města vypukl mezi obyvatelstvem velký hladomor, během něhož zemřelo 100–300 000 obyvatel.\n\nV roce 1954 bylo město přejmenováno na dnešní název \"Čchang-čchun\" a ustanoveno správním střediskem provincie Ťi-lin. V padesátých letech bylo též určeno jako centrum čínského automobilového průmyslu. Vyrábí se zde známé limuzíny \"Rudá vlajka\".\n\nRodák z Čchang-čchunu Li Chung-č' (Li Hongzhi) (narozen 13. března 1951) poprvé představil čínské veřejnosti ve městě Čchang-čchun v roce 1992, svoji čchi-kungovou metodu pro rozvoj těla a mysli nazvanou Fa-lun-kung (Falun Gong) a zaregistroval školu Fa-lun-kung u vládní Asociace pro výzkum čchi-kungu.\n\nOd roku 1992 do roku 1994 pořádal Li na pozvání místních čchi-kungových asociací 56 seminářů po celé Číně, kde vysvětloval principy metody a vyučoval cvičení. V roce 1998 si po celé zemi získal Fa-lun-kung masovou popularitu, odhaduje se na 70 000 příznivců.\n\n20. července 1999, prosadil předseda komunistické strany Ťiang Ce-min jeho zákaz, kvůli jeho masové popularitě a jeho kořenům v buddhismu, taoismu a prastaré čínské kultuře, kterou komunistická strana potírá již od počátku (viz Kulturní revoluce). V celé Číně začíná masové policejní pronásledování následovníků Fa-lun-kung a jejich uvězňování v pracovních táborech a vězeňských komplexech, které trvá i v roce 2012.\n\n\n"}
{"id": "106741", "url": "https://cs.wikipedia.org/wiki?curid=106741", "title": "Památník Berlín-Hohenschönhausen", "text": "Památník Berlín-Hohenschönhausen\n\nPamátník Berlín-Hohenschönhausen (německy \"Gedenkstätte Berlin-Hohenschönhausen\") v Berlíně je věnován obětem stalinismu a komunistického režimu. Jako památník byl otevřen roku 1994, nachází se v budovách bývalého sovětského zvláštního a internačního tábora a později (1951 – 1989) vyšetřovacího vězení Ministerstva pro státní bezpečnost MfS. Velkou většinu osazenstva tvořili političtí vězni.\n\nPůvodní budova z roku 1935 sloužila až do konce války jako velkokuchyně a kantýna národněsocialistické organizace pro sociální péči NSV. Po druhé světové válce sovětská okupační moc pozemek zabavila a zřídila zde internační tábor (tzv. Speciální tábor č. 3), odkud byli zajatci posíláni do jiných sovětských táborů, často pěšími pochody; celkem odsud bylo vypraveno asi 20 000 vězňů.\n\nPodmínky v táboře byly ve všech směrech bídné: tábor byl zcela přeplněn, hygienické podmínky byly katatrofální, zásobování a tedy i strava zcela nedostačující, v netopených celách nedostali vězni deky ani v zimě. Ze sovětských údajů vyplývá, že mezi červencem 1945 a listopadem 1946 zde vysílením a na nemoci zemřelo 886 vězňů, odhady však vycházejí z více než 3000 mrtvých.\n\nInternace byla prováděna na podkladě rozkazu sovětských sil č. 00315 z 18. dubna 1945, kterým bylo nařízeno uvěznění „nepřátelských živlů“ – špiónů, teroristů, diverzantů, aktivistů nacistické NSDAP, příslušníků tajných zpravodajských služeb a také policie, úředníků státní správy atd. Mnohdy se však jednalo o denunciaci – zatčení s nacistickým režimem neměli často nic společného. Mezi zatčenými se nacházeli mladiství a ženy, a také mnoho cizinců, mezi nimi i Rusové, a stále více i političtí odpůrci.\n\nV říjnu 1946 byl tento tábor – po sílících dotazech znepokojeného obyvatelstva – zrušen a změněn na ústřední vyšetřovací vězení sovětské okupační zóny. Ve sklepení (později známého jako „U-Boot“ tedy ponorka) byly zřízeny vlhké a chladné kobky bez oken, vybaveny jen nejprimitivnějším zařízením. Fyzické násilí bylo na denním pořádku. Mezi vězni se nyní stále častěji nacházeli i političtí odpůrci, mnohdy představitelé demokratických stran SPD, CDU a LDPD, ale také komunisté a sovětští důstojníci, upadnuvší v podezření.\n\nRoku 1951 byl celý areál převzat novým Ministerstvem pro státní bezpečnost (německy \"Ministerium für Staatssicherheit\" – MfS), známým i pod jménem Stasi. Vězení bylo rozšířeno o další budovy s celami a místnostmi pro výslech.\nVýběr uvězněných byl široký – účastníci nepokojů roku 17. června 1953, Svědci Jehovovi, reformní komunisté, občané kteří se pokusili o útěk nebo požádali o vystěhování – a i nadále zcela nevinní, kteří byli denuncováni stále větším aparátem tajné služby. K prominentním vězňům patří např. bývalý ministr zahraničí NDR Georg Dertinger, člen politbyra SED Paul Merker, disident Rudolf Bahro a spisovatel Jürgen Fuchs; vězněni zde byli i západoněmečtí občané, kteří byli uneseni. Uplatňování fyzického násilí pomalu ustoupilo do pozadí, odpor vězňů byl lámán psychologickými metodami.\n\nPo zhroucení komunistického režimu 1989 a po přístupu NDR ke Spolkové republice bylo vězení v říjnu 1990 uzavřeno. Po diskusích o budoucnosti bývalého vězení, které zůstalo z velké části v původním stavu, byl areál roku 1992 postaven pod památkovou péči a 1994 vyhlášen jako památník obětem stalinismu. V památníku, který je navštěvován ročně kolem 120 000 návštěvníků, jsou pořádány četné výstavy, přednášky i delší semináře, které mají upomínat na utrpení mnoha tisíců vězňů.\n\nNe všem je existence a aktivita památníku milá a často se v okolí ozývají hlasy pro jeho zavření. K zatím největšímu skandálu došlo v březnu 2006, kdy několik bývalých důstojníků a funkcionářů Stasi vystoupilo během jednoho diskusního večera s tvrzením, že zprávy o násilí jsou smyšlené a výpovědi vězňů manipulované. Jejich vystoupení vyvolalo silné protesty.\n\n\n"}
{"id": "106742", "url": "https://cs.wikipedia.org/wiki?curid=106742", "title": "Substituce", "text": "Substituce\n\nSubstituce má význam záměny nebo náhrady.\n\n\n\n"}
{"id": "106745", "url": "https://cs.wikipedia.org/wiki?curid=106745", "title": "Hamrštejn (přírodní rezervace)", "text": "Hamrštejn (přírodní rezervace)\n\nPřírodní rezervace Hamrštejn se rozkládá v západní části katastrálního území Machnín, XXXIII. části krajského města Liberce, na ostrohu Zámeckého kopce (375 m n. m.) obtékaném Lužickou Nisou a ohraničeném krátkým sedlem s železniční tratí Liberec–Hrádek nad Nisou–Žitava–Rybniště. Na severním, menším vrcholu Zámeckého kopce se nachází zřícenina hradu Hamrštejn. Proti jižnímu výběžku kopce rezervace pokračuje na protilehlém severním svahu až k železniční trati Liberec–Děčín. V rezervaci se nachází enkláva smíšeného a listnatého lesa. Chráněné území je v péči Krajského úřadu Libereckého kraje.\n\nRezervace chrání v rámci Ještědsko-kozákovského hřbetu ojedinělá společenstva teplomilných druhů, jejichž výskyt zde souvisí jak s propojením této oblasti s teplejší oblastí Lužice, tak také s jejím středověkým odlesněním. Mezi zdejšími lesními společenstvi lze nalézt dubohabřiny, květnaté a acidofilní bučiny, suťový les a fragmenty lesa lužního. Roste zde jaterník podléška, pižmovka obecná, zvonek broskvolistý, árón plamatý, oměj pestrý, lilie zlatohlavá, a měsíčnice vytrvalá, udatna lesní a zvonek širokolistý. Žije zde mlok skvrnitý, zmije obecná a sýček obecný. Přírodní rezervace je také místem výskytu některých druhů hub, zapsaných mezi ohroženými druhy, jako je například ohnivec zimní, hlíva hnízdovitá nebo voskovička černavá.\n\n"}
{"id": "106748", "url": "https://cs.wikipedia.org/wiki?curid=106748", "title": "Doktor zubního lékařství", "text": "Doktor zubního lékařství\n\nDoktor zubního lékařství (z lat. ', zkratka MDDr.\"' psaná před jménem) je akademický titul udělovaný absolventům vysoké školy v magisterském studijním programu v oblasti zubního lékařství. V Česku je tento titul udělován po pětiletém studiu oboru zubní lékařství na lékařské fakultě a po ukončení studia příslušnou státní rigorózní zkouškou.<ref name=\"111/1998\"></ref> V mnoha státech je získání ekvivalentního titulu nezbytnou podmínkou k umožnění vykonávání povolání zubního lékaře. Jedná se o tzv. profesní doktorát, tedy o titul spjatý s výkonem konkrétní profese, přičemž dosažený stupeň vzdělání dle ISCED je 7 (\"master's degree\", magisterská kvalifikace).\n\nPodle českého zákona o vysokých školách je v současnosti slovním vyjádřením zkratky titulu MDDr. „doktor zubního lékařství“, jde o „obligatorní“ doktorát (blíže: malý doktorát), tedy jedná se o řádné zakončení studia rigorózní zkouškou (\"rigo\"), nikoli o dodatečnou zkoušku. Dříve (do roku 2004) se místo toho i pro zubaře užívalo titulu „doktor medicíny“ (ve zkratce MUDr.), přičemž změna proběhla v důsledku harmonizace výuky s EU a vnáší do studia více speciálních praktických prvků v souladu s evropskými standardy. V západních zemích je absolventům oboru zubního lékařství udělován titul ve zkratce MDD. (\"Doctor of Dental Medicine\").\n\nZpravidla se jedná o celistvé prezenční (ne 6leté) magisterské studium na univerzitě (tedy nikoliv rozdělené na bakalářský a na navazující magisterský studijní program) zubního lékařství a řádně se ukončuje rigorózní zkouškou (součástí není povinná obhajoba rigorózní práce).\n\nUdělování titulu „doktor zubního lékařství“ se v Česku řídí zákonem č. 111/1998 Sb., o vysokých školách, ve znění pozdějších předpisů. Rovněž i úspěšný absolvent stomatologie („doktor zubního lékařství“) má případně možnost i dále studovat v doktorském studijním programu (zpravidla další 3–4 roky studia, dříve „postgraduální studium“) a získat titul „doktor“ (Ph.D. za jménem, 8 v ISCED, \"doctor's degree\", doktorská kvalifikace), tedy tzv. velký doktorát, ten je primárně zaměřen na samostatnou vědeckou činnost (resp. akademickou činnost). Na rozdíl od lékařů, doktorů medicíny (MUDr.), se nemusí zubní lékaři, doktoři zubního lékařství (MDDr.), v současnosti po kratším studiu věnovat několik let atestacím.\n\nV Česku je možné v současnosti doktorát zubního lékařství získat na: 1. LF UK, LF v Plzni UK, LF v Hradci Králové UK, LF MU, LF UP, popř. na FVZ UO.\n\nDoktorát zubního lékařství, stejně jako další, jsou platné jak v Česku, tak na Slovensku (díky mezinárodní smlouvě není třeba podstupovat tzv. nostrifikaci). Platí pro ně i stejný zápis – zkratka titulu se píše před jménem a od jména se odděluje mezerou, např. \"MDDr. Jan Novák\". Někdy se zkracuje na „dr.“, popř. na začátku větného celku jako „Dr.“ (např. \"Na Univerzitě Karlově vystudoval dr. Jan Novák. / Dr. Jan Novák vystudoval na Univerzitě Karlově.\")\n\nDříve trvalo studium stomatologie čtyři roky, absolventi, kteří ukončili svá studia v roce 1955 a později, měli pak již studium pětileté. Od roku 1990 šlo o studium šestileté. Po roce 2004 se opět jednalo, resp. jedná, o studium pětileté.\n\nDoktorát lékařství (medicíny), MUDr., byl dříve udílen vedle dalších doktorátů. V letech 1951–1953 promovali stomatologové s akademickým titulem MSDr. (lat. \"medicinae stomatologicae doctor\", „doktor zubní medicíny“).\nPo převzetí moci komunisty byla následně roku 1950 přijata nová legislativa, která od roku 1953 zrušila tituly a stavovská označení pro nové absolventy a těm tak byly nově udíleny pouze \"profesní označení\" (např. typu promovaný právník a mnohá další). Zubní lékaři tak mezi lety 1954–1966 získávali pouze profesní označení „promovaný zubní lékař“. (Kupř. lékaři tak ve stejném období získávali pouze profesní označení „promovaný lékař“.) V letech 1962–1963 dostali možnost dálkově vystudovat lékařské fakulty zbylí dentisté. Poté začal být udělován obecný titul MUDr., který zároveň roku 1980 nahradil dříve udělené tituly MSDr.\nPo sametové revoluci (převratu) byl novým vysokoškolským zákonem z roku 1990 udílen titul „doktor všeobecné medicíny“ ve zkratce MUDr. Boloňský proces následně sjednocuje evropské vysokoškolské vzdělávání. Nový vysokoškolský zákon, který byl přijat, se pak od roku 1998 opět vrátil k titulu „doktor medicíny“ (MUDr.).\n\nPozději v rámci harmonizace studia v evropských zemích byl i v Česku oddělen od titulu lékařů, MUDr., titul zvlášť pro zubní lékaře, ti tak začali od roku 2004 získávat v pětiletém magisterském studijním programu zubní lékařství titul „zubní lékař“ (MDDr.). Roku 2008 byl pak vysokoškolský zákon novelizován a tento titul byl následně změněn na „doktor zubního lékařství“ (MDDr.). \n\nDoktorský studijní program (do roku 1998 „postgraduální studium“, \"doctor's degree\") je pak dnes spjat s titulem „doktor“ v mezinárodně standardní zkratce Ph.D. (za jménem), která označuje vědce (ekvivalent dřívějšího „kandidát věd“, CSc.).\n\nVýznamná změna v koncepci \"pregraduální\" výuky nastala od akademického roku 2003/2004, kdy v rámci harmonizace výuky se státy EU byl zahájen pětiletý studijní program zubní lékařství. Ten se od původního programu stomatologie liší zejména vyšším počtem hodin praktické výuky a vyšším počtem hodin výuky zubního lékařství, zatímco počty hodin výuky ostatních lékařských oborů byly sníženy. Tato zásadní změna byla realizována na všech lékařských fakultách v České republice. Výuka zubního lékařství se tak dostává na úroveň západních států s vyspělou péčí o chrup a okolní tkáně. Změna je doprovázena snadnějším zařazením do praxe (soukromou praxi mohou mít ihned i absolventi).\n\nZměna byla realizována na základě Směrnice Evropského parlamentu a Rady 2001/19/ES, kterou bylo pro všechny státy Evropské unie určeno, jakým způsobem lze výhradně studovat, kde, kdo a jakým způsobem vydává certifikaci a jaké podmínky musí akreditované pracoviště splňovat. Jednotlivé státy si nicméně značně rozdílně určují kritéria pro získání titulu, další vzdělávání a specializace, které budou vydány jen po splnění podmínek platných v tom kterém státě EU. Zároveň směrnice nařizuje vzájemnou uznatelnost vzdělání v zemích EU mezi sebou. Přistoupením České republiky k EU se tato směrnice stala závaznou pro český právní řád a ve vztahu k titulu zubních lékařů byly její podmínky do něj převedeny zákonem č. 121/2004 Sb., který novelizoval zákon o vysokých školách a zavedl titul „zubní lékař“ se zkratkou MDDr. Od 1. července 2008 pak byl nahrazen „doktorem zubního lékařství“, zkratka však zůstala stejná.\n\nZměna v názvu titulu nic nemění na tom, že zubní lékařství je jediným lékařským oborem majícím specializovanou náplň již od počátku studia. Tento fakt dovoluje koncipovat výuku se zaměřením na výkon odborné lékařské praxe již od prvních ročníků. I stavovsky je to zařazuje mezi podobné absolventy universitních vysokých škol po celém světě. Zubní lékařství má ovšem své specializace, např. ortodontista musí počítat s dalšími třemi lety studia.\n\n"}
{"id": "106749", "url": "https://cs.wikipedia.org/wiki?curid=106749", "title": "JAXA", "text": "JAXA\n\nJAXA, Japan Aerospace Exploration Agency ( nebo , \"Učúkókúkenkjúkaihacukikó\"), je japonská národní vesmírná agentura. JAXA byla založena 1. října 2003 spojením tří dosud nezávislých organizací. Agentura již úspěšně zvládla umístění družice na oběžnou dráhu a je zapojena do mnoha dalších projektů jako je průzkum asteroidů a případná pilotovaná cesta na Měsíc.\n\nJaponská agentura JAXA vznikla v říjnu 2003 sloučením tří nezávislých agentur, ISAS (*1955), NAL (*1955) a NASDA (*1969).\n\n\n"}
{"id": "106750", "url": "https://cs.wikipedia.org/wiki?curid=106750", "title": "Doktor přírodních věd", "text": "Doktor přírodních věd\n\nDoktor přírodních věd (z lat. ', ve zkratce RNDr. před jménem) je akademický titul udělovaný v oblasti přírodních věd. Udělován je převážně na přírodovědeckých fakultách některé z českých a slovenských vysokých škol. Podmínkou k jeho obdržení je již získaný titul magistr (Mgr.) a složení rigorózní zkoušky ze zvoleného vědního oboru, jejíž součástí je i obhájení rigorózní práce. Dnes se jedná o fakultativní zkoušku zpravidla spojenou s poplatky.\n\nTitul ve zkratce RNDr. však není výsledkem doktorského studia (doktor – Ph.D., 8 v ISCED, \"doctor's degree\"), jedná se stále o magisterský stupeň vysokoškolské kvalifikace (jako magistr, 7 v ISCED, \"master's degree\"), přičemž případné doktorské studium, tzv. velký doktorát, je dosahován dalším, většinou čtyřletým studiem v doktorském studijním programu.\n\nPokud to umožňuje vnitřní předpis školy, resp. příslušný rigorózní řád, může nositel titulu magistr (Mgr.) případně požádat o to, aby mu byla stejná předložená magisterská (diplomová) práce rovněž uznána i jako rigorózní práce. Rigorózum je ovšem v těchto případech v Česku finančně podmíněno – poplatky s tímto spojené jsou pak příjmem dané vysoké školy. Rovněž absolvent příslušného doktorského studijního programu, pokud to umožňují příslušné vnitřní předpisy, může případně požádat o uznání své disertační práce jako práce rigorózní, podrobnosti většinou upravuje pokyn rektora, pokyn děkana atp.\n\nVznik titulu souvisí s oddělením přírodovědeckých fakult od fakult filozofických, k čemuž v Československu došlo v roce 1920. Do té doby byl absolventům přírodovědných studií na filozofických fakultách přiznáván po úspěšném složení přísných zkoušek titul doktora filosofie. Kdo chtěl poté získat doktorát věd přírodních (používal se neoficiální titul RNC. – \"rerum naturalium candidatus\"), musel obhájit vědeckou rozpravu (disertaci) z přírodovědného oboru a vykonat dvě přísné zkoušky (rigorosa), jednu z oboru disertace a druhou z filosofie biologických nebo exaktních věd či z jiného přírodovědného oboru. Tím mělo být ověřeno, že je kandidát doktorství způsobilý vědecky bádat. Hodnocení bylo \"obstál s vyznamenáním\", \"obstál\", nebo \"neobstál\", přičemž zkoušky mohly být opakovány nejvýše dvakrát. Úspěšný kandidát pak byl promován doktorem přírodních věd.\n\nPo reformě vysokoškolského studia z roku 1950 už nebyly od roku 1953 akademické tituly udělovány (pouze tzv. profesní označení) a návrat titulu doktora přírodních věd tak znamenal až další zákon o vysokých školách z roku 1966 (dle zákona \"doktor přírodovědy\"). Tehdy už ale nešlo o nejvyšší akademicko-vědecké ocenění, protože již byly zavedeny po sovětském vzoru tzv. vědecké hodnosti (CSc. a DrSc.). Titul RNDr. (dle zákona \"doktor přírododních věd\") nicméně opět nebyl automaticky udělován po absolvování přírodovědného studia na vysoké škole, ale mohl být udělen pouze pokud absolvent opět obhájil písemnou práci a úspěšně složil rigorózní zkoušku ze zvoleného přírodovědného oboru a z jeho širšího vědního základu.\n\nPo roce 1989 byl novým vysokoškolským zákonem z roku 1990 akademický titul RNDr., tak jako ostatní \"fakultativní malé doktoráty\", zrušen, resp. přestal být udělován. Místo toho byl po absolvování školy udělován titul magistra, obdobně jako v jiných zemích, kde jsou podmínky pro získání doktorátu obtížnější. Boloňský proces pak sjednotil evropské vysokoškolské vzdělávání. Pro nesouhlas s tímto stavem byl od přijetí nového vysokoškolského zákona v roce 1998, tento titul opět udělován, a to nyní po dodatečné a zpoplatněné rigorózní zkoušce – jeho udělení tak nepředchází žádné další formální studium. Tento stav, kdy se uděluje jak RNDr. (doktor přírodních věd), tak Mgr. (magistr), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\"), však bývá předmětem kritiky.\n\nVyšší kvalifikaci (8 v ISCED, \"doctor's degree\") vhodnou primárně pro vědeckou činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o tzv. „postgraduální studium“ (doktor – Dr.) a v předchozím období (od roku 1953) se pak jednalo o tzv. „vědeckou aspiranturu“ (kandidát věd – CSc.).\n"}
{"id": "106757", "url": "https://cs.wikipedia.org/wiki?curid=106757", "title": "Michal Mikeska", "text": "Michal Mikeska\n\nMichal Mikeska (* 28. dubna 1976, Zlín) je bývalý český hokejový útočník a hokejový trenér mládeže.\n\nJe odchovancem třebíčského hokeje. V roce 1998 přestoupil do Pardubic, které ho nejprve poslaly na hostování do týmu havířovských Panterů. V sezoně 2004–2005, kdy NHL nezačala kvůli stávce hráčů, se stal nejproduktivnějším hráčem české extraligy (spolu se svými křídly Bulisem a Hejdukem se dostali jako první útočná trojice v historii extraligy na první tři místa kanadského bodování) a s pardubickým Moellerem vybojoval po 16 letech mistrovský titul. Před sezonou 2006–2007 přestoupil do ruské Ufy. Za Salavat Julajev Ufa odehrál celkem 173 zápasů, ve kterých si připsal 150 kanadských bodů, a v roce 2008 se významně podílel na zisku mistrovského titulu. Po sezóně 2008/2009 přestoupil do Novosibirsku, za nějž odehrál sedm zápasů, ve kterých vstřelil gól a připsal si dvě asistence. Kvůli tomu, že vedení klubu nedokázalo zajistit pro jeho rodinu víza, angažmá ukončil a přestoupil do HC Mountfield..V sezoně 2011–2012 byl poslán na hostování do Karlových Varů. Po sezoně, kdy mu skončila smlouva v Karlových Varech i Českých Budějovicích se domluvil na měsíční smlouvě s Hradcem Králové. V listopadu 2013 se dohodl na angažmá v SK Horácká Slavia Třebíč, vrátil se do týmu po 15 letech. V roce 2015 působí jako hlavní trenér týmu dorostu HC Dynamo Pardubice.\n\n\n"}
{"id": "106758", "url": "https://cs.wikipedia.org/wiki?curid=106758", "title": "Stanovy", "text": "Stanovy\n\nStanovy jsou základní ustavující dokument některých typů právnických osob, zejména spolku, akciové společnosti, družstva nebo politické strany, u kterých jsou stanovy důležitou podmínkou při jejich vzniku zápisem do veřejného rejstříku nebo jiné registraci. Určují především název dané právnické osoby, její sídlo a základní organizační strukturu.\n\nObsah stanov spolku určuje v českém právu občanský zákoník. Podle tohoto zákona schvalují stanovy zakladatelé na ustavující schůzi spolku a musí být poté uloženy v úplném znění v jeho sídle. Obsahují alespoň následující údaje:\n\n\nObsah stanov politické strany (či politického hnutí) určuje v českém právu zejména zákon o sdružování v politických stranách a v politických hnutích. Schvaluje je nejméně tříčlenný přípravný výbor strany nebo hnutí. Stanovy politické strany musí obsahovat:\n\n\nStanovy splňující tyto podmínky musí být přiloženy už k návrhu na registraci strany nebo hnutí.\n\n"}
{"id": "106761", "url": "https://cs.wikipedia.org/wiki?curid=106761", "title": "Marshall Space Flight Center", "text": "Marshall Space Flight Center\n\nMarshall Space Flight Center (oficiální název The George C. Marshall Space Flight Center zkratka MSFC) je vedoucí vědecké středisko NASA pro výrobu raketových motorů, palivových nádrží, výcviku posádek, navrhování a výstavby Mezinárodní vesmírné stanice. Hlavní sídlo střediska se nachází v Redstone Arsenal v Huntsville, Alabama.\n\nStředisko se honosí jménem na počest generála George Marshalla. Ve středisku se nachází také jedno z kontrolních středisek amerických raketoplánů známé pod zkratkou HOSC (\"Huntsville Operations Support Center\"). Doplňuje řídící středisko Kennedy Space Center (KSC) na Floridě.\n\nStředisko vzniklo z US Army Ballistic Missile Agency a \"Army Ordnance Missile Command\" se správním střediskem v Redstone Arsenal. Přechod z vojenské správy (Armáda Spojených států) do civilní (NASA) se uskutečnil dne 1. července 1960 za vlády prezidenta Dwighta D. Eisenhowera, který o dva roky dříve ustanovil civilní agenturu NASA. Středisko se brzy stalo novým domovem německého raketového konstruktéra Wernhera von Brauna zajatého během II. světové války, který zde pokračoval ve vývoji raket pro Američany.\n\n\n"}
{"id": "106763", "url": "https://cs.wikipedia.org/wiki?curid=106763", "title": "Seznam představitelů Prahy", "text": "Seznam představitelů Prahy\n\nPost nejvyššího představitele města Prahy vystřídal tři pojmenování: purkmistr, starosta a primátor. Název purkmistr je spojen s rozhodnutím císaře Josefa II. o ustavení Královského hlavního města Prahy jako správního celku sjednocením Starého Města, Nového Města, Malé Strany a Hradčan ze dne 12. února 1784. Od roku 1882 se nejvýše postavený úředník začal titulovat jako starosta a funkce primátora vznikla k 1. lednu 1922 zároveň s vytvořením Velké Prahy.\n\nPro společnou správu sloučených měst byl zřízen magistrát, v jehož čele stál purkmistr jmenovaný guberniem. Roku 1848 byla obnovena volba městského zastupitelstva a purkmistra. Ve funkci purkmistr měst pražských působili tito lidé: \n\nVe druhé polovině 19. století vlivem národního obrození začalo být označení purkmistr (Bürgermeister) nahrazováno českým slovem „starosta“ nebo starším latinským názvem „primátor“.\n\n\nOd vzniku Velké Prahy k 1. lednu 1922 stál v jejím čele primátor. \n\n\n"}
{"id": "106766", "url": "https://cs.wikipedia.org/wiki?curid=106766", "title": "Ashlee Simpson", "text": "Ashlee Simpson\n\nAshlee Nicole Simpson (* 3. října 1984) je americká poprocková zpěvačka, skladatelka písní a příležitostná herečka. Její starší sestra Jessica (* 10. července 1980) je také úspěšná zpěvačka.\n\nAshlee se narodila ve městě Waco v Texasu s rodným jménem Ashlee Nicolle Simpson a vyrostla v nedalekém městě Richardson. Jejími rodiči jsou Joe Simpson, který je zároveň manažer obou sester, a Tina Ann Drew. Již od tří let se začala učit klasický balet a ve věku jedenácti let byla přijata coby nejmladší členka na prestižní školu School of American Ballet. Poté, co její sestra Jessica podepsala smlouvu o hudebních nahrávkách, se celá rodina přestěhovala do Los Angeles v Kaliforii, kde se nejprve objevila v několika televizních reklamách a v době, kdy Jessica vydala svoje první album, se Ashlee stala jednou z jejích doprovodných tanečnic.\n\nAshlee se později začala objevovat v televizních seriálech a filmech včetně epizody v sitcomu \"Malcolm in the Middle\" (2001), v filmu \"The Hot Chick\" (2002) a v seriálu \"Sedmé nebe\" (2002).\n\nV roce 2004 Ashlee Simpson vydala svoje první album nazvané \"Autobiography\". Koncem roku začala natáčet scény své postavy (jménem \"Clea\") do amerického nezávislého filmu \"Undiscovered\", který se poprvé promítal v amerických kinech v srpnu roku 2005. Její výkon ve filmu byl recenzován přijatelně, avšak film samotný byl podle kritiků propadákem, v týdnu svého vydání se neudržel ani v nejlepší desítce a vydělal jen kolem 700 000 dolarů.\n\nDruhé své album, \"I Am Me\", Ashlee vydala v říjnu 2005. První singl alba, \"Boyfriend\", se dostal do nejlepší dvacítky v žebříčku Billboard Hot 100. Druhý singl, \"L.O.V.E.\", se ve Spojených státech objevil v nejlepší čtyřicítce všech písní.\n\nTřetí deska nazvaná Bittersweet World vyšla v roce 2008 a produkoval ji z velké části Timbaland. Pilotní singl z desky se jmenuje \"Outta My Head (Ay Ya Ya)\".\n\nJejím manželem je Peter Wentz, baskytarista skupiny Fall Out Boy.\n\n\n"}
{"id": "106769", "url": "https://cs.wikipedia.org/wiki?curid=106769", "title": "Frýdlant (zámek)", "text": "Frýdlant (zámek)\n\nFrýdlant je státní hrad a zámek nad městem Frýdlant v severních Čechách. Tento komplex skládající se ze středověkého hradu a renesančního zámku stojící na mohutné čedičové skále nad řekou Smědá v Jizerských horách patří k nejvýznamnějším památkovým celkům v Česku.\n\nHrad byl pro turisty zpřístupněn již roku 1801, čímž se stal prvním hradním muzeem ve střední Evropě. Kromě obvyklých sbírek zámeckého nábytku a vybavení je součástí expozice také sbírka zbraní a dýmek a také zámecká obrazárna. Památka je ve vlastnictví státu a je přístupná veřejnosti. Její správu zajišťuje Národní památkový ústav.\n\nPočátek historie hradu spadá zhruba do první poloviny 13. století, ale mohutná věž zvaná \"Indica\" zde dle pověsti stála již roku 1014. Pro větší přehlednost je vhodné historii zámku rozčlenit podle majitelů okolního panství.\n\nV období raného feudalismu, ve 13. století, byl Frýdlantský výběžek od zbytku Českého království oddělen obtížně prostupným pralesem Jizerských hor. Snad i proto byla zdejší oblast nazývána Záhvozdí. Protože však tudy procházely obchodní stezky do Žitavy a Zhořelce, bylo nutné v této oblasti zajistit obchodníkům relativní bezpečí. Frýdlantsko (a patrně také Žitavsko) drželi v té době Ronovci. Není známo, který člen tohoto starého rodu nechal hrad na skále nad křižovatkou obou stezek vybudovat. Podle pověsti tvořila tehdejší jádro hradu mohutná hradní věž – \"Indika\" (\"Indica\"), která údajně sloužila kupcům jako maják na dlouhé cestě, protože byl na jejím plochém vrcholu zapalován oheň. Přídomek z Frýdlantu používal již roku 1257 Ronovec Častolov, což by vznik hradu kladlo někam do doby kolem roku 1241, kdy byly České země ohroženy vpádem Tatarů a na ochranu pohraničí byly budovány nové hrady (jako například Lemberk).\n\nPrvní písemná zmínka o hradu pochází z roku 1278. Tehdy český král Přemysl Otakar II. údajně nepříliš loajálním, ale zato příliš mocným Ronovcům panství odňal a vzápětí jej za 800 hřiven stříbra prodal známému válečníkovi Rudolfovi „Rulkovi“ z Biberštejna, jehož služeb hodlal využít během nadcházejícího konfliktu s Rudolfem Habsburským. Biberštejnové vytvořili z Frýdlantu jádro svých českých držav a během téměř tří set let, kdy zde sídlili, proměnili Frýdlantsko v prosperující panství s mnohá lény a hrad samotný velkoryse rozšířili a opevnili.Jádrem hradu byla vysoká věž kruhového půdorysu s až 4 metry silnými zdmi, tzv. bergfrit. S ní se na severozápadní straně pojil obdélný opevněný palác. Přístavby ve 14. a 15. století rozšířily opevnění hradu o bašty, vstupní věž na jižní straně hradu a věž s branou na straně severní. Pozdější přístavby v 16. století opevnění ještě doplnily a vysunuly jej dopředu k obraně předhradí. Zároveň umožnily použít při obraně hradu také dělostřelectvo.\n\nPanství se skládalo z množství vrchnostenských a lenních vsí, jeho centrem však bylo městečko Frýdlant, doložené již v letech 1290 a 1306. Bylo obehnáno hradbami, obýváno řemeslníky a dokonce mělo vlastní školu, čímž se ve 14. století stalo nejdůležitějším místem biberštejnského panství. Kromě frýdlantského panství jim patřilo také panství Hamrštejn (pozdější Liberec), panství Sorau v Dolní Lužici a v Horní Lužici statky Tauchritz a Landeskrone. Později zakoupili braniborská panství Beeskow a Storkow a roku 1385 ještě panství Forst v Dolní Lužici. Tímto se stali jedním z nejmocnějších panských roků severních Čech.\n\nZa husitských válek stáli Biberštejnové proti husitům, což dávali najevo jak diplomatickou, tak i vojenskou aktivitou. Proto také husité proti Frýdlantsku několikrát vytáhli, například roku 1427 a poté v listopadu 1428, kdy se jim podařilo vypálit město Frýdlant, dále roku 1430 a 1432. Rok poté město vypálila lužická vojska. O tom, že by během těchto tažení byl dobyt také hrad, se písemné prameny nezmiňují. Aktivita Biberštejnů nijak neopadla ani v období pohusitském. Kromě několika půtek s okolní šlechtou (zejména Doníny) a lužickými městy se zúčastnili také bojů proti králi Jiřímu z Poděbrad. Biberštejnové se v rámci bojů připojili k lužickému vojsku, které vypálilo 4. června 1468 Turnov a později u téhož města utrpělo těžkou porážku. Bratři Václav a Bedřich z Biberštejna také v červnu 1469 přísahali věrnost uherskému králi Matyášovi a zúčastnili se dalších vojenských akcí proti králi Jiřímu a odmítli se podřídit také Vladislavu Jagellonskému. Ten dokonce vydal roku 1487 listinu, kterou oběma bratrům jejich léna odňal a propůjčil je Donínům. Panství však nakonec po tvrdých bojích zůstalo v rukou Biberštejnů.\n\nRoku 1493 došlo mezi Biberštejny – Oldřichem sídlícím na Frýdlantě a jeho synovcem Matyášem sídlícím na Hamrštejně – ke sporu o panství Forst a Triebel, který vyústil v rozdělení rodu na dvě větve – z Frýdlantu a Forstu. Když 15. prosince 1551 zemřel Kryštof z Biberštejna, vymřela jím zároveň i frýdlantská větev Biberštejnů. Česká královská komora zamítla nárok lužické větve rodu na majetek větve frýdlantské a prohlásila jej za odumřelé léno.\n\nOd Královské komory odkoupil panství roku 1558 císařský rada Bedřich z Redernu za 40 000 tolarů. I když rod Redernů vlastnil panství necelých 70 let, pro Frýdlantsko znamenalo toto období značný ekonomický rozmach. Redernové byli schopní obchodníci, zdatní válečníci a obdivovatelé umění, na svém panství podporovali rozvoj podnikání, zejména tkalcovství, sklářství a důlní těžbu. Tato hospodářská prosperita Redernům umožnila realizovat na svých panstvích rozsáhlou stavební činnost, jejíž podstatná část se týkala frýdlantského hradu.\nBedřich sám si svého nového panství příliš neužil, zemřel totiž roku 1564 a majetek po něm zdědili jeho synové Jan Jiří, Sebastian, Fabian, Kryštof a Melchior. Po smrti svých bratří (posledním z nich byl Kryštof 3. září 1591) převzal veškerou správu rodového majetku Melchior z Redernu. Již předtím, roku 1582, zahájil Melchior se svou ženou Kateřinou mohutnou přestavbu a rozšíření dosavadního sídla na reprezentativní renesanční palác. Stavební práce svěřili italskému staviteli Marku Antoniovi de Lanzio. Ten pokračoval v krocích započatých již Biberštejny, na místě původního gotického paláce a jeho přístaveb vystavěl novou budovu (zvanou „horní zámek“), jejíž interiéry nechal vyzdobit štukem a jejíž okna a dveře dostaly renesanční ostění. Hradní věž dostala během úprav renesanční helmici a střechy byly ozdobeny volutovými štíty.\n\nK dalším úpravám pak došlo v letech 1598–1602, kdy nechal Spazio naproti vchodu do horního zámku novou kapli, zasvěcenou sv. Anně, přístupnou z hradu krytou chodbou a navazující na novou dvoupatrovou budovu „dolního“ (také „nového“) zámku. Na výzdobě kaple se podíleli Ambrosius Fritsch a Bartoloměj Spranger. Do osy průčelí nové zámecké budovy byla vestavěna osmiboká schodišťová věž a budova sama byla opatřena bohatou figurální sgrafitovou výzdobou. Veškeré tyto přestavby sice přeměnily hrad v honosné panské sídlo, zároveň však omezily jeho obranyschopnost.\n\nPo smrti Melchiora roku 1600 spravovala za svého nezletilého syna Kryštofa redernské državy Kateřina z Redernu (rozená Šliková). Také za její správy panství vzkvétalo hospodářsky i stavebně, nechala například postavit ve frýdlantském farním kostele skvostnou rodinnou hrobku a podstatně rozšířit liberecký zámek.\n\nKryštof z Redernu převzal správu majetku roku 1611. Pro Rederny tragický (a pro Kryštofa zvlášť) byl rok 1618. 10. června tohoto roku zabil Kryštof v bitce svého druha z dětství, Albína Šlika. Příčina bitky není známa, za nejpravděpodobnější se pokládá Kryštofova prchlivost. Ještě závažnější událostí byla druhá pražská defenestrace 23. května, kterou začalo české stavovské povstání. Kryštof se jej účastnil spolu se svým strýcem Jáchymem Ondřejem Šlikem. Je nejasné, zda se mladý Redern osobně zúčastnil bitvy na Bílé hoře. Naopak jisté je, že se po prohrané bitvě uchýlil se strýcem na frýdlantský hrad. Jáchym Ondřej Šlik byl na hradě v březnu 1621 zatčen saským oddílem a předán císařským a nakonec popraven na Staroměstském náměstí jako první ze 27 českých pánů. Podle císařského rozhodnutí z dubna téhož roku se měli všichni rebelové dostavit k soudu pod hrozbou ztráty života, cti a majetku, což však Kryštof neučinil a uchýlil se na své zawidówské panství (náležící k Sasku). Již v červnu 1622 bylo frýdlantské a liberecké panství prodáno Albrechtu z Valdštejna.\n\nNejznámější majitel frýdlantského panství, Albrecht z Valdštejna, projevoval snahu jej získat již od března roku 1621. Již po 20. březnu umístil se svolením hraběte Lichtenštejna na hrad posádku. Takto zajištěné panství si následně vyžádal od císaře jako zástavu za půjčené peníze, což císař Ferdinand II. odsouhlasil 21. června 1621. Přednostní právo na koupi libereckého a frýdlantského panství získal Valdštejn 18. února 1622 a svého práva využil 5. června 1622, kdy je definitivně odkoupil a získal v léno a ke svému jménu připojil přídomek „z Frýdlantu“. Albrecht z Valdštejna tak získal rozlehlá, bohatá a starobylá panství, která měla výhodnou polohu a na kterých se stále ještě zachovával lenní systém odpovídající jeho představě o správě vlastního dominia.\n\nI když tato panství nesla jméno vévodství frýdlantské, jejich centrem se stal Jičín. Na frýdlantském hradě vévoda pobýval pouze krátce v letech 1627, 1628 a 1630. Do samotné stavby hradu éra jeho vlády prakticky nezasáhla, došlo jen k nevelkým úpravám vojenské povahy: brána byla pobita železným plechem, prohloubením hradní studny se zlepšilo zásobování vodou a bylo opraveno opevnění.\n\nPro frýdlantské a liberecké panství znamenala vláda Albrechta z Valdštejna období prosperity. Zatímco okolní panství pustošily probíhající boje třicetileté války, Frýdlantsko bylo válečných útrap ušetřeno a získalo dokonce přídomek „\"“ – šťastná země. Patrně ve snaze získat pro sebe českou korunu však Albrecht začal jednat také se Švédy a jinými odpůrci Habsburků. Tato dvojakost vyvolávala na císařském dvoře stále větší podezření, které vydatně přiživovali Valdštejnovi odpůrci a někteří z jeho spolupracovníků a které také vedlo k jeho zavraždění 25. února 1634 v Chebu.\n\nJedním ze spiklenců proti Valdštejnovi byl i jeho generál – hrabě Matyáš Gallas, jeden z nejvýznamnějších vojenských velitelů své doby. Jako odměnu za své kroky proti Valdštejnovi získal liberecké a frýdlantské panství, dům Kinských v Praze a stříbro z pozůstalosti maršála Ilova a byl jmenován vrchním velitelem císařské armády. Tím se Gallasové, původně chudý štýrský rod, stali majiteli frýdlantského hradu a jedním z nejvýznamnějších rodů monarchie.\n\nÉra Matyáše Gallase byla pro Frýdlantsko nepříliš šťastným obdobím. Obchodně výhodná poloha Frýdlantu na stezce z Žitavy do Slezska přiváděla na panství za třicetileté války střídavě všechny bojující strany. Město bylo dobýváno roku 1631 Sasy, v letech 1634 a 1635 Švédy. Roku 1636 Švédové dokonce obsadili na dva roky i hrad, roku 1639 je na hrad pustil sám zámecký hejtman, kterému předtím dezertovala téměř celá zámecká posádka složená z místních sedláků. Hrad se dále neubránil švédskému generálovi Torstensonovi roku 1642 – ten zde zůstal jeden rok. Během dalšího švédského nájezdu, 16. prosince 1645, byl hrad ostřelován dělostřelectvem a jeho posádka se vzdala výměnou za bezpečný odchod, Švédové hrad opustili až roku 1649.\n\nStavební úpravy hradu v této době se soustředily výhradně na zlepšení obranných možností komplexu. Nejvíce k jeho obraně přispěli Švédové, kteří během let 1646–47 vybudovali před hlavní bránou mohutný barbakan, zesílili opevnění pětibokými baštami, zvanými „Ostré rohy“ a upravili také hradní příkop. Velitel tehdejší posádky Benjamin Magnus Nortmann nechal do zdi vsadit nápis ve znění: „\"“ (\"Mír je mocnější než válka, půjdu tam, kam mě osud povede\").\n\nSám Matyáš Gallas se v této době na hradě nezdržoval, byl v té době vázán svými povinnostmi vrchního velitele císařské armády a svá panství používal jen jako zdroj příjmů. Když v dubnu 1647 zemřel, zanechal po sobě dva nezletilé syny: Františka Ferdinanda a Antonína Pankráce, za které museli panství spravovat jejich poručníci. Pánem Frýdlantska a Liberecka se stal roku 1674 František Ferdinand Gallas. Jeho državy byly válkou vyčerpané a probíhala z nich trvalá migrace obyvatelstva, které prchalo do Lužice před protireformací. Hospodářské obtíže řešil František Ferdinand zvyšováním poddanských povinností, což vyústilo v nevolnické povstání, jehož vůdčí osobností byl v letech 1679–1687 řasnický kovář Andreas Stelzig. Ten byl také později na zámku vězněn před svým odsouzením k pevnostním pracím na Rábu.\n\nNejvýznamnějším z Gallasů byl Františkův syn Jan Václav Gallas působící v císařských diplomatických službách v Londýně, Haagu a Římě a který se roku 1719 stal dokonce místokrálem Neapolským – tento titul však nedržel dlouho, neboť po třech dnech zemřel. Podařilo se mu k panství libereckému a frýdlantskému připojit také panství grabštejnské. Dalšího rozšíření gallasovských držav dosáhl jeho syn Filip Josef Gallas, který k nim připojil ještě panství Lemberk a další území ve východních Čechách. Během válek o rakouské dědictví byl hrad obsazen nepřátelskými silami, nebyl ale obléhán, což se zopakovalo ještě během sedmileté války. Když Filip Josef Gallas roku 1757 jako poslední z rodu Gallasů zemřel, převzala správu nad panstvími jeho manželka Anna Marie, hraběnka z Colonna-Felsu.\n\nVzhledem k trvalému nedostatku financí nebyli Gallasové schopní rozšiřovat všechna svá sídla a tak například na Frýdlantě probíhaly především práce udržovací a opravy po požárech v letech 1676 a 1684. I když Jan Václav Gallas žil převážně mimo Čechy a investoval velké sumy do stavby nového paláce v Praze, došlo za něj k úpravě zámeckých interiérů. Stavitel Marcantonio Canevalle, kterému byla přestavba svěřena, jim dodal intimnější vzhled patrný zejména v  tzv. rytířském sále.\n\nHraběnka Anna Marie zemřela již dva roky po svém manželovi a podle závěti připadly veškeré gallasovské statky jejímu synovci Kristiánovi Filipovi Clamovi, který ke svému jménu poté připojil rodinné jméno Gallasů. Kristián Filip Clam-Gallas byl velkým milovníkem a mecenášem umění, v Praze založil zahradu Klamovka a jeho pražský palác navštěvoval mladý Ludwig van Beethoven. Na Frýdlantsku došlo za něho k povstání poddaných roku 1775, založil však také Lázně Libverda a pokusil se o zvýšení hospodářského potenciálu panství. Jeho nástupcem byl Kristián Kryštof Clam-Gallas v díle svého otce pokračoval, dále podporoval hudbu, výtvarné umění a byl předsedou Společnosti vlasteneckých přátel umění. Jeho manželce Josefíně, výborné zpěvačce rozené Clary-Aldringen, věnoval Ludwig van Beethoven dvě skladby. Jejich syn, Eduard Clam-Gallas, vstoupil v 18. letech do armády a stal se rakouským generálem a nositelem Řádu zlatého rouna. Vojenskou kariéru ukončil až roku 1866 po prohrané bitvě u Hradce Králové, kdy nedokázal se svým armádním sborem klást důraznější odpor postupujícím pruským jednotkám. Jeho syn František Clam-Gallas byl pak posledním mužským potomkem tohoto šlechtického rodu.\n\nJiž první Clam-Gallasové zanechali v polovině 18. století nesmazatelnou stopu, když nechali na dolním nádvoří mezi bránou a zámkem postavit nové Kastelánské křídlo a opravit zámecké fasády, jejichž nová barevná podoba zakryla stará renesanční sgrafita. Zámek v této podobě navštívil také císař Josef II. roku 1779. Významnou změnou byl postupný přesun obytných prostor panstva do zámku a uvolnění hradu pro rozsáhlé sbírky zbraní, nábytku, obrazů a knih, které založili Kristián Filip a Kristián Kryštof a které byly později dále systematicky rozšiřovány. Tyto sbírky postupně zaplnily celý hrad a ten byl roku 1801 zpřístupněn veřejnosti jako první hradní památka ve střední Evropě. Roku 1842 byl zásluhou Františka Palackého na hrad pozván Karel Jaromír Erben, který měl uspořádat zámecký archiv.\n\nK dalším stavebním úpravám došlo v letech 1867–1869 za Eduarda Clam-Gallase, kdy došlo k řadě úprav vedených v duchu historismu. Vídeňský stavitel W. Heck tehdy postavil dvoupatrové křídlo navazující na dolní zámek, na čelní pětiboké baště byla postavena věžička se střílnami a cimbuřím, zámecké fasády byly opatřeny sgrafitovými omítkami a výsledný novorenesanční vzhled ještě doplnily nové štíty a vikýře.\n\nClam-Gallasové obývali zámek až do roku 1945, kdy byl zámek konfiskován na základě dekretů prezidenta republiky. Československý stát rozšířil části přístupné návštěvníkům nejprve o dolní zámek a v 60. letech i o kastelánské křídlo. Roku 1960 byla na dolním zámku odhalena původní redernovská sgrafita. Protože do roku 1995 došlo na hradě k některým nevhodným úpravám, po tomto roce byly na hradě postupně realizovány mnohé restaurační a stavební práce, které měly památce vrátit její původní vzhled. Byly opraveny střechy, v interiérech byla obnovena původní výmalba a do někdejší podoby byly instalovány také některé ze sbírek.\n\nPodle názoru dvou Němců, Ericha Stenze a Georga Mederera, by se na zámku měla nacházet ukrytá Jantarová komnata. Oba po ní na zámku v roce 2014 pátrali, leč bezúspěšně. Podle jejich tvrzení je Jantarová komnata ukryta za zdí ve sklepení zámku. V roce 2016 se tedy na objekt vrátili, avšak novým průzkumům brání jak kastelánka, tak Národní památkový ústav.\n\nExpozice: Zámecká kuchyně, funkční kamna a gril, měděné a cínové nádobí. Od roku 1995 také expozice dýmek. Expozice hradního muzea je zaměřena na třicetiletou válku a osobu Albrechta z Valdštejna. Nově otevřená expozice Zbrojnice představuje více než 1 000 loveckých i vojenských zbraní.\n\n1. prohlídkový okruh\nzahrnuje hradní nádvoří se sgrafitovou výzdobou a hradní interiéry (rytířský sál, uniformy zámeckého služebnictva, sbírka zbraní, vrchnostenská kancelář, unikátní sbírka dýmek a další), zámecká kaple sv. Anny, ve které jsou nově vystaveny liturgické předměty a zámecké interiéry (pokoje hraběnky, koupelna, dětský pokoj, pokoje hraběte, reprezentační místnosti, jídelna, kuchyně) – prohlídka s průvodcem, délka prohlídky 90–120 minut\n\n2. prohlídkový okruh\nTvoří rozsáhlá kolekce historických zbraní, jež je nainstalovaná způsobem obvyklým v 19. století (původní vitríny a stojany) – prohlídka s průvodcem, délka prohlídky 60 minut\n\n3. prohlídkový okruh\nUrčen hlavně dětem. Trvá asi 30 minut a děti projdou prvním patrem hradu a na závěr se mohou vyfotit na trůně nebo namalovat obrázek, který si mohou odnést nebo v místnosti vystavit.\n\n\n"}
{"id": "106771", "url": "https://cs.wikipedia.org/wiki?curid=106771", "title": "Douglas Aircraft", "text": "Douglas Aircraft\n\nDouglas Aircraft (oficiální název The Douglas Aircraft Company) byla americká letecká firma založená v červenci 1921 Donaldem Willsem Douglasem, Sr. (6. dubna 1892-1. února 1981) ve městě Santa Monica v Kalifornii.\n\nPrvním strojem se jménem Douglas v názvu se stal dřevěný dvoumístný dvouplošník s plátěným potahem Douglas Cloudster s pohonnou jednotkou Liberty. Tento letoun, který poprvé vzlétl 24. února 1921, vznikl v konstruktérově přechozí firmě, založené 22. července 1920 společně s partnerem Davidem R. Davisem. Davis-Douglas Company sídlila v Los Angeles a její počáteční hotovostní kapitál činil pouze 600 dolarů. 27. června 1921, při pokusu o rekordní let, vysadil Cloudsteru nad Texasem motor a stroj nouzově přistál. Letoun nakonec odkoupil T. Claude Ryan, přestavěl jej na desetimístný luxusní dopravní stroj a používal u své letecké společnosti Ryan Airlines.\n\nSamotná společnost Douglas Company vznikla tím, že začala produkovat pro vojenské námořnictvo US Navy torpédonosné letouny, upravené z původního typu Cloudster. V opuštěných filmových ateliérech v Santa Monice Douglas vyráběl také pozorovací letouny pro Army Air Corps a na trh uvedl ekonomický jednomotorový dvouplošník Douglas M-2, určený pro civilní provoz na poštovních tratích.\nOpravdový věhlas přinesl společnosti Douglas projekt na skupinový oblet světa piloty US Army, provedený na třech dvouplošnících DWC (Douglas World Cruisers) roku 1924. Letouny mohly zaměňovat kolové podvozky za lyže nebo velké plováky. Tento první oblet zeměkoule trval šest měsíců a byl dlouhý 44 342 km, samotná letová doba činila 15 dní, 11 hodin a 7 minut. DWC se tak zároveň staly prvními letouny, které přeletěly Pacifik.\n\nV roce 1928 došlo k firemní reorganizaci a do obchodního rejstříku byl zanesen název The Douglas Aircraft Company. V roce 1932 firma vstoupila do obchodně dopravního letectví nabídkou stroje Douglas Comercial Number One, čili DC-1. Letoun zalétaný v červenci 1933 byl natolik pokrokovější, než předchozí typy letadel, že téměř každý let se stal novým rekordem.\n\nV období překonávání rekordů při předváděcích a zkušebních letech využili Douglasovi konstruktéři výhod zlepšených motorů a DC-1 pro sériovou výrobu zvětšili. Zároveň byla zvýšena zásoba paliva a 20 strojů dodaných společnosti TWA podle smlouvy již neslo označení DC-2. Pojaly 14 cestujících, což bylo o dva více než DC-1 s podstatně větším doletem bez mezipřistání. První let byl proveden v květnu 1934 a již v tomto roce DC-2 s imatrikulací PH-AJU pojmenovaný „Uiver“ použily holandské aerolinie KLM v Robertsonově závodě z Londýna do Melbourne. DC-2 v konkurenci dvacítky vysokorychlostních speciálů skončil na druhém místě. Tento úspěch přinesl firmě Douglas další objednávky a do roku 1938 tak dala výroba 193 kusů DC-2.\n\nPřed dodáním všech DC-2 zákazníkům navrhl letecký dopravce American Airlines rozšíření trupu DC-2 pro instalaci spacích lůžek. Letoun by se tak mohl používat na nočních transkontinentálních spojích z východního pobřeží USA na západní a zpět. Douglas proto přímo pro tohoto leteckého dopravce zkonstruoval typ DST (Douglas Sleeping Transport), který byl zalétán v prosinci 1935.\n\nInženýři v Santa Monice využili širokého trupu k motáži dalších sedadel ve standardním denním letadle, čímž se jejich počet zvýšil ze 14 na 21. Toto nové provedení se následně stalo legendárním strojem DC-3. V určitém časovém úseku letecké přepravy tvořily letouny DC-3 více než 90% veškerého civilního leteckého provozu. Výroba typu byla ukončena v roce 1946, kdy se dokončovaly poslední civilní stroje z odřeknutých, ale již rozpracovaných vojenských zakázek. Pod značkou Douglas bylo vyrobeno 803 civilních DC-3 a 10 123 vojenských variant bylo konvertováno pro civilní potřeby. V dalších létech se i jiné C-47, C-53, C-117 a námořní R4D staly rovněž civilními DC-3. Už za II. světové války japonské firmy Showa a Nakadžima postavily v licenci 485 vojenských letounů podle DC-3 jako L2D a v SSSR vzniklo v létech 1938 až 1953 celkem 5 207 licenčních strojů označených nejprve jako PS-84, následně jako Lisunov Li-2.\n\nDalším úspěšným dopravním typem společnosti Douglas byl čtyřmotorový DC-4, který dosáhl počtu 1 244 vyrobených strojů včetně vojenských verzí C-54. Následovaly typy DC-6 (538 letounů), DC-7 (336 letounů), proudové DC-8 (294 kusů) a další prodloužené DC-8 Super 61, 62 a 63, DC-9 (976 kusů), DC-10 (446 letounů).\n\nV roce 1967 se firma spojila se společností McDonnell Aircraft Corporation, čímž vznikla firma McDonnell Douglas. Výroba civilních dopravních strojů pokračovala typy MD-11 (200 letounů), MD-80 (1 191 exemplářů) a MD-90 (114 strojů).\n\nPoslední typ z řady MD-95 vzlétl v září 1998. Následkem fúze byl již označen jako Boeing 717, nadále se však vyráběl v Douglas Aircraft Products Boeing.\n\nK úspěšným vojenským Douglasovým typům patří Douglas SBD Dauntless, Douglas A-20, Douglas A-26 Invader, Douglas A-1 Skyraider, Douglas A-3 Skywarrior, Douglas A-4 Skyhawk, C-54 Skymaster, C-118, C-124 a C-133. Do výrobního portfolia společnosti Douglas patřila také výroba raket a kosmických prostředků.\n\nDonald W. Douglas byl podnikovým prezidentem do roku 1957, kdy tuto funkci převzal jeho syn Donald W. Douglas Jr. Zakladatel společnosti zůstal předsedou správní rady Douglas Aircraft Company až do spojení s koncernem McDonnell Aircraft Corporation v roce 1967, v té tobě však ve věku 75 let odešel do důchodu. Zůstal ovšem čestným předsedou McDonnell Douglas až do své smrti.\n\n"}
{"id": "106779", "url": "https://cs.wikipedia.org/wiki?curid=106779", "title": "Praha XIV", "text": "Praha XIV\n\nPraha XIV byl jako volební obvod Velké Prahy vymezený vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XIV – Nusle. \n\nObvod zahrnoval území dřívějšího města Nusle (včetně Pankráce) a katastrální území čtvrtí Michle a Krč. Všechna tato území byla k Praze připojena 1. ledna 1922 na základě zákona č. 114/1920 Sb. z. a n. z dosavadního vinohradského a nuselského okresu, který současně zanikl. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Části Nuslí, Michle a Krče (z původního okresu Nusle) se staly základem nového obvodu Praha 14, část Krče (z původního okresu královské Vinohrady) připadla obvodu Praha 15, část Michle obvodu Praha 13, část Nuslí obvodu Praha 2. Od 11. dubna 1960 zákon č. 36/1960 Sb. vymezil v Praze 10 obvodů, přičemž Krč, část Michle a část Nuslí připadly společně do obvodu Praha 4, část Nuslí (Nuselské údolí) do obvodu Praha 2 a Bohdalec do obvodu Praha 10. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily tyto čtvrti stejným způsobem do nově ustanovených městských částí: většinu do městské části Praha 4, pouze část Nuslí (Nuselské údolí) do městské části Praha 2 a část Michle (Bohdalec) do městské části Praha 10. \n\n"}
{"id": "106781", "url": "https://cs.wikipedia.org/wiki?curid=106781", "title": "Země Česká", "text": "Země Česká\n\nZemě Česká ( ) byl v letech 1918–1948 oficiální název Čech, jakožto jedné ze samosprávných zemí Československé republiky, a v letech 1939–45 země Protektorátu Čechy a Morava. Země Česká byla republikánským nástupcem Českého království. Metropolí Čech byla i nadále Praha, v níž sídlily nejen zemské orgány, ale i parlament a vláda nově vzniklého Československa.\n\nPodle ústavy nově vzniklé Československé republiky, přijaté 29. února 1920 již Čechy neměly žádnou autonomii, ani zemský sněm (ten byl ostatně rozpuštěn již roku 1913 tzv. Anenskými patenty) či jiný zákonodárný orgán, ale zůstaly jí její dosavadní zemské zákony, pokud nebyly zrušeny. Podle ústavy veškerá zákonodárná moc v republice náležela dvoukomorovému Národnímu shromáždění republiky Československé, složenému z poslanecké sněmovny a senátu a zároveň bylo potvrzeno zrušení zemských sněmů. Tatáž ústava také navrhla nové administrativní členění státu na menší župy, které by zcela nahradily stávající členění na země. Členění na župy pak určil zákon č. 126/1920 Sb. „o zřízení župních a okresních úřadů v republice Československé“ ze dne 29. února 1920. Hranice Čech by však byly i nadále plně respektovány. Toto členění však nakonec vůbec nevstoupilo v platnost a tak země Česká i nadále existovala.\n\nÚzemní soudržnost země byla vzápětí po vzniku Československa (28. října 1918) vážně ohrožena separatistickou akcí německých poslanců, kteří vyhlásili 29. a 30. října v pohraničí odbojné celky požadující nezávislost na Československu a připojení k Německému Rakousku. Na území Čech zasahovaly tyto celky:\n\nMimo tyto celky stálo Novobystřicko , rovněž osídlené Sudetskými Němci, které se přičlenilo přímo k Dolním Rakousům. Československo obnovilo územní integritu s těmito celky i Novobystřickem bleskovou vojenskou akcí a během listopadu a prosince 1918 byly tyto oblasti prakticky bez odporu obsazeny a přestaly existovat.\n\nHranice země České byly pak takřka totožné s hranicemi Čech (království) v rámci R-U; až 31. července 1920 se území zvětšilo o 113 km², když bylo k Československu připojeno dříve rakouské Západní Vitorazsko. K 1. lednu 1925 pak byla země ještě nepatrně rozšířena o dosud moravské katastrální území Nedvězíčko.\n\nV čele země České stála do 13. listopadu 1918 původní Zemská správní komise království Českého , ustavená již roku 1913 na základě Anenských patentů. 13. listopadu 1918 byl tento správní orgán zrušen a nahrazen nově zřízeným zemským správním výborem pro Čechy. Zemský úřad země České nesl název Zemská politická správa pro Čechy a jednalo se o orgán, který nahradil zrušené místodržitelství v království Českém. V čele zemské správy stál prezident zemské správy politické. Takto byly Čechy spravovány do 30. listopadu 1928.\n\nRoku 1927 pak byla opuštěna myšlenka nahradit zemské členění župním. Zákonem č. 125/1927 Sb. „o organisaci politické správy“ ze dne 14. července 1927, se pak s platností od 1. prosince 1928 obnovily v nové formě zastupitelské orgány zemí. Země Česká byla nyní spravována těmito orgány:\n\nV čele všech těchto 3 orgánů, stejně jako včele zemských komisí stál československým prezidentem jmenovaný zemský prezident.\n\nPo Mnichovské dohodě z 29. září 1938 se rozloha země České zmenšila na 32 441 km². Pohraniční území Čech zabraná nacistickým Německem byla v rámci Německa administrativně rozdělena mezi Sudetskou župu (západ, severozápad, sever a severovýchod území), Bavorsko (severozápad Šumavy), Hornodunajskou župu (jihovýchod Šumavy) a Dolnodunajskou župu (jihovýchodní Čechy). V období druhé republiky pak byla zemská zastupitelstva 13. ledna 1939 v Československu rozpuštěna.\n\n15. března 1939 byl zbytek území země České a sousední Moravskoslezské země obsazen wehrmachtem, a následující den zde Adolf Hitler vyhlásil Protektorát Čechy a Morava, v němž i nadále tvořila okleštěná země Česká samostatný správní útvar. Dále se zmenšilo území Čech, když protektorátní vláda svým připojila k 1. listopadu 1940 některé okrajové oblasti na východě Čech v oblasti Českomoravské vrchoviny k zemi Moravskoslezské. Ke stejnému datu vstoupilo v platnost i související , jímž se měnilo vymezení několika politických okresů, přičemž se jiné politické okresy rušily. Důvodem pro tyto změny zemské hranice byl především tlak obyvatelstva německého ostrůvku na Jihlavsku . K zemi Moravskoslezské tak byly připojeny soudní okresy Polná, Štoky (k němuž byla připojena východní část soudního okresu Německý Brod), které byly začleněny do politického okresu Jihlava; soudní okres Přibyslav (k němuž byla připojena i severovýchodní část soudního okresu Německý Brod), který byl začleněn do politického okresu Nové Město na Moravě; protektorátní část politického okresu Jindřichův Hradec, který byl začleněn k nově zřízenému politickému okresu Telč (okresní úřad sem byl přeložen z Dačic, které sice ještě náležely k protektorátu, ale byly těsně u jeho hranic); a jihovýchodní část politického okresu Polička, která byla v rámci země Moravskoslezské začleněna do soudního okresu Kunštát v politickém okrese Boskovice.\n\nPo druhé světové válce pak byla země Česká obnovena v hranicích, jaké měla k 29. září 1938. Do čela Čech byl nyní postaven nepřímo volený zemský národní výbor (ZNV) včele s předsedou. Podle § 2a, odst. 4 vl. nař. č. 4/1945 Sb. ve znění vládního nařízení č. 44/1945 Sb. již však byla Praha podřízena československé vládě namísto orgánů země České, ale až do nahrazení zemského zřízení kraji k 1. lednu 1949 nedošlo k naplnění tohoto ustanovení předpokládaným prováděcím předpisem a tak i nadále Praha podléhala orgánům země České .\n\nNa základě radikální komunistické správní reformy z roku 1948 pak byla země Česká k 1. lednu 1949 zrušena a rozdělena mezi nové centralisticky spravované kraje, které již nerespektovaly její historicky vzniklé hranice. Celým svým územím ležely v Čechách kraje Plzeňský, Karlovarský, Liberecký, Ústecký, Pražský a Hradecký; kraje Českobudějovický a Pardubický zasahovaly částečně i na historické území Moravy, kdežto naopak moravské kraje Jihlavský a Brněnský zasahovaly do Čech (jihlavský téměř z poloviny).\n\n\n\n\n\n\n\n\n\n\n"}
{"id": "106787", "url": "https://cs.wikipedia.org/wiki?curid=106787", "title": "Emauzský klášter", "text": "Emauzský klášter\n\nEmauzský klášter, zvaný též klášter Na Slovanech či jen Emauzy, (\"oficiálně Benediktinské opatství Panny Marie a sv. Jeronýma v Emauzích\") je klášter v Praze 2 na Novém Městě, na území vymezeném ulicemi Vyšehradská, Trojická, Pod Slovany a Na Slovanech.\n\nByl založen 21. listopadu 1347 českým králem a římským císařem Karlem IV. Lucemburským pro řád slovanských benediktinů.\n\nV budově kláštera, kromě opatství řádu sv. Benedikta, sídlí také kanceláře české sekce Ackermannova sdružení, České křesťanské akademie, Asociace finanční občanské gramotnosti a několik advokátních praxí.\n\nNa základě privilegia z 9. května 1346 uděleného papežem Klementem VI., mohl český král Karel IV. listinou z 21. listopadu 1347 založit klášter řádu benediktinů slovanské liturgie \"v Podskalí\" při starším kostelíku svatých Kosmy a Damiána. Papežský souhlas získal ještě jako moravský markrabě a dostalo se mu jej po jistém váhání s podmínkou, že bude jediným takovým v říši.\n\nKlášter se díky přímé podpoře císaře, vyjádřené mimo jiné zaměstnáním jeho dvorních malířů a vyjednáním odpustků pro poutníky, těšil velké popularitě a jeho chrám brzy nedostačoval. Proto Karel v roce 1371 založil nový klášterní kostel zasvěcený Panně Marii, svatému Jeronýmovi, slovanským věrozvěstům Cyrilu a Metodějovi a českým světcům Vojtěchovi a Prokopovi. Zasvěcení chrámu a kláštera vykonal o Velikonocích 29. března 1372 pražský arcibiskup Jan Očko z Vlašimi za účasti dvou říšských kurfiřtů a několika biskupů, samotného Karla IV. a jeho syna Václava IV. Tím, že Karel prosadil, aby klášter vysvětil pražský arcibiskup, a nikoli papežský nuncius, zdůraznil specifičnost nové instituce.\n\nKarel IV. si byl vědom politických a duchovních závazků plynoucích z faktu, že po přeslici pocházel ze starobylé slovanské dynastie Přemyslovců a také si uvědomoval jedinečnost českých zemí, coby místo společného dědictví západního latinského ritu s cyrilometodějskou tradicí východní liturgie. Zároveň jeho snahy směřovaly i k odstranění schizmatu mezi západní církví a východními křesťanskými církvemi, proto se rozhodl oživit slovanskou liturgii hlásící se k cyrilometodějské tradici a vytvořit středisko slovanské církevní vzdělanosti, odkud by se věrouka ve slovanském jazyce šířila mezi Čechy i ostatní Slovany. Pozval proto do Prahy především benediktinské řeholníky z kláštera ve Tkonu na ostrově Pašman jižně od Zadaru z oblasti dnešního Chorvatska, tzv. hlaholáše (též \"glagolity\"), znalé církevní slovanštiny. První opat se jmenoval Jan, od roku 1350 užíval všechny opatské insignie včetně infule a byl rodem Chorvat. Národnost všech není známa, někteří pocházeli z Dalmácie, jiní byli vysláni od cara Štěpána Dušana ze Srbska.\n\nPo smrti Karla IV. byly založeny filiální slovanské kláštery v Polsku (\"glagolaszy\"): roku 1380 v Olešnici u Vratislavi a roku 1390 v Klepařích v Krakově, které existovaly přes 100 let.\n\nKlášter fungoval i v době husitské, kdy unikl vyplenění. Husité jej v roce 1419 převzali a jako v jediném českém klášteře se zde praktikovalo přijímání podobojí, a to až do roku 1589. V té době v klášteře působili anglický husitský bohoslovec Petr Payne a bratr Řehoř, pozdější zakladatel Jednoty bratrské.\n\nHusitské období Emauz však celkově bylo dobou úpadku. Klášter fungoval spíše jako kolej, kde bydleli utrakvističtí myslitelé. Mnišská komunita zde postupně zanikla. Poslední z utrakvistických opatů, a zároveň rektor pražské univerzity, Matouš Benešovský, řečený \"Philonomus\", se oženil s dcerou hostinského ze Spálené ulice a přímo v klášteře si otevřel svou vlastní hospodu. V klášterní zahradě pak pro své hosty zřídil střelnici.\n\nBenešovského nástupcem v opatském úřadě se stal v roce 1592 Pavel Paminodas Horský. Ten si uvědomoval, že situace Emauz je v této podobě neudržitelná. Po čase se sjednotil s katolickou církví, v Broumově absolvoval noviciát a další potřebnou formaci, a po návratu do Emauz zde začal obnovovat katolickou benediktinskou komunitu. To byl konec utrakvistického období tohoto kláštera.\n\nOpat Horský a jeho nástupci se snažili obnovit katolickou komunitu v Emauzích. Šlo ovšem o dlouhodobý proces a klášter se mnoho let jevil jako skomírající. To vedlo v roce 1636 císaře Ferdinanda III. k tomu, že donutil české mnichy odejít ke kostelu sv. Mikuláše na Starém Městě a do uvolněných Emauz uvedl benediktiny z Montserratu, jimž se v Praze začalo říkat \"černí Španělé\". Paradoxně  tomuto došlo v době, kdy se česká benediktinská komunita začala konečně vzmáhat (o čemž svědčí i ta skutečnost, že na Starém Městě přežili až do církevních reforem císaře Josefa II., kdy byl jejich klášter nuceně zrušen).\n\nNa počátku 17. století za vlády Rudolfa II. byl klášter obnoven jako katolický. V roce 1611 utrpěl při vpádu pasovských vojsk, kdy jej vyplenila místní lůza. V roce 1636 sem přišli benediktini z katalánského kláštera Montserrat. Ti v roce 1640 nahradili původní širokou polovalbovou střechu s velkým štítem trojdílnou střechou, přestavěli západní konec lodi a přistavěli dvě věže. Průčelí s věžemi bylo dokončeno v letech 1712 až 1723 pořízen nový hlavní oltář.\n\nV této době v Emauzích působilo mnoho mnichů značně vzdělaných. Z nich možno jmenovat proslulého kazatele, rodáka z České Lípy, Veremunda Procheho, který byl několik let emauzským převorem a v závěru života byl představeným emauzského proboštství na Bezdězu.\n\nKoncem 18. století však začal klášter opět upadat. Žila v něm sice už poměrně početná skupina mnichů českého původu, ale vnější události byly dosti nepříznivé. Klášter sice přečkal Josefinské reformy, musel však převzít patronát nad gymnáziem v Klatovech. To znamenalo také to, že z řad mnichů se obsazoval tamní pedagogický sbor. V důsledku toho nakonec v Emauzích žil pouze opat a několik starých mnichů na odpočinku. Opat Prokop Škoda (v letech 1789-1801 byl převorem-administrátorem, v letech 1801-1803 opatem) dokázal na straně druhé Josefinských reforem využít v tom smyslu, že ze zrušených klášterů levně skupoval knihy, obrazy a jiné umělecké předměty, takže v klášteře vznikla velmi rozsáhlá umělecká sbírka.\n\nRoku 1880 nabídl pražský arcibiskup Bedřich Josef kardinál Schwarzenberg klášter jako útočitě německým benediktinským mnichům kongregace sv. Martina z kláštera v Beuronu, kteří byli nuceni opustit Německo v období tzv. „církevního boje“ kancléře Bismarcka vedeného proti Římu. Beuronští mniši pražský klášter regotizovali, odstranili barokní zařízení i malby a báně na věžích nahradili ostrými jehlany. Kostel i klášter byl vymalován v historizujícím „beuronském“ slohu.\n\nPo vyhlášení Československa byla komunita vyhoštěna a v roce 1919 byl klášter krátce v majetku hudební konzervatoře. O rok později se beuronští benediktini vrátilI. Z původní českoněmecké smíšené komunity se ovšem vrátili pouze mniši čeští. Němečtí se rozešli do jiných klášterů Beuronské benediktinské kongregace mimo území Československa.\n\nV roce 1920 se převorem-administrátorem kláštera stal Arnošt Vykoukal. Ten se snažil klášter oslabený nucemým odchodem části mnichů opět stabilizovat. To se podařilo, a v roce 1925 mohlo být přikročeno k volbě nového opata. Konventuálové zvolili již osvědčeného Vykoukala. Pod jeho vedením se klášter stal ohniskem českého liturgického hnutí, spojeného hlavně s osobami emauzských mnichů Prokopa Baudyše a Mariana Schallera. Od roku 1926 začal klášter vydávat revui PAX, zaměřenou hlavně na otázky liturgie a monastického života. Do ní přispívali i mnozí benediktini z jiných klášterů (například břevnovský Sigismund Bouška, či rajhradský Václav Jan Pokorný). Opat Vykoukal byl také autorem myšlenky založení samostatné kongregace pro benediktinské kláštery v Československu. Emauzy si prozatímně udržely příslušnost k Beuronské kongregaci, což ale nebylo dlouhodobě udržitelné. V Emauzském klášteře také začaly být slouženy bohoslužby v byzantském ritu, čímž se klášter snažil navázat na původní ideu Karla IV. Slibný rozvoj opatství pak přerušila nacistická okupace a vypuknutí druhé světové války.\n\nZ komplexu kláštera vysílala na jaře 1941 několikrát vysílačka \"Magda\". Tuto vysílačku obsluhovali odbojáři – radiotelegrafisté Bohumil Bachura, František Chyba, Jindřich Fröde a Otakar Batlička. Tato ilegální skupina byla napojena jak na konzulát SSSR v Praze (přes jeho pracovníka Leonida Mochova) tak i na Obranu národa (ON). Na začátku července 1941 byl kostel pro veřejnost Němci uzavřen. V neděli 13. července 1941 rozehnala věřící (shromážděné na mši, konané \"jako vzdor\" před kostelem) jednotka \"Schutzpolizei\". O tři dny později (16. července 1941) prohledalo gestapo kancelář opata Arnošta Vykoukala. Klášter i kostel byly definitivně uzavřeny 18. července 1941, mniši byli z kláštera vyhnáni (klášter dále sloužil Němcům jako vojenský lazaret) a opat Arnošt Vykoukal musel opustit Prahu. Později byl zatčen gestapem a zemřel 9. nebo 10. září 1942 v koncentračním táboře v Dachau. Nacistické věznění nepřežili také dva další emauzští mniši – Marcel Higi (zemřel 16. 11. 1941 v Terezíně, pohřben v Počáplech u Terezína, poté co si tehdejší břevnovský převor Anastáz Opasek vyžádal jeho tělo k pohřbení) a Vavřinec Miloslav Filip (zemřel 13. 9. 1942 v koncentračním táboře Dachau). Novic Vojtěch Ivan Novák byl někdy v rozmezí let 1942–1945 zastřelen v koncentračním táboře v Oranienburgu.\n\nPři spojeneckém náletu na Prahu 14. února 1945 byl klášter i kostel silně poničeny bombardováním 8. letecké armády USAAF. Na klášter a kostel dopadly 3 ničivé zápalné pumy, každá o váze 227 kg. Zásah zničil obě gotické věže (severní byla zničena zcela, celá jižní vyhořela) klášterního kostela. Kostelní klenba se ze dvou třetin zřítila. Gotické budovy vyhořely až na klenby v přízemí. Opravy komplexu proběhly v první polovině 50. let dvacátého století.\n\nV roce 1950 byl klášter v rámci Akce K násilně zrušen a následně připadl Československé akademii věd. Větší část mnichů byla internována, internaci shodou náhod unikl P. Cyril Stavěl, který následně uprchl do zahraničí. Části mnichů se podařilo odejít do Itálie (kde již od roku 1948 pobýval opat Maurus Verzich a Odilo Crkva, který se rozhodl nevracet po komunistickém převratu ze studií v Římě).\n\nV Československu zůstali:\n\nOpat Verzich se pokusil vytvořit exilovou komunitu, která by zajistila kontinuitu Emauz. Ustavení komunity se podařilo až po řadě obtíží v roce 1965, kdy se mniši usadili v bývalém kapucínském klášteře v Norcii, který si adaptovali pro své potřeby. Do roku 1969 vedl komunitu opat Maurus Verzich, v letech 1969-1990 jako převor-administrátor P. Cyril Stavěl. K českým benediktinům v Nursii se postupně přidávali další zájemci o mnišský život. Mimo jiné pozdější první převor-administrátor obnovených Emauz Vojtěch Engelhart, dále Bernard Václav Klener, Augustin Gazda a Dominik Eremiáš. Odilo Crkva působil nějaký čas jako kaplan sester benediktinek v Monte Fiolo v Itálii a později odešel na základě nabídky benediktinů (potomků českých emigrantů) z Lisle vykonávat českou krajanskou duchovní správu do Chicaga v USA. V roce 1969 pak přenesl do Lisle svůj mnišský slib stability. Po politických změnách na přelomu let 1989/1990 bylo rozhodnuto o návratu exilové komunity do Čech. Klášter v Norcii nicméně existoval až do roku 1992, kdy byl zrušen a zbytek jeho osazenstva byl vyzván k návratu. Většina mnichů se skutečně vrátila, někteří se však rozhodli v Itálii zůstat a přenesli svůj slib stability jinam.\n\nPo roce 1989 získalo zpět budovy kláštera i kostel Benediktinské opatství v Emauzích. Klášter převzal převor Cyril Stavěl, který však krátce poté zemřel. Úřad převora poté převzal Vojtěch Engelhart. V roce 1995 byla ukončena jedna etapa rekonstrukce kláštera. Tehdy byla v prvním patře staré konventní budovy zřízena klauzura, a v klášteře opět začala žít malá mnišská komunita. Ta čítala zpočátku sedm členů.\n\nV roce 2003 byla dokončena rekonstrukce kostela, posvěcen nový oltář a první mše se konala symbolicky na velikonoční pondělí 21. dubna 2003. Světitelem kostela byl arciopat Asztrik Várszegi z maďarské Pannonhalmy, světící biskup ostřihomský. V roce 2004 Vojtěch Engelhart rezignoval a novým převorem byl zvolen Marian Klener, dosavadní farář v Praze-Strašnicích. Od roku 2010 byl administrátorem opatství Edmund Wagenhofer, emeritní arciopat od sv. Petra v Salzburgu.\n\nV roce 2016 se převorem-administrátorem stal P. Augustin Gazda, OSB z Rajhradského kláštera. V roce následujícím pak byl rekonstruován rajský dvůr (dne 21. listopadu 2017 byl rajský dvůr v rámci oslav 670. výročí založení opatství po rekonstrukci požehnán). Od podzimu 2017 se novým rektorem klášterního kostela stal P. Dominik Maria Eremiáš, OSB, předtím dlouho působící v brněnské diecézi. V roce 2018 začala revitalizace klášterní zahrady. Po smrti P. Gazdy v roce 2019 se novým administrátorem opatství stal arciopat břevnovský Prokop Siostrzonek, OSB. \n\nV současnosti má emauzská komunita čtyři mnichy (tři emauzští a P. Radim Jan Valík, OSB coby dlouhodobý host z Břevnova).\n\nKlášter, zbudovaný na skalnatém pahorku u bývalého farního kostela sv. Kosmy a Damiána, byl součástí Karlova urbanistického plánu výstavby Nového Města pražského (1348). Byl koncipován jako součást systému církevních staveb, které v půdorysu města tvoří kříž. Areál kláštera zahrnuje konventní chrám, jižně přiléhající kvadraturu s rajským dvorem, na západ od ní komplex novějších budov z 1. poloviny 19. a ze 30. let 20. století. Patří do něj i kaple sv. Kosmy a Damiána s raně barokní klenbou.\n\nNa stavbě gotického trojlodního kostela a kláštera se podílela Karlova dvorská huť. Ambit kláštera byl v 60. letech 14. století vyzdoben cyklem 85 nástěnných gotických maleb s paralelami ze Starého a Nového zákona. Autory maleb byli tzv. Mistr emauzského cyklu (jehož jméno není známo), dále Mikuláš Wurmser ze Štrasburku a Mistr Oswald. V 17. a 18. století byly stavby barokizovány a chrámu přibyly dvě raně barokní věže. Klášterní budově přibylo navíc jedno poschodí a v letech 1766–1769 dostala pozdně barokní fasádu. V letech 1880–1890 areál přestavěli beuronští benediktini do novogotické podoby v duchu beuronského slohu. V letech 1929–1930 zahájili úpravu části komplexu podle projektu architekta Bohumila Hypšmana.\n\nPoté, co areál kláštera utrpěl vážné škody při spojeneckém náletu v únoru 1945, bylo přistoupeno v letech 1953–1954 k rekonstrukci kleneb podle návrhů profesora Bedřicha Hacara. Podle projektu architekta Františka Marii Černého byla provedena rekonstrukce kostela, při níž pobořené věže nahradila betonová skořepinová křídla s pozlacenými hroty. 1961 byla osazena čtyři vitrážová okna s motivy astronomických symbolů planet, Svatého Ducha a personifikacemi astronologie a astronomie podle návrhu malíře Jiřího Binko, která vznikla na zakázku Astronomického ústavu Československé akademie věd. Nový oltář, vysvěcený v roce 2003 (světitel arciopat Asztrik Várszegi), byl vyroben podle návrhu akademického sochaře Karla Stádníka.\n\n\n\n\n"}
{"id": "106788", "url": "https://cs.wikipedia.org/wiki?curid=106788", "title": "Člunový jeřáb", "text": "Člunový jeřáb\n\nČlunový jeřáb, též davit, je konstrukce, obvykle ocelová, která umožňuje spouštět záchranné čluny, zavěšené mezi dvěma těmito jeřáby, podél boku lodi. Sestává z jednoho mechanického ramene s navijákem pro spouštění záchranných člunů a zvedání různých předmětů do lodi.\n\nVývoj člunových jeřábů od jejich počátečního tvaru \"husího krku\" do dnešní podoby významně ovlivnil A. P. Schat, který si nechal patentovat roku 1926 několik zařízení, umožňujících záchranným člunům klouzání přes překážky na trupu lodi, známé též jako „\"Shat Skate\"“. Základem zařízení byl samobrzdící lanový buben, což umožňovalo rovnoměrné spouštění člunu.\n\nČlunové jeřáby jsou konstruovány tak, aby byly na místech paluby, kde je námořní architekti považovali za nezbytné. Tak vznikly různé druhy těchto jeřábů:\n\n\nJeřáby typu Schat se staly tak běžnými, že je specifikace loděnic začaly požadovat.\n\nSoučasný vývoj je založen na vypouštění člunů z rampy, umístěné na zádi lodi. Je tím nahrazeno spouštění pomocí navijáků. Podobný systém vyvinutý firmou Schat je používán také na pobřežních ropných plošinách, kde jsou tyto jeřáby umístěny po obvodu konstrukce.\n"}
{"id": "106794", "url": "https://cs.wikipedia.org/wiki?curid=106794", "title": "Petr Uhl", "text": "Petr Uhl\n\nPetr Uhl (* 8. října 1941 Praha) je český levicově orientovaný novinář a politik, za normalizace disident a signatář Charty 77, od června 1990 do června 1992 poslanec Sněmovny národů Federálního shromáždění za Občanské fórum, později za Občanské hnutí, v letech 2002–2007 člen Strany zelených.\n\nMaturoval na jedenáctileté střední škole v roce 1958, roku 1963 promoval na ČVUT jako strojní inženýr. Poté pracoval jako technik, patentový úředník a od roku 1966 učil na strojní průmyslové škole. Na podzim 1968 inicioval založení levicového Hnutí revoluční mládeže (2. prosince 1968), v jehož čele stál až do svého uvěznění o rok později.\n\nZa své aktivity po srpnu 1968 byl 15. prosince 1969 zatčen a následně odsouzen k čtyřletému trestu vězení. Šlo o první velký politický proces po začátku normalizace. Po propuštění v roce 1973 pracoval jako projektant a strojník. Roku 1974 se oženil s Annou Šabatovou. Byl spoluzakladatelem Charty 77, kterou podepsal již v prosinci 1976, a spoluzakladatelem Výboru na obranu nespravedlivě stíhaných. Po roce 1977 byl proto propuštěn ze zaměstnání a v roce 1979 odsouzen na pět let do vězení (spolu s ním byli odsouzeni i Václav Havel, Jiří Dienstbier a Václav Benda). Po propuštění od roku 1984 do roku 1989 pracoval jako strojník a topič. Dále se angažoval v disentu, vydával Informace o Chartě 77 a od roku 1988 byl aktivní ve Východoevropské informační agentuře. Profiloval se jako stoupenec demokratického a samosprávného socialismu. V roce 1982 v tomto smyslu publikoval spis \"Program společenské samosprávy\".\n\nBěhem sametové revoluce Petr Uhl coby redaktor Východoevropské informační agentury rozšířil formou telefonátu do rádia Svobodná Evropa informaci, že během zásahu proti demonstraci konané dne 17. listopadu na Národní třídě byl zabit student Martin Šmíd. Tuto nepravdivou zprávu se dozvěděl přes prostředníky od Drahomíry Dražské, která si ji nejspíše sama vymyslela. Ačkoliv na fámu ihned zareagovaly československé oficiální sdělovací prostředky a přinesly rozhovor s údajně mrtvým studentem Šmídem, vzbudila ve společnosti velké rozhořčení a přispěla k pádu komunistického režimu.\n\nDůvěryhodnost zprávy o Šmídově smrti měl potvrdit fakt, že na místě demonstrace zůstal ležet na zemi agent Státní bezpečnosti Ludvík Zifčák. Několik týdnů po zásahu na Národní přišel Zifčák s tím, že na Národní simuloval mrtvolu a že celý zásah na Národní třídě byl součástí spiknutí, které mělo diskreditovat vedení KSČ a umožnit cestu k moci jiné skupině v rámci komunistické strany. Závěrečná zpráva vyšetřovací komise FS k událostem 17. listopadu v bodu III. 6 ovšem uvádí: „\"Zásadní skutečností, vyvracející Zifčákovo tvrzení, že jeho úlohou na Národní třídě bylo předstírat vážné zranění účastníka demonstrace, je jeho jednání v době po zásahu a následujících dnech\".“ Komise za nejpravděpodobnější možnost označila to, že Zifčák byl mezi demonstranty přítomen jako příslušník StB, byl při zákroku zraněn a „\"v důsledku psychického i fyzického vypětí omdlel\"“.\n\nPetr Uhl se za rozšíření fámy omluvil na veřejném shromáždění občanů na Letenské pláni. Úloha Dražské, Uhla, Zifčáka a dalších osob na rozšíření dezinformace vedla k vytváření spikleneckých teorií o tom, že listopadový převrat byl předem naplánován a organizován. Ani jedna z poslaneckých vyšetřovacích komisí okolnosti vzniku fámy neobjasnila.\n\nPo sametové revoluci pracoval v Koordinačním centru Občanského fóra. Po volbách v červnu 1990 zasedl do české části Sněmovny národů Federálního shromáždění (volební obvod Praha) za Občanské fórum. Působil i v radikálně levicové skupině Levá alternativa, na jejímž vzniku se podílel. Po rozpadu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992. V parlamentu vystupoval proti lustračnímu zákonu. Členem Občanského hnutí byl do září 1992.\n\nV letech 1990-2000 byl expertem ženevské pracovní skupiny pro svévolná zadržování při komisi (dnes radě) OSN pro lidská práva. Od února 1990 do září 1992 vykonával funkci generálního ředitele ČTK/ČSTK, do roku 1994 tam pracoval jako redaktor. Poté pracoval do roku 1996 jako redaktor dvouměsíčníku Listy Jiřího Pelikána a později, v letech 1996 až 1998, byl redaktorem deníku Právo. Roku 1997 začal spolupracovat s ČSSD (jako nečlen), v letech 1998-2001 byl zmocněncem vlády pro lidská práva a zároveň předsedou Rady pro národnosti, Rady pro lidská práva a Mezirezortní komise pro záležitosti romské komunity, a také náměstkem místopředsedy vlády pro lidská práva. Protestoval proti stavbě zdi v Matiční ulici v Ústí nad Labem. Roku 2001 z důvodu očekávaného střetu zájmu rezignoval na všechny své funkce poté, co byla Anna Šabatová zvolena zástupkyní Veřejného ochránce práv. Od března 2001 do dubna 2006 byl znovu redaktorem deníku Právo. Roku 2003 byl zvolen členem Rady České televize.\n\nV roce 2002 podepsal výzvu \"Dejme šanci zeleným\", která umožnila Straně zelených překonat vnitřní spory a otevřít ji i osobnostem mimo stranické struktury.\n\nOd roku 2002 byl členem Strany zelených. V letech 2003–2004 se podílel na formulování programových tezí strany, ale jeho návrhy nebyly přijaty, protože zvítězila koncepce, kterou prosazoval předseda Jan Beránek a Jakub Patočka. Uhl pak společně s Ivanem Dejmalem vedl \"Otevřenou platformu\", která byla kritická k vedení (Beránek, Patočka) a ve volbách do Evropského parlamentu v roce 2004 vyjádřila raději podporu lídrovi Strany pro otevřenou společnost. Za Stranu zelených roku 2006 kandidoval na šestém místě pražské kandidátky. V lednu 2007 ze Strany zelených vystoupil s odůvodněním že „dnešní koaliční nevětšinová vláda je produktem politické korupce, stojí na podvodu“, s čímž odmítl souhlasit, a uvedl i další politicko-ideologické důvody, jako například postoj SZ k americkým základnám. Uhlův syn Michal ve straně zůstal a zastával v ní funkci vedoucího genderové odborné sekce.\n\nV dubnu 2007 podal trestní oznámení na pracovníky TV Prima pro podezření ze spáchání trestného činu podněcování k nenávisti vůči skupině osob, když nechali diváky dvakrát hlasovat pomocí krátkých textových zpráv o otázkách souvisejících s výroky Jiřího Čunka. Pracovníci televize Prima podle Uhla „věděli nebo měli a mohli vědět, že výsledek bude pro Jiřího Čunka příznivý a bude ‚potvrzovat‘ zákonnost a správnost jeho výroku“.\n\nUhl sám sebe charakterizoval: „Mám velkou citlivost k sociálním problémům, k diskriminaci a k nerovnoprávnosti. Politicky se označuji za socialistu, který má blízko k sociální demokracii. Dále jsem levicový liberál a hodně mě ovlivnilo zelené myšlení.“ Uhl odmítal sovětský imperialismus, stalinismus a prohlásil o sobě: „Moje politické názory jsou natolik marxistické, socialistické, levicové, že se příliš rozcházejí s praxí i teorií komunistické strany.“ Sám byl proto komunistickým režimem pro své levicově demokratické názory v letech 1969–1973 vězněn. Kromě sovětského současně odmítal i americký imperialismus a intervencionismus, v 60. letech se pak v Paříži zúčastnil protestů proti válce ve Vietnamu.\n\nUhl se podle vlastních slov před rokem 1989 nehlásil přímo k trockismu, ale k revolučnímu marxismu, i když mnozí lidé z Hnutí revoluční mládeže se k trockismu hlásili. Členem Čtvrté internacionály byl až od roku 1984, vystoupil v roce 1992, když ho jeho pařížští soudruzi přesvědčovali o tom, že už není marxistou. Tím zůstal dodnes, ale už se nepovažuje za revolučního marxistu. Uhl ztratil postupně, již od roku 1969 do roku 1989, víru ve světovou revoluci a v úspěch jejích tří front – antikapitalistické revoluce, národně-osvobozovacího boje a revoluce proti byrokratické diktatuře stalinského typu. Od listopadu 2002 byl členem Strany zelených, ze které v lednu 2007 vystoupil na protest proti účasti SZ v Topolánkově vládě.\n\n\n\n\n"}
{"id": "106796", "url": "https://cs.wikipedia.org/wiki?curid=106796", "title": "François Mauriac", "text": "François Mauriac\n\nFrançois Charles Mauriac (čti \"fransoa šárl mórijak)\") (11. října 1885, Bordeaux – 1. září 1970, Paříž) byl francouzský romanopisec, esejista, dramatik, básník a novinář, nositel Nobelovy cenu za literaturu za rok 1952. Je jednou z největších osobností dlouhé řady francouzských katolických spisovatelů.\n\nFrançois Mauriac se narodil jako nejmladší z pěti dětí v zámožné bankéřské rodině. V jeho necelých dvou letech mu zemřel otec a od té doby o děti spolu s matkou pečovali prarodiče. Matka byla velmi zbožnou katoličkou a François byl proto v sedmi letech poslán do školy Mariánského řádu \"Collège de Grand-Lebrun\" na předměstí Bordeaux. V Bordeaux pokračoval i v univerzitních studiích, které zakončil v roce 1905.\n\nV roce 1906) pak Mauriac odešel do Paříže, kde se připravoval na přijímací zkoušky na École Nationale des Chartes, kam byl přijat v roce 1908. Příliš dlouho se však na této škole nezdržel – po několika měsících jí opustil na základě pevného rozhodnutí zasvětit svůj život literatuře.\n\nSvé první dílo, básnickou sbírku \"Les mains jointes\" (Sepjaté ruce) vydal hned v následujícím roce (1909), další sbírku básní \"Adieu à l'adolescence\" (Sbohem dospívání) pak v roce 1911. Poté se zaměřil spíše na prózu, v roce 1913 vydal svůj románový debut \"L’Enfant chargé de chaînes\" (Svázané dítě) a postupně si osvojil svůj typický velmi poetický a sugestivní styl psaní. Jeho rané práce patří současně do období jeho osobní mladistvé spirituální krize, kdy trpí pocitem, že křesťanské duchovní zaměření člověka je potlačujícím faktorem přirozených lidských potřeb. Téma boje mezi city a rozumem, resp. touhou a odpovědností uvnitř člověka se tak stává ústřední problematikou Mauriacových děl i do budoucnosti, ovšem již v mnohem hlubším rozměru.\nPo skončení první světové války, během které sloužil na Balkáně jako příslušník Červeného kříže, vydal Mauriac v roce 1922 sbůj další román \"Le baiser au lépreux\" (Polibek malomocnému), který byl jeho prvních výrazným úspěchem. Další Mauriacovy práce byly sice odmítnuty pravým křídlem katolických kritiků, novela \"Thérèse Desqueyroux\" (Tereza Desqueyrouxová) z roku 1927 však došla nadšeného přijetí u čtenářů i ostatní kritiky, kterou byla tehdy označena za historicky nejlepší francouzský román.\n\nV červnu 1933 byl Mauriac přijat do Francouzské akademie (Académie française)). V té době psal pro pařížský list Le Figaro, kde pravidelně uveřejňoval své články, upozorňující na hrozbu nastupujícího fašismu. Třicátá léta byla současně obdobím, kdy psal též divadelní dramata, která byla uváděna s poměrně slušným úspěchem v Comédie-Française (např. jeho první drama \"Asmodée\" dosáhlo v letech 1937 – 1938 sta repríz). V roce 1941 vydal patrně své nejvýznamnější dílo, román \"La Pharisienne\" (Farizejka). V průběhu druhé světové války pak aktivně spolupracoval s hnutím \"La Résistance\", v němž působilo mnoho spisovatelů, odmítajících okupaci Francie.\n\nMauriac byl velkým přívržencem hlavního představitele francouzské zahraniční armády generála Charlese de Gaulla (pozdějšího francouzského prezidenta). Po válce podporoval jeho politické ambice a především jeho protikoloniální politiku (v roce 1964 o něm napsal rozsáhlou biografickou esej). V roce 1952 vydal další vynikající román \"Galagai\" a současně získal Nobelovu cenu za literaturu \"za pronikavou znalost lidské duše a uměleckou intenzitu, s nimiž v románové podobě tlumočí drama lidského života\" (citace z odůvodnění Švédské akademie). O šest let později jej De Gaulle vyznamenal Velkým křížem čestné legie.\n\nOd počátku padesátých let psal Mauriac pravidelně každý týden novinové sloupky (nazývané \"Bloc-notes\"), které si získaly velký ohlas. Koncem padesátých let je autor začal zpracovávat knižně a později je vydal ve dvou svazcích jako \"Le Nouveau Bloc-notes (1958–1960) a (1961–1964)\". Jeho práce v šedesátých letech se kromě toho omezuje již téměř jen na psaní vzpomínek, které zahrnují i filozofické a politické úvahy.\n\nFrançois Mauriac zemřel v Paříži 1. září roku 1970 a byl pochován na hřbitově ve Vémars, kde v posledních letech před smrtí žil.\n\nDílo Françoise Mauriaca je významné především tím, že autor patří mezi tradiční romanopisce, pro něž viditelný svět nepřestal existovat, jehož hrdinové jsou lidmi s dušemi v duchu křesťanského pohledu, spisovatel, osobující si základní právo na komentář, tedy na vyjádření svých názorů. Jeho apologie člověka je vlastně schopností vidění zárodečného jádra lidské podstaty, která – jakkoli obrostlá pokřivenými větvemi předsudků, zvyků, primárního egoismu a archetypů - nese veškerou tíhu citového a morálního rozporu života a je jí nutno prizmatem této skutečnosti též nahlížet. Anglický spisovatel Graham Greene, kterého Mauriac obdivoval (obdiv byl vzájemný, stejně jako byla příbuzná i jejich ústřední témata) a považoval jej za největšího moderního romanopisce, o něm napsal: \"\"Události v románech F. Mauriaca jeho hrdiny obyčejně nemění (což je skutečnost, kterou romantické nepravdy neznají), ale odhalují jejich nitro postupně s nesmírnou jemností. Jeho morální a náboženské cítění se od běžného diametrálně odlišuje - nenarazíte u něj na falešný předpoklad či na konvenční postavu. Se sympatiemi ukazuje spirituální podstatu člověka, skrytou pod vrstvou destruktivního sobectví a falešné lítosti. Pokrytec přece nemůže žít věčně, aniž by na něj neměly vliv názory, které vyznává. V Mauriacově díle má místo ironie, nikoli satira. Kdyby byl Pascal býval psal romány, byl by užil právě této metody a tohoto tónu\"\".\n\nMauriacovo dílo obsahuje téměř šedesát titulů (románů, divadelních her, esejů, filozoficky laděných biografií, polemik, politických úvah, pamětí a článků).\n\n\n\n\n\nO Françoisovi Mauriacovi bylo vydáno kolem dvaceti podrobných biografií či studií, ze kterých uvádíme:\n\nHlásíc se k odkazu spirituality spisovatelova díla vznikla společnost \"Association Européenne François Mauriac\" (Evropská společnost François Mauriac), jejímž cílem je podpora autorů a vydávání děl současné evropské literatury, především duchovního zaměření.\n\n\n"}
{"id": "106797", "url": "https://cs.wikipedia.org/wiki?curid=106797", "title": "Pankrác (Praha)", "text": "Pankrác (Praha)\n\nPankrác () je název horní části katastrálního území Nusle v Praze 4 (vlastní historické Horní a Dolní Nusle se nacházejí v okolí náměstí Generála Kutlvašra, Bratří Synků a v Nuselském údolí kolem železničních tratí na Plzeň a České Budějovice, oblast na kopci jižně od Nuselského údolí (na Pankrácké terase či Pankrácké pláni) je označována místním názvem Pankrác, podle kostela svatého Pankráce, dříve také Nusle II nebo Nové Nusle).\n\nMístní název (Pankrác = česky Všebor) je odvozen od patrona zdejšího kostela, sv. Pankráce, římského mučedníka. Kostelík stojí v horní části Sinkulovy ulice. Dnešní raně barokní svatyně byla vybudována během druhé poloviny 17. století michelskými jezuity. Stanula na základech staršího románského a později gotického kostela, který byl pobořen císařskými vojsky při švédském obléhání Prahy roku 1648 a vypleněn pruskou armádou roku 1757. Pod kostelem bylo během archeologického výzkumu v letech 1968–1970 odhaleno základové zdivo románské rotundy z konce 12. století. Po zrušení jezuitského řádu roku 1773 byl kostel odsvěcen a do roku 1818 využíván jako sklad prachu. Díky čilé stavební aktivitě na přelomu 18. a 19. století byl kostel opět vysvěcen a dodnes je součástí nuselské farnosti římskokatolické církve (je filiálním k nuselskému kostelu svatého Václava).\n\nSeverozápadně od kostela stála hospodářská usedlost Vokáčka.\n\nNa sídlišti Zelená liška, prakticky na rozhraní čtvrtí Nusle, Krč a Michle před vodojemem architekta Jana Kotěry z roku 1906, (jeho kopií je Třeboňská vodárna z roku 1909) se nacházel velký a celosvětově známý průmyslový podnik. Jednalo se o původní Janečkovu zbrojovku JaWa-Janeček-Wanderer, pozdější (národní) podnik Jawa Nusle, vyrábějící motocykly, které tradičně vítězily v Trophy teamech soutěže \"mezinárodní šestidenní\". Dnes zde mají své provozovny řetězec Bauhaus, Finanční úřad pro Prahu 4, pojišťovny a další úřady a firmy. Menší provoz Jawy (tzv. motozbroj) se také nalézal v ulici 5. května vedle někdejšího kina Libuše jen malý kousek od někdejšího autobusového nádraží a konečné stanice trolejbusů. V roce 1964 pak došlo k násilné reorganizaci motocyklového průmyslu v Československu, z národního podniku Jawa Nusle se direktivním způsobem již roku 1960 stal jiný podnik, jednalo se o podnik ČKD Polovodiče zabývající se elektrotechnickou výrobou v oblasti silnoproudé elektroniky (výroba diod, tyristorů, triaků, usměrňovačů apod.). Za kinem Libuše, v dnešní ulici 5. května, působila již od doby první republiky firma na cejchování, opravy a výrobu vah. V ulici Na Pankráci, blízko kostela sv. Pankráce a Sokolovny, hrálo též první nuselské širokoúhlé kino \"Revoluce\".\n\nV současnosti je Pankrác především obytná a administrativní čtvrť a žádný významný průmysl se zde nenachází.\n\nOd sklonku 19. století se název „Pankrác“ stal známým i jako označení pro pražskou pankráckou věznici (stavba Nusle č. p. 998), která byla vystavěna v letech 1885–1889 jako náhrada za Svatováclavskou trestnici poblíž Karlova náměstí na Novém Městě pražském a byla několikrát přestavována (naposledy v roce 1939). S věznicí souvisí i bývalá budova krajského trestního soudu a později Nejvyššího soudu na Náměstí hrdinů (Nusle č. p. 1300), která byla přistavěna k věznici v letech 1929–1933 a je dílem arch. Bedřicha Bendelmayera. V budově dnes sídlí Vrchní soud a Vrchní státní zastupitelství v Praze.\n\nOblast Pankráce byla ve 20. a 30. letech 20. století územím rozsáhlé bytové výstavby. Další výstavba pokračovala hlavně v 60. letech, kdy vyrostla sídliště Pankrác I, Pankrác II a Pankrác III. Nedaleko od sídliště Pankrác I byl v té době také dostavěn rozsáhlý televizní komplex Československé televize na Kavčích horách (nyní sídlo České televize), který se fakticky z větší části nachází ve čtvrti Podolí, z menší části pak v Nuslích (Hranice mezi katastry Podolí a Nuslí tam vede středem televizní budovy známé jako \"rohlík\", dle svého půdorysu-poté prochází podolskou kolejí ČVUT k ulicím Na Dolinách a Sinkulovy). V roce 1969 vznikla ještě na katastru Nuslí u zdravotního střediska plastika, připomínající písmena J a P (tragické úmrtí Jana Palacha), která byla odstraněna až po roce 2000, byla již ve špatném stavu a údajně svou výškou okolo pěti metrů stínila nově zbudovanému kruhovému objezdu.\n\nOd sedmdesátých let postupně vyrůstaly výškové budovy. V roce 1977 byla postavena budova Motokovu (dnes City Empiria), v roce 1983 byl dokončen hotel Panorama (nyní Panorama hotel Prague). V osmdesátých letech se začala stavět nová budova Československého rozhlasu (dnes City Tower), přes 20 let stála pouze hrubá stavba, dostavěna až v roce 2008. V roce 2008 vzniklo také obchodní centrum Arkády Pankrác. City Tower a City Empiria byly dvě nejvyšší budovy v Česku do roku 2013, kdy je překonal brněnský AZ Tower. Výstavba budovy ve tvaru „V\" – V Tower s výškou 104 metrů začala v červnu 2015, skončila v únoru 2018. Mezi další kancelářské budovy zde stojící patří City Green Court, Trimaran či Main Point Pankrác.\n\nV části Pankráce při náměstí Hrdinů stojí budova někdejšího Centrotexu.\n\nPankrác se zapsala do historie také svým autobusovým nádražím Pankrác – historicky prvním nádražím tohoto typu v Praze. Bylo slavnostně otevřeno 7. července 1947. Nádraží sloužilo autobusovým linkám směřujícím především do jižních Čech, na Benešovsko a do Posázaví. Kapacita byla asi 200 spojů denně a počet cestujících postupně narostl na 11 000 denně.\n\nV bezprostřední blízkosti autobusového nádraží (přibližně v prostoru pozdějšího mrakodrapu Motokovu) se také nacházela konečná stanice trolejbusové linky 55, která vedla přes Podolí pod Vyšehradem na Výtoň ke staré Botanické zahradě UK a odtud až na Václavské náměstí, kde se nacházela druhá konečná stanice. V jižním cípu autobusového nádraží se také nalézala velká čerpací stanice pohonných hmot.\n\nTramvajová doprava na Pankrác byla zahájena v roce 1925, kdy byla trať z Nuslí dovedena na dnešní náměstí Hrdinů. Brzy byla postavena nová vozovna a již v roce 1930 byla trať prodloužena až na Kačerov.\n\nV těsném sousedství autobusového nádraží procházela tramvajová trať ulicí 5. května. V důsledku výstavby Severojižní magistrály byla později přeložena do ulice Na Pankráci. Jezdívaly zde tramvajové linky číslo 3, 13 a 14. Linka číslo 13 končila v Krči na Ryšánce a dále linky 3 a 14, jenž vedly nejprve na Lísek (pozdější Budějovické náměstí, nyní okolí stanice metra Budějovická) a později až na Kačerov – teprve mnohem později sem byla vedena také linka číslo 18. Tyto tramvajové tratě byly definitivně zrušeny v důsledku otevření linky „C“ Pražského metra v roce 1974. Jejich pozůstatek tvoří onen malý kousek od Nuselské radnice na náměstí Hrdinů, který zůstal, mimo jiné, zachován také kvůli provozu v Pankrácké tramvajové vozovně.\n\nV roce 1986 bylo autobusové nádraží na Pankráci uzavřeno s tím, že bude rekonstruováno tak, aby zde mohlo být odbavováno 700 autobusů denně. V roce 1990 vzniklo sdružení Občanská iniciativa Pankráce, která se zasazovala o zrušení záměru dokončit rekonstrukci a zprovoznit autobusové nádraží, protože většina obyvatel bezprostředně sousedících domů proti provozu tohoto nádraží v sousedství bytů protestovala. Na základě těchto protestů se vedení městské části Praha 4 rozhodlo rekonstrukci nádraží zastavit a dohodlo s investorem změnu projektu tak, že areál bude sice dokončen, ale v budovách původně určených pro nádraží vznikne nová (na Pankráci již třetí) tržnice. Ta byla otevřena počátkem roku 2000, fungovala ale jen krátce. V roce 2006 byla zbořena a na jejím místě byl v prosinci 2008 otevřen administrativní komplex Gemini.\nFunkci autobusového nádraží převzalo autobusové stanoviště u stanice metra Roztyly na lince C.\n\nNa Pankrác se nejlépe lze dostat metrem, linkou C, do stejnojmenné stanice. Kromě toho sem vede tramvajová trať zakončená Pankráckou vozovnou na náměstí Hrdinů.\n\nV budoucnu se počítá s výstavbou stanice linky metra D a ve výhledu i linky E. Spolu s tímto je možné (ač málo pravděpodobné), že se sem navrátí tramvajová trať v trasování Lihovar – Dvorce – Jeremenkova – Budějovické náměstí – Pražského povstání (viz Budějovické náměstí). V roce 2008 zastupitelstvo Prahy 4 zveřejnilo, že bude uvažovat také o alternativním vedení tramvaje od náměstí Hrdinů ulicí Na Dolinách k Podolské vodárně.\n\nV blízkosti stanice metra Pankrác existovaly tři tržnice. První z nich („oranžová“) fungovala v jedné ze čtyř čtvercových budov, které stojí nad tunely metra směrem do centra. V roce 2006 byla rekonstruována, v polovině roku 2017 byla definitivně uzavřena. Druhá tržnice byla v 80. letech umístěna do velké montované haly, která zde zůstala po výstavbě výškových budov. V přilehlých venkovních stáncích byl velký výběr čerstvé zeleniny a ovoce. Tato tržnice byla zbořena roku 2006 spolu s přilehlým šestipodlažním domem z roku 1930 ve Hvězdově ulici (první polovina tohoto domu zanikla již dříve při stavbě metra) a starším domkem a vilkou v kolmé ulici Runczikově. Uvolněné místo bylo využito pro rozšíření Hvězdovy ulice na čtyři pruhy a pro obchodní centrum Arkády Pankrác, které bylo otevřeno 14. listopadu 2008 (shodou okolností v den 90. výročí první volby T. G. Masaryka prezidentem republiky). Třetí tržnice fungovala jen krátce (viz odstavec konec autobusového nádraží). Na jejím místě vyrostly nové prosklené domy v Pikrtově ulici.\n\nNa konci Hvězdovy ulice u kruhového objezdu a zdravotního střediska sídliště Pankrác II ve směru do Nuslí stávalo v letech 1970 až 2002 čtyřmetrové sousoší vertikálně řazených písmen J a P, připomínající plamen a neoficiálně památku na sebeobětování Jana Palacha. Bylo odstraněno po roce 2002 pro \"neopravitelnost\".\n\n"}
{"id": "106799", "url": "https://cs.wikipedia.org/wiki?curid=106799", "title": "FC Skuteč", "text": "FC Skuteč\n\nFC Skuteč je český fotbalový klub, hrající Okresní přebor.\n\nFC byl ve Skutči založen v roce 1919 a první utkání sehrál v Chotěboři. První hřiště (původně u dívčí školy) bylo otevřeno 22. května 1920 zápasem se Slovanem Pardubice. Od roku 1926 je oddíl členem \"Českého svazu footballového\" (jehož pokračovatelem je ČMFS). Mezi největší úspěchy klubu patří postup do Divize C v roce 2004. Klub je stabilním účastníkem Krajského přeboru Pardubického kraje.\n\n9. srpna 1967 se na Letním stadionu ve Skutči představil také Sir Stanley Matthews a František Plánička při příležitosti propagace výrobků značky Botas. Proti sobě se představila mužstva Pardubického kraje a anglické profesionální mužstvo Port Vale FC, hrající tehdy 3. anglickou ligu. Zápas skončil 2:2. Utkání sledovalo přes 4000 platících diváků.\n\nNejvětší úspěchy : Postup do Divize C – 2003/04\nVítězství v divizi nad Spartakem Čelákovice 6:1\n"}
{"id": "106800", "url": "https://cs.wikipedia.org/wiki?curid=106800", "title": "Midnight Commander", "text": "Midnight Commander\n\nMidnight Commander (mc) je správce souborů pro systémy unixového typu.\n\nMidnight Commander vytváří textové uživatelské rozhraní, které usnadňuje uživateli správu souborů a adresářů, spouštění programů a další běžné činnosti. Používá textový režim, který umožňuje jeho použití v konzoli, v okně textového terminálu nebo přes SSH spojení či jiný způsob vzdáleného přístupu. Hlavní rozhraní se skládá ze dvou panelů zobrazujících soubory, příkazového řádku a menu.\n\nMidnight Commander je obsažen ve většině linuxových distribucí a je šířen pod licencí GNU General Public License. Je z velké části počeštěn.\n\n\n"}
{"id": "106803", "url": "https://cs.wikipedia.org/wiki?curid=106803", "title": "Nmap", "text": "Nmap\n\nNmap (Network MAPer) je bezpečnostní skener portů vyvinutý Gordonem Lyonem (známý pod přezdívkou \"Fyodor\" nebo \"Fyodor Vaskovich\"). Primárně se tento nástroj používá k hledání hostitelských počítačů a služeb na počítačové síti, čili k vytvoření jakési \"mapy\" sítě. Aby Nmap mohl vykonávat tyto úkoly, odesílá na cílový počítač speciálně upravené pakety a poté analyzuje odpovědi.\n\nNa rozdíl od jiných jednoduchých skenerů portů, které pouze odesílají pakety v určité předdefinované časové periodě, Nmap počítá s různými stavy počítačové sítě (kolísání latence, zahlcením sítě, interference s cílovým strojem) během skenování. Díky obrovské komunitě uživatelů a přispěvatelů se Nmap stal více než jenom skenerem, který je schopen zjistit, zda je hostitelský počítač online či offline, a který zjistí, jaké porty jsou otevřené a jaké zavřené. Nmap je schopen odhalit operační systém cílového počítače, jména a verze služeb naslouchajících na portech, jak dlouho je cílový systém online, typy zařízení nebo přítomnost firewallu případně jeho pravidla. Nmap byl původně vyvinut pro skenování velkých sítí a proto zvláště v tomto segmentu vyniká nad ostatními skenery.\n\nNmap je dostupný pro operační systémy Linux, Solaris, HP-UX, BSD, Windows, Mac OS X, SGI IRIX a AmigaOS. První verze byla vydána, spolu se zdrojovým kódem v září 1997 v magazínu Phrack.\n\n\n\nNmap byl původně nástrojem spouštěným na UNIXových platformách v příkazovém řádku. Ve verzi 4.50 bylo implementováno grafické rozhraní ZenMap. Dle slov samotného \"Fyodora\" to bylo z toho důvodu, že zde byla potřeba poskytnout uživateli alespoň nějakou mapu, když už jde o síťové mapování. Před verzí 4.50 se jakožto grafické rozhraní používal NmapFE (dostupný od verze 2.50).\n\nTCP Connect Plné TCP připojení k cílovému systému\nXMAS tree scan Útočník zkontroluje služby běžící na cílovém systému pomocí odeslání tzv. XMAS-tree scanu. Jak je patrno již z názvu tento scan rozsvítí všechny žárovky na vánočním stromečku. V našem případě všechny flagy čili FIN, URG a PSH, jsou odeslány.\nSYN Stealth scan Také znám jako half-open scan. Útočník odesílá SYN paket a dostává zpět SYN-ACK ze serveru. Protože není navázáno plné TCP spojení je tento typ scanu poněkud nenápadnější.\nNull scan Tento scan má velkou šanci projít skrze firewall nedetekován nebo modifikován. U tohoto scanu není nastaven žádný z flagů. Smutné je, že je funkční pouze na UNIXových platformách.\nWindows scan Velmi podobný ACK scanu, funguje pouze na Windows systémech.\nACK scan Tento scan je spíše určen na detekci pravidel firewallu. Je funkční pouze na UNIXových platformách.\n\n-sT TCP connect scan\n-sS SYN scan\n-sF FIN scan\n-sX XMAS scan\n-sN Null scan\n-sP Ping scan\n-sU UDP scan\n-sO Protocol scan\n-sA ACK scan\n-sW Windows scan\n-sR RPC scan\n-sL List/DNS scan\n-sI Idle scan\n-Po Bez PING\n-PT TCP PING\n-PS SYN PING\n-PI ICMP PING\n-PB TCP a ICMP PING\n-PB ICMP Timestamp\n-PM ICMP Netmask\n-oN Normal output\n-oX XML output\n-oG Greppable output\n-oA All output\n\n"}
{"id": "106804", "url": "https://cs.wikipedia.org/wiki?curid=106804", "title": "Borovice Heldreichova", "text": "Borovice Heldreichova\n\nBorovice Heldreichova (\"Pinus heldreichii\"), též známá jako borovice bělokorá, je evropská dvojjehličná borovice, rostoucí v horských polohách především na vápencích na Balkáně, kde se střídá s borovicí rumelskou, která zde roste na žule.\n\n• \"Pinus leucodermis\" Antoine (1864)\n\nPod tímto názvem je uváděna velmi často a některými (i současnými) dendrology jsou dokonce uváděny v systematice oba názvy pro dva odlišné druhy borovic.\n\nStrom podobný borovici černé, až 35 m vysoký, zavětvený až k zemi.\nKoruna kuželovitá, borka tenká, popelavá, dole hranatě šupinovitá.\n\nVětve a letorosty jsou šedohnědé, letorosty jsou na rozdíl od podobné borovice černé ojíněné.\n\nPupeny podlouhle vejčité, šedobělavé s bílými špičkami, bez pryskyřice.\n\nJehlice po 2, dlouhé 4-9 cm, nahloučeny štětkovitě na konci větviček, tuhé, leskle zelené.\n\nŠišky jednotlivé, vejčité, 7-8 x 2,5 cm, nezralé tmavě fialové, zralé hnědé. Spodní šupiny mají štítek jehlancovitě zdvižený, s pupkem špičatým, ke spodině šišky zahnutým.\n\nSemena okřídlená, elipsovitá, 6-7 mm velká.\n\nNa balkánském poloostrově, v Bulharsku, Itálii, a Turecku, ale těžiště jejího výskytu je především v Albánii. Roste v nadmořských výškách 1200-2200 m na vápencových a dolomitových pohořích.\n\nJe výrazně vázána na vápencové podloží a nesnáší kyselé půdy.\n\nV České republice je vyhledávanou okrasnou dřevinou, přestože se v některých lokalitách (na kyselých půdách) obtížně pěstuje.\n\nZajímavý exemplář tohoto druhu nalezl v roce 1926 tehdejší tajemník Čs. dendrologické společnosti, Eugen Šmidt v Bosenských horách u Sarajeva v nadmořské výšce 1900 m. Byl kompaktní, kuželově keřovitý, asi 3m vysoký a zřejmě minimálně 100 let starý. V Průhonicích byl naroubován na borovici lesní a dodnes roste v průhonickém alpinu. Ani původní strom v Bosně, ani jeho roubovance nikdy neměly šišky. Protože rostla poblíž borovice kleč, Šmidt se domníval, že jde o křížence \"P. heldreichii\" x \"P. mugo\".\n\nDnes je tento kultivar, u nás známý jako „borovice šmidtka“, označován různými latinskými názvy, ale jeho správný název je \"P. heldreichii\" ´Smidtii´. Velice často se roubuje pro okrasné výsadby a alpina. V arboretu Sofronka byl mnohokrát roubován a je zajímavé, že z jednoho roubovance vyrostla normální stromovitá forma \"P. heldreichii\". To by znamenalo, že původní stromek v Bosně byl s největší pravděpodobností čarověník borovice Heldreichovy, který převládl a potlačil původní stromovitou formu. To samé se v Arboretu Sofronka objevilo u 5 let starého semenáče sibiřské limby: čarověník převládl a potlačil normálně rostoucí části a dnes je pravokořenným čarověníkem.\n\n\n"}
{"id": "106805", "url": "https://cs.wikipedia.org/wiki?curid=106805", "title": "Duhovka (platidlo)", "text": "Duhovka (platidlo)\n\nDuhovka je lidový název pro zlaté keltské mince – statéry. Raženy byly patrně v období od 3. do 1. století př. n. l. a nacházejí se v celé oblasti někdejší laténské kultury, od střední Francie přes Porýní, Bavorsko, Rakousko až do Uher (dnešní Maďarsko).\n\nDuhovky jim kdysi začali říkat lidé, kteří je nacházeli na polích většinou po prudkém dešti, který tyto mince omyl a ty se potom třpytily ve slunci. Lidé tyto zlaté mince spojovali s duhou a domnívali se, že padají právě z ní nebo že se nalézají tam, kde se duha dotýká země. Tento zkrácený český název má svůj ekvivalent v mnohem delším, méně poetickém, avšak popisnějším německém \"Regenbogenschüsselchen\" = duhové mističky.\n\n(Nejen) zlaté mince jsou významným druhem nálezů (registrovaný již v počátcích archeologického, či spíše vlastivědného bádání) pro poznání keltské společnosti. Vzhledem ke své hodnotě a funkci odrážejí její vnitřní vývoj i vnější styky, hospodářskou i technickou úroveň doby a citlivě reagují na historické události. Jejich užívání je jednou z nových znalostí, které Keltové přinesli do prostoru barbarika, tedy i na naše území. Keltové našich zemí přicházeli do styku a užívali nejčastěji makedonské statéry, které také nejstarší keltské mince napodobují. Postupem doby (opotřebováním razidel) však obraz na mincích hrubne a mění se; časem vůbec převažuje na ražbách vlastní keltský umělecký styl a mince jsou opatřovány novými svébytnými mincovními obrazy, dokonalými jak technickým provedením, tak uměleckým ztvárněním. Nejstarší keltské mince (ražené snad už na přelomu 4. a 3. století př. n. l.) byly ze zlata. Nejvyšší zlatá mincovní jednotka, statér o váze 8,6–8,4 g, napodobovala statéry makedonských panovníků Filipa II. (359 – 336 př. n. l.) a Alexandra III. Velikého (336 – 323 př. n. l.) s hlavou Pallas Athény na líci a stojící bohyní Niké na rubu. Tyto mince nebyly ještě užívány jako běžný směnný prostředek, pro svou vysokou hodnotu k tomu ani nebyly vhodné; měly funkci prestižní, užívaly se k placení klientů a jako dary – diplomatické a v oblasti kultu a náboženství. Dalším typem jsou statéry mající na rubu Athénu Alkis a napodobující tetradrachmy makedonského krále Filipa V. (221 – 179 př. n. l.); představují mladší fázi zlatých ražeb z 1. poloviny 2. století př. n. l. V této době, kdy vznikají oppida, s velkým rozvojem obchodu dochází i k velkému nárůstu mincovní produkce a mince ražené nejen ze zlata o téměř 100% ryzosti, ale i ze stříbra a jiných kovů pronikají daleko intenzivněji do směnných styků. Kromě zlatých statérů a stříbrných quinárů se razí i jejich menší nominální hodnoty – třetinky, osminky a čtyřiadvacetinky, tentokrát již především s mincovními obrazy, na nichž se uplatňují vlastní keltské výtvarné představy. Významnou skupinu tvoří mušlovité statéry, častým bývá obraz koně (někdy s jezdcem), kance, objevuje se kolečko s paprsky jako sluneční symbol, slunce s paprsky, stočený drak. Vedle četných nálezů zlatých a stříbrných ražeb se vyskytují i mince potinové a výjimkou nejsou ani falsa, mince s bronzovým jádrem plátovaným zlatem.\n\nVedle znalosti užívání mincí byla důležitá i jejich výroba. Technologie ražby byla následující: do důlků v mincovních destičkách byl nasypán na mincovních vážkách odvážený zlatý či stříbrný kov, žíháním v plameni roztaven a z takto vzniklých mincovních střížků byly za pomoci razidel (spodního železného kotoučovitého s bronzovou vložkou s negativem mincovního obrazu jedné strany mince a horního válcovitého s negativem druhé strany) raženy mince. Nálezy těchto předmětů, které dokládají ražbu mincí, pocházejí výlučně z oppid a nejvzácnější mezi nimi jsou nálezy razidel. Můžeme předpokládat, že podobně jako později právo razit mince bylo vyhrazeno pouze jedincům („králům“), ovládajícím to které území; jejich jména se často na mincích objevují, zvláště na mladších stříbrných tzv. bratislavských ražbách (BIATEC, BUSU, BUSUMARUS, DEVIL, MACCIUS, NONNOS).\n\nRažba zlatých mincí převládala u západních keltských kmenů, kdežto u východních Keltů převládaly mince stříbrné; předěl obou druhů ražeb tvoří Morava.\n\n\n\n\n"}
{"id": "106806", "url": "https://cs.wikipedia.org/wiki?curid=106806", "title": "Oskar Krejčí", "text": "Oskar Krejčí\n\nOskar Krejčí (* 13. července 1948 Praha) je český politolog, autor přibližně třiceti knih a více než tisícovky nejrůznějších studií a článků. Je univerzitním profesorem, ředitelem Institutu globálních studií UJAK v Praze.\n\nNarodil se v Praze, střední školu vystudoval v Sokolově. V devatenácti letech byl zatčen při pokusu o překročení státní hranice do Rakouska a po více než dvouměsíčním věznění odsouzen ke čtrnácti měsícům podmíněně. Rok pracoval jako horník na dole Gen. Jeremenko v Ostravě a více než rok jako strojník na KVHU ve Vřesové na Sokolovsku; zde vstoupil do KSČ. V letech 1969 až 1974 studoval na Filozofické fakultě UK v Praze sociologii a filozofii. Podílel se zde i na práci tzv. prověrkových komisí. Poté pracoval v Ústavu pro filozofii a sociologii ČSAV a absolvoval dlouhodobé vědecké stáže v SSSR a v USA.\n\nPodle Ministerstva vnitra ČR je evidován v seznamu spolupracovníků Státní bezpečnosti v celé řadě kategorií pod krycími jmény Oskar a Kaláb od roku 1975. Krejčí spolupracoval s 11. oddělením II. správy StB (zaměřena na mládež, vědu, školství a kulturu) a s X. správou StB (zaměřena na boj proti vnitřnímu nepříteli) jakožto důvěrník, agent a jako rezident, tedy zvláště spolehlivý a prověřený tajný spolupracovník, jenž organizoval práci dalších agentů, kteří mu byli svěřeni, a předával výsledky jejich činnosti.\n\nDo KSČ vstoupil už koncem 60. let a zůstal zde i v době tzv. normalizace. Od února 1989 do listopadu 1990 byl poradcem komunistických předsedů federálních vlád ČSSR Ladislava Adamce a ČSFR Mariána Čalfy. Od léta 1989 zprostředkovával kontakty premiéra poslední komunistické vlády Adamce s iniciativou Most. Je autorem projevu, kterým byl v prosinci 1989 ve Federálním shromáždění ČSSR navržen na prezidenta Václav Havel a posléze jednomyslně zvolen prezidentem. Krejčí připravoval programové prohlášení přechodné federální vlády národního porozumění a byl i hlavním redaktorem programového prohlášení federální vlády Mariána Čalfy vzešlé z voleb roku 1990.\n\nČinnost Oskara Krejčího během sametové revoluce podrobně popsal Michael Kocáb v knize \"Vabank \" (Euromedia, 2019). V televizním seriálu České století – v dílu Poslední hurá – postavu Oskara Krejčího ztvárnil herec Oldřich Kaiser. \n\nOd roku 2006 se aktivně zapojil do kampaně proti umístění prvků americké protiraketové obrany v Česku. 5. května 2007 v Praze vystoupil jako jeden z hlavních mluvčí na konferenci, na které se diskutovalo o postupu v boji proti výstavbě protiraketového systému USA v Evropě. Je signatářem tzv. Pražské výzvy přijaté účastníky konference.\n\n"}
{"id": "106808", "url": "https://cs.wikipedia.org/wiki?curid=106808", "title": "Balinka", "text": "Balinka\n\nBalinka () je říčka v okresech Jihlava a Žďár nad Sázavou v České republice. Je 31,1 km dlouhá. Povodí má rozlohu 178,6 km². V okolí Měřína se jí říká Měřínský potok a níže i Zhorský potok nebo též Křivý.\n\nBalinka vzniká spojením několika potoků severozápadně od Měřína, z nichž nejdelší pramení severovýchodně od Arnolce na Českomoravské vrchovině.\nProtéká obcemi Uhřínov, Baliny a dále teče přes Balinské údolí. Do Velkého Meziříčí přitéká z jihozápadu. Protéká kolem koupaliště a následně se po 1000 m vlévá do řeky Oslavy. Překonává četné jezy a peřeje. \n\n\nŘeka způsobuje zejména v jarních obdobích problémy s povodněmi. Zřejmě největší povodeň zde ve \"Velkém Meziříčí\" způsobila v roce 1985 v květnu. Voda z řeky zatopila náměstí a několik vedlejších a jednu hlavní silnici. Na říčce se také měří průtok každou hodinu. Průměrný roční průtok činí 0,9 m³/s.\n\nBalinka je vodohospodářsky významný tok. Pro vodáky je sjízdných 19 km toku. Na řece leží města a obce Uhřínov, Baliny, Velké Meziříčí. Řeka je velice čistá a vhodná ke koupání, například v Balinském údolí. Spodní část řeky je vyhlášena jako Přírodní park Balinské údolí.\n\n"}
{"id": "106809", "url": "https://cs.wikipedia.org/wiki?curid=106809", "title": "Uhřínov", "text": "Uhřínov\n\nUhřínov () je obec v okrese Žďár nad Sázavou ležící 6 km západně od města Velké Meziříčí. Žije zde obyvatel. Vesnicí protéká řeka Balinka.\n\n\nPrvní písemná zmínka o obci pochází z roku 1348. V držení ji tehdy měl z části Ondřej z Uhřínova a z části náležela k Meziříčskému panství.\n\nPověst říká, že v blízkosti obce stával hrad Ungeltberg. Na něm sídlila tlupa loupežníků a tak král Lucemburský hrad roku 1312 dobyl, loupežníky pověsil a hrad nechal pobořit. Podle hradu pak získala obec své jméno.\n\nV letech 2006–2010 působil jako starosta Václav Necid, od roku 2010 tuto funkci zastával Miloš Kováč.\n\n\n\n\n"}
{"id": "106810", "url": "https://cs.wikipedia.org/wiki?curid=106810", "title": "Baliny", "text": "Baliny\n\nBaliny () jsou obec v okrese Žďár nad Sázavou v kraji Vysočina. Leží 5 km západně od Velkého Meziříčí. Žije zde obyvatel. Obcí protéká říčka Balinka.\n\nNázev se vyvíjel od varianty Palyn (1385), Balyn (1437), v Balině (1459), Balyna (1591), Balyny (1679), Ballin a Baliny (1846) až ke tvarům Ballin, Baliny a Balín v roce 1885. Místní jméno znamenalo ves lidí Balových.\n\nPrvní písemná zmínka o obci pochází z roku 1358.\n\nV letech 2010–2014 byl starostou Pavel Drápela, od roku 2014 funkci vykonává Monika Čermáková.\n\n\n"}
{"id": "106812", "url": "https://cs.wikipedia.org/wiki?curid=106812", "title": "AMD Am9080", "text": "AMD Am9080\n\n"}
{"id": "106817", "url": "https://cs.wikipedia.org/wiki?curid=106817", "title": "Severus Snape", "text": "Severus Snape\n\nSeverus Snape je literární postava z románů o Harrym Potterovi spisovatelky Joanne K. Rowlingové. Je považován za hlavního tragického hrdinu celé literární série. Narodil se 9. ledna 1960 čarodějce Eileen Prince-Lloydové, provdané Snapeové a mudlovi Tobiasi Snapeovi, má tedy jen z poloviny čistou krev.\nPatnáct let byl profesorem lektvarů na bradavické Škole čar a kouzel, šestnáctý rok vyučoval Obranu proti černé magii. Je nejméně oblíbeným profesorem Harryho Pottera, ke kterému se od začátku chová s despektem a záští.\nSeverus Snape má podle popisu sinalou pleť, studené černé oči, hákovitý nos, mastné černé vlasy po ramena a žluté zuby. Obléká se výhradně do dlouhého černého hábitu, ve kterém připomíná „přerostlého netopýra“, jak mu s oblibou říkají studenti Nebelvíru, zejména Seamus Finnigan.\nVe filmu ho hraje Alan Rickman.\n\nJméno Severus je stejně jako jména jiných postav odvozeno z latiny, znamená \"přísný\" – na rozdíl od ostatních latinských jmen šlo ale o poměrně běžné středověké jméno. Příjmení Snape je odvozeno od jména malé vesnice v hrabství Suffolk, možná je i souvislost s anglickým slovesem \"snappy\" (kousavý, nevrlý).\n\nSeverus Snape se narodil 9. ledna 1960 v Cokeworthu mudlovi Tobiasi Snapeovi a čarodějce Eileen Prince-Lloydové. Neměl příliš šťastné dětství, otec byl alkoholik a násilník. Severus se proto spíše obracel k rodině matky, rodině kouzelnické, což vedlo k tomu, že si vytvořil kouzelnickou přezdívku \"Princ dvojí krve\". Jeho vztah s otcem byl základem jeho nenávisti k mudlům a mudlovským kouzelníkům. Výjimkou byla stejně stará dívka, místní kouzelnice z mudlovské rodiny Lily Evansová, do které se hluboce zamiloval. Z knih také vyplývá, že již před příchodem do Bradavic měl malý Severus enormní zájem o magii – podle slov svých spolužáků znal už při svém příjezdu „více kleteb než půlka studentů sedmého ročníku“. Tato informace svědčí také o jeho nadprůměrném nadání. Mladý Snape byl však značně neoblíbený a žárlil na Harryho otce. Harry se v pátém díle Harry Potter a Fénixův řád učí od Snapea nitrobranu, aby se jeho mysl nespojovala s myslí lorda Voldemorta. Jednou se mu podaří spojit se s myslí Snapea a vidí několik jeho vzpomínek: jak muž s hákovitým nosem křičí na ženu, za jejímiž zády se krčí malý černovlasý chlapec. Mladý Snape leží na posteli a očividně se nudí, tak sestřeluje hůlkou mouchy ze stropu. Chlapec se snaží nasednout na koště, ale nejde mu to a děvče vedle něj se mu směje. V pátém díle se také Harry ponoří do myslánky se Snapeovými vzpomínkami. Tam uvidí Snapea, asi patnáctiletého, jak píše NKÚ z Obrany proti černé magii, ve třídě s ním jsou také James Potter, Sirius Black, Peter Pettigrew a Remus Lupin. Když hodina skončí, jdou tito čtyři k jezeru, kde si dívky máčí nohy ve vodě. Je mezi nimi i Harryho matka – Lily Evansová. K jezeru jde také Severus. Když ho James a Sirius spatří, začnou na sebe všichni tři navzájem vrhat různé kletby. Nebelvírští jsou v přesile a tak se za Snapea postaví Lily, ale uražený a rozzuřený Snape ji za to nazve mudlovskou šmejdkou. Lily se otočí a odchází pryč. V sedmém díle Harry Potter a Relikvie smrti se dozvídáme ze Snapeovy vzpomínky, že se s Lily znali od dětství, bydleli kousek od sebe. Obdivoval její magii a seznamoval ji se světem kouzelníků, který zná díky matce lépe než Lily, jejíž příbuzní jsou mudlové. Toto přátelství ale vadí Lilyině sestře Petunii, která žádné čarodějné schopnosti nemá. Snape nemá Petunii rád, protože je jen mudla. On i Lily dostanou dopisy z Bradavic. Petunie nikdy nepřestane žárlit na svou sestru a její schopnosti. Na škole je Snape zařazen do Zmijozelu, zatímco Lily se dostane do Nebelvíru. Snape vyniká v předmětech Lektvary a Obrana proti černé magii. Mezi zmijozelskými se Snape mění, žárlí na Jamese Pottera a jeho přátele, protože si s Lily čím dál víc rozumějí. Navzdory tomu mu jednou James Potter zachrání život, když Severus málem padne do léčky, kterou mu nastražil Sirius Black. Za to, že ho James zachránil, ho Snape nenávidí ještě víc, protože mu je dlužný za záchranu života. On si s Lily přestává rozumět, poslední kapkou je chvíle, kdy ji Snape nazve ,mudlovská šmejdko\". I když se jí omlouvá, jejich názory se natolik liší, že se jejich cesty již nikdy nespojí.\n\nSnapeova láska k ní však stále přetrvává. Stane se sice stoupencem lorda Voldemorta, tzv. Smrtijedem, ale když se dozví, že věštba, kterou vyslechl od profesorky Trellawneyové v hostinci U Prasečí hlavy a donesl lordu Voldemortovi, se týká jejího syna a že je lord Voldemort chce zabít všechny, žádá Voldemorta, aby ji ušetřil. Navštíví také tajně ředitele školy Albuse Brumbála a prosí ho, aby Lily zachránil. Brumbál mu řekne, že se mu hnusí, protože chce zachránit jen Lily, ale ona že nikdy nebude bez syna a muže šťastná. Tak ho Snape poprosí, aby je zachránil všechny, že pro Brumbála udělá cokoli. Jenže Lily položí život za svého syna a Snape je zcela zdrcen. Brumbál ho požádá, zda by mu pomohl ochránit to, za co Lily položila život a co tu po ní zbylo – to je Harry. Snape mu to slíbí, ale nechce, aby se to kdokoli kdykoli dozvěděl. Tehdy dostane místo profesora Lektvarů a ředitele zmijozelské koleje.\n\nJeště před Voldemortovým pádem roku 1981 vstupuje Severus Snape do Fénixova řádu. Albus Brumbál, který jej přijímá, tvrdí, že Snape lituje svých činů a že on mu věří. Do Voldemortova pádu tedy fungoval jako dvojitý agent. Vystavoval se smrtelnému nebezpečí ze strany Voldemorta a Smrtijedů jen proto, aby ochránil syna Lily Potterové – Harryho. Přestože je nepopiratelným odborníkem na lektvary a vynikajícím kouzelníkem, jeho pedagogické metody jsou značně rozporuplné. Svým studentům se často vysmívá a ponižuje je a viditelně nadržuje své vlastní koleji. Velice rád strhává body nebelvírským studentům, které nenávidí ještě více než ostatní. V první knize Harry Potter a Kámen mudrců ho Harry se svými přáteli podezírají, že chce ukrást Kámen mudrců pro Voldemorta, na konci knihy se však dozvídáme, že jej chtěl ukrást profesor Quirell a Snape kámen ochraňoval. Také rok po roce usiluje o místo profesora obrany proti černé magii, které mu patnáct let ředitel Albus Brumbál nepřidělil. Teprve poslední rok svého působení v Bradavicích toto místo získá. To se mu stane osudným, protože je to prokleté, každý, kdo tam nastoupí, tam vydrží jen rok. Nutno dodat, že velmi pozvedne úroveň tohoto předmětu. Na konci téhož školního roku, při napadení Bradavic smrtijedy zorganizovaném Dracem Malfoyem, zabije odzbrojeného Albuse Brumbála kletbou Avada Kedavra. Tento čin je však spáchán na přímou žádost samotného Albuse Brumbála. Po pokusu o zničení jednoho z viteálů je Brumbál postižen kletbou, která ho pomalu zabíjí. Blízká smrt je pro něj tedy nevyhnutelná. Protože ale věří, že Draco Malfoy se ještě může změnit, nechce, aby ho zabil. Proto si na Snapeovi vyžádá slib, aby ho zabil sám, namísto Malfoye. Snape pak uprchne společně se Smrtijedy na neznámé místo. Krátce poté se Voldemort dostává k plné moci a Snape se stává bradavickým ředitelem. I když je na straně dobra, podaří se mu až do úplného konce klamat Pána zla. Ten ho zabije jen proto, že se domnívá, že Snape se zabitím Albuse Brumbála stal právoplatným majitelem Bezové hůlky, jenže hůlka sice patří kouzelníkovi, který předchozího majitele porazil nebo zabil, ale Brumbála před smrtí odzbrojil Malfoy a toho později odzbrojil Harry. Právoplatným majitelem hůlky je tedy Harry a Snape zemřel zbytečně.\n\nHarry se příliš podobá svému otci, na kterého má Snape jen ty nejhorší vzpomínky. Ti dva k sobě nikdy nenajdou cestu, ale přetrvávající láska k Lily způsobí, že Snape nikdy Harrymu doopravdy neublíží, a když mu hrozí smrtelné nebezpečí, vždycky ho chrání. Byl to on, kdo jednoho mrazivého večera poslal k Harrymu svého patrona v podobě stříbrné laně, což byl mj. také patron Lily Potterové, a předal mu pravý meč Godrika Nebelvíra, aby jím mohl zničit jeden z viteálů. Smrt Severuse Snapea je o to bolestnější, že jsme pravou tvář tohoto muže poznali až po jeho smrti, kdy si Harry prohlédne jeho vzpomínky, které mu Snape předal těsně před svou smrtí. Teprve tehdy Harry zjišťuje, že Snape ho po celou dobu chránil. Se Severusem Snapem odchází také poslední spojení Harryho s minulostí rodičů a jejich přátel.\n"}
{"id": "106819", "url": "https://cs.wikipedia.org/wiki?curid=106819", "title": "Tom Chaplin", "text": "Tom Chaplin\n\nThomas Oliver Chaplin (* 8. března 1979, Hastings) je anglický skladatel, písničkář a především zpěvák britské rockové skupiny Keane.\n\nThomas Chaplin se narodil do rodiny Davida Chaplina, držiteli Řádu britského impéria, a jeho manželky Sally Taylor. O jeden měsíc později se narodil také Tom, bratr budoucího zpěváka Tima Rice-Oxleye. Právě ten později přesvědčí své další dva kamarády a Chaplina, aby založili hudební skupinu, budoucí Keane.\n\nDavid Chaplin, krom toho že byl držitel Řádu britského impéria, byl i ředitelem Vinehallské školy v Robertsbridge, Zde Tom studoval také s budoucím členem skupiny, Richardem Hughesem. Poté přešel na Tonbridgskou školu, kde se setkal s kytaristou Dominicem Scottem, dalším budoucím členem skupiny. Toto složení, Chaplin, Rice-Oxley, Hughes a Scott vydrželo až do roku 2001, kdy Scott ze skupiny odešel. Sám Tom v průběhu studií hrál v několika školních hrách a byl součástí školního sboru. V té době ale pouze hrál na flétnu.\n\nV červenci 1997 Chaplin odcestoval do jižní Afriky. O rok později se znovu vrátil do Anglie a hned nato měli se skupinou první koncert. Krátce po návratu začal Tom studovat dějiny umění v Edinburghu.\n\nV roce 2006 Chaplin přiznal, že byl na léčení kvůli problémům s drogami. V červnu 2011 se oženil s Natalií Diveovou. Dne 20. března 2014 se tomuto páru narodila dcera.\n\nChaplin říkal, že má v úmyslu učinit sólové album v blízké budoucnosti, během Keane přestávce.\n\nTom je fanouškem kriketu a dokonce byl požádán o účast na akci na oslavu 65. narozenin Freddieho Mercury. Podporuje charitativní organizaci Rwanda Aid, zaměřenou na pomoc lidem v chudých oblastech Rwandy.\n\nV roce 1995 Scott, Rice-Oxley a Hughes založili hudební skupinu, tehdy nazvanou The Lotus Eater. Ta hrála především hity skupin U2, Oasis nebo The Beatles. Rice-Oxley po krátké době pozval do skupiny i Chaplina, především kvůli hře na akustickou kytaru. Chaplin ale brzy kytaru nahradil mikrofonem a stal se hlavním zpěvákem skupiny. V roce 1997 byla skupina přejmenována na Cherry Keane, ještě toho roku ale z názvu ubylo \"Cherry\" a vznikl současný název \"Keane\".\n\nChaplin je členem skupiny i v současnosti, je především zpěvák.\n"}
{"id": "106820", "url": "https://cs.wikipedia.org/wiki?curid=106820", "title": "Richard Hughes (hudebník)", "text": "Richard Hughes (hudebník)\n\nRichard David Hughes (* 8. září 1975, Gravesend) je bubeník britské rockové skupiny Keane.\n"}
{"id": "106821", "url": "https://cs.wikipedia.org/wiki?curid=106821", "title": "Tim Rice-Oxley", "text": "Tim Rice-Oxley\n\nTimothy James \"Tim\" Rice-Oxley (* 2. června 1976, Oxford) je hudebník, producent, zpěvák, pianista a baskytarista. Proslavil se především díky v britské rockové skupině Keane.\n\nTim Rice-Oxley se narodil v Oxfordu v Anglii manželům Margaret a Charles Rice-Oxley. V době studií bral pravidelně lekce klavíru, ale sám později přiznal, že je nesnášel. Prý to bylo hlavně proto, že na lekcích musel hrát vážnou hudbu, která jej příliš nebavila a naopak ho nudila. Rodiče proto tyto lekce zastavili, sám Tim ale hrát nepřestal a stal se z něj samouk. Jak sám říká, jeho největším vzorem byli The Beatles.\n\nTim Rice-Oxley v současnosti žije v Polegate ve východním Sussexu. Největší vliv na jeho současnou tvorbu mají Depeche Mode, U2, Simple Minds nebo Blondie.\n\nKrom toho, že je stálým členem Keane, je to i hudební skladatel a člen skupiny Mt. Desolation. Dalším jeho vedlejším projektem je nahrávací studio Sea Fog, sídlící v jeho domě.\n\nV roce 1997 si založil společně s přáteli Scottem (kytara), Hughesem (bicí) a Chaplinem (zpěv) hudební skupinu, kterou nazvali Keane. Toto složení částečně přetrvalo až do současnosti, pouze kytarista Dominic Scott ze skupiny v roce 2001 odešel. I díky tomu začal v této skupině Tim hrát krom baskytary i na klavír.\n\nPo několika letech experimentování a vybrušování svého zvuku se Keane rozhodli, že by mohli začít koncertně vystupovat a záhy vydali svůj první singl. Tím byla píseň \"Everybody's changing\".\n\nSpolu s bubeníkem Richardem Hughesem v průběhu ledna roku 2005 hráli na koncertě Tsunami Relief Cardiff, což je charitativní koncert na pomoc oblastí postiženými Tsunami. V květnu roku 2005 získal cenu Ivor Novello Award jako Skladatel roku.\n\nTim Rice-Oxley je nejen baskytarista a klavírista, ale také skladatel. Veškeré písně, které jeho skupina zhudebňuje sám píše. V roce 2006 se rozhodl vytvořit své druhé sólové album a byl také spoluautorem písně \"Early Winter\". Jeho nejpopulárnější skladbou je \"Perfect Symmetry\", kterou sám Chaplin označil jako nejlepší, jako Timothy napsal. V roce 2009 se podílel na psaní písně \"Everything Is Beautiful\" z jedenáctého alba \"Afrodita\" pro zpěvačku Kylie Minogue.\n\nMt. Desolation je Timův vedlejší projekt, který tvoří s kytaristouJesse Quin, ten přišel do skupiny po odchodu původního kytaristy Scotta. Jedná se o hudební skupinu, jejíž členy jsou například hudebníci ze skupin Mumford & Sons, The Killers nebo The Staves. První album vydali dně 18. října 2010. Jednalo se o album eponymní, tedy takové, jež nese název skupiny nebo interpreta, který jej vytvořil. Skupina cestovala po Spojeném království, Irsku, Kanadě i Spojených státech, na rozdíl od Keanes ale ještě nebyla v Česku.\n\nSea Fog Studio je vlastní studio Tma Rice-Oxleye, sídlící v jeho domě s Sussexu. Studio bylo pojmenováno podle písně \"Sea Fog\" z alba skupiny Keane nazvaného \"Strangeland\". Celé toto album bylo tvořeno v tomto studiu.\n"}
{"id": "106825", "url": "https://cs.wikipedia.org/wiki?curid=106825", "title": "Záchranný člun", "text": "Záchranný člun\n\nZáchranný člun je většinou pevný nebo nafukovací člun, určený k záchraně lidí na vodní hladině. Tyto čluny jsou zakotveny v přístavech, nebo v jejich blízkosti, ve speciálních budovách na pobřežních plošinách nebo na palubách velkých lodí, včetně kosmických.\n\nNafukovací záchranné čluny na palubách lodí mohou být vybaveny tlakovými nádobami s oxidem uhličitým nebo mechanickými kompresory. Rychlým uvolněním a nasazením tlakového mechanismu může kanystr nebo kompresor automaticky nafouknout člun.\n\nPrvní člun označovaný jako záchranný byl testován na řece Tyne v Anglii 26. ledna roku 1790. William Wouldhave a Lionel Lukin se tím stali vynálezci prvního záchranného člunu. Příkladem prvotního záchranné člunu byl také Landguard Fort Lifeboat z roku 1821, navržený Richardem Hall Gowerem.\n\nTo jsou velké záchranné čluny (dříve velrybářské čluny používané k lovu velryb) spouštěné pomocí člunových jeřábů z lodních palub. Jsou navrženy tak, aby byly prakticky nepotopitelné, s velmi dobrou plovatelností. Tyto čluny mají také kryt, který se může postavit, aby ochránil posádku před deštěm nebo slunečními paprsky. Tento kryt slouží i jako sběrač dešťové vody a je dobře viditelný ze vzduchu. Záchranný člun je obvykle vybaven světlicemi, zrcadly na signalizování, jídlem a vodou na tři dny, pádly, motorem, vařičem a základním navigačním vybavením.\n\nMezinárodní úmluva k ochraně lidského života na moři (SOLAS) a Mezinárodní kodex záchranných prostředků (LSA) určují přesný seznam vybavení, které musí být na záchranných člunech používaných v mezinárodní dopravě. V moderním záchranném člunu by rovněž neměla chybět satelitní záchranná bóje (EPIRB) a ani radar nebo radarový odpovídač pro účely pátrání a záchrany (SART).\n\nTradiční záchranné čluny používané v Tichém a Indickém oceánu mají plachetní, rybářské a navigační výbavení, solární destilační přístroje a lapače dešťové vody. Čluny pro Severní moře bývají ještě vybaveny elektrickým ohřívačem motorového oleje, který v chladném počasí tuhne.\n\nV americkém námořnictvu (United States Navy) je velmi běžné použití nafukovacích záchranných člunů pro 25 osob označovaných jako Mark 6. Tyto záchranné čluny jsou složeny a jsou tvořeny samostatnými částmi nebo rourami jako ochrana proti poškození. Nafukování člunu usnadňují kanystry s oxidem uhličitým a ruční pumpy. Často je součástí člunu vestavěný kryt, který chrání proti špatnému počasí.\n\nI mnoho jachet je vybaveno záchrannými čluny. Někteří používají dvojúčelové čluny, s rychlým plánem záchrany, zatímco jiní používají nafukovací záchranné rafty. Výbava je velice podobná větším komerčním záchranným člunům.\n\nZačátkem 20. století nastal rozvoj cestování velkými loděmi, ale bezpečnostní předpisy zůstávaly dlouhou dobu v pozadí. Až potopení RMS Titanicu 15. dubna 1912 znamená obrat. Začal se vyžadovat dostatečný počet záchranných člunů pro všechny osoby na lodi.\n\nPotřeba tak velkého počtu záchranných člunů na palubě lodi po roce 1912 vedla k zaplnění většiny místa na palubě i na velkých lodích. Toto bylo vyřešeno představením skládacích člunů (několik jich bylo instalováno i na Titanicu).\n\nModerní motorové záchranné čluny poskytují více síly jak se dostat do a z vlnobití. Mohou startovat z pobřeží v jakémkoliv počasí a zachraňovat mnohem dále od pobřeží. Starší záchranné čluny spoléhaly na plachty a vesla, což je ale pomalé a závislé na směru větru a lidské síle. Oba typy jsou však stále používány. Všechny záchranné čluny tohoto typu zpravidla mají moderní elektronická zařízení jako je rádio a radar.\n\nMotorové záchranné čluny byly původně vyvíjeny v roce 1899 společností United States Life Saving Service, jejíž modely, vycházející ze slupkového designu, zůstaly v provozu do roku 1987. United States Life Saving Service se později stala Pobřežní stráží Spojených států a pokračuje v zachraňování životů.\n\nRoyal National Lifeboat Institution udržuje a platí záchranné čluny okolo pobřeží Spojeného království Velké Británie a Severního Irska, jejichž posádku tvoří dobrovolníci. Většina Skandinávských zemí má také dobrovolné záchranné společnosti. Tyto společnosti obecně plánují praxe, udržují čluny a boudy a vždy když je potřeba zachránit jsou kontaktováni námořními operátory.\n\nV Austrálii zase záchranné kluby operují s nafukovacími záchrannými čluny pro pobřežní záchranu plavců a surfařů. Tyto čluny jsou poháněny přívěsným motorem. Úspěšně jsou používány i speciálně upravené tryskové skútry.\n\nZáchranné čluny také často operují ve vnitrozemí při zvláštních událostech, organizace jako je Royal Life Saving Society (Velká Británie) poskytuje pokrytí řek, jezer aj.\n\nExistují i speciální záchranné čluny pro posádky ropných plošin, které kromě záchrany před utonutím zajišťují i krátkodobou ochranu před hořící rozlitou ropou.\n\nPo výbuchu servisního modulu a následném poškození velitelského modulu na Apollo 13 byl použit lunární modul jako záchranný člun.\n\nMezinárodní vesmírná stanice (ISS) má také svůj „záchranný člun“ v podobě kosmické lodi Sojuz (Sojuz TMA-6) pro nouzové přistání posádky na Zemi.\n\nZáchranné čluny použili nejednou američtí kosmonauti z programu Mercury po přistání kabiny na vlnách oceánu.\n"}
{"id": "106826", "url": "https://cs.wikipedia.org/wiki?curid=106826", "title": "SART", "text": "SART\n\nGlobální námořní tísňový a bezpečnostní systém (GMDSS) obsahuje jeden nebo více radarových odpovídacích zařízení pro účely pátrání a záchrany – search and rescue radar transponder (SART) které slouží k lokalizaci záchranného člunu nebo lodi v tísni vytvořením série teček na monitoru radaru záchranné lodi. SART reaguje pouze na X-band radary (vlnová délka 3 cm). Na S-band radary (vlnová délka 10 cm) nebo jiné nereaguje.\n\nSART může být aktivován příjmem rádio vln z X-band radaru v rozsahu kolem 8 námořních mil (15 kilometrů). Každý přijatý radarový puls způsobí vyslání odpovědi opakovaně přes všechna radarová frekvenční pásma. Když je tato vyslyšena, začne se nejprve rychle rozšiřovat (0,4 mikrosekundy) skrz pásmo a poté relativně zpomalí toto rozšiřování (7,5 mikrosekundy) zpět na výchozí frekvenci. Tento proces je opakován ve dvanácti kompletních cyklech. V některých bodech v každém průzkumu SART srovnává frekvenci odposlouchávajícího radaru do propustného pásma radarového přijímače. Jestliže je SART v rozsahu, porovnává frekvenci během každých dvanácti pomalých průzkumů. To vytváří odpověď na obrazovce radaru, zobrazením přímky 12 teček rovnoměrně oddělených od sebe asi 0,64 námořních mil (1,2 km). Když je rozsah redukován na přibližně 1 námořní míli (2 km), obrazovka radaru rovněž ukazuje 12 odpovědí vygenerovaných během rychlého průzkumu. Tyto další tečky, které jsou rovněž rovnoměrně odděleny asi o 0,64 námořní míle (1,2 km), rovněž umístěny na původní přímce, ale jsou mírně slabší a menší než originální tečky.\n\nSART bývá většinou válcovitého tvaru, velikosti lidského předloktí a jasně barevný.\n\n"}
{"id": "106828", "url": "https://cs.wikipedia.org/wiki?curid=106828", "title": "Mezinárodní desetinné třídění", "text": "Mezinárodní desetinné třídění\n\nMezinárodní desetinné třídění (MDT) je univerzální, mezinárodně srozumitelný klasifikační jazyk, který slouží k indexování a vyhledávání věcných informací o dokumentech, jejich částech, případně k indexování a vyhledávání jednotlivých informací v dokumentech obsažených. Je charakterizováno jako kombinace třídění hierarchického a fasetového typu, jeho předností je univerzálnost a flexibilita. MDT vytvořili na začátku 20. století dva belgičtí právníci Paul Otlet a Henri la Fontaine, při jeho tvorbě vycházeli z Deweyho desetinného třídění. V dnešní době za vývoj MDT zodpovídá \"Konsorcium pro Mezinárodní desetinné třídění\" v Haagu. Ostatní jazyky nazývají v převážné míře MDT jako „univerzální desetinné třídění“, jak jej pojmenovali i Paul Otlet a Henri la Fontaine. Anglický název MDT je Universal Decimal Classification, francouzský Classification décimale universelle a německý Universelle Dezimalklassifikation.\n\nUžívání MDT v Československé a České republice upravovala norma ČSN 01 0180 \"Mezinárodní desetinné třídění (MDT). Výběr nejdůležitějších znaků\" vydaná 1. 6. 1985, účinná od 1. 9. 1985, jejíž platnost byla ukončena 1. 2. 2003.\n\nVe druhé polovině roku 2015 byla spuštěna nová verze elektronického přístupu k české verzi MDT.\n\nZákladní třídění do hlavních kategorií:\n\n"}
{"id": "106840", "url": "https://cs.wikipedia.org/wiki?curid=106840", "title": "Agassiz (jezero)", "text": "Agassiz (jezero)\n\nAgassiz ( ) bylo sladkovodní jezero, které existovalo přibližně před 10 000 až 12 000 lety na okraji ledovcového štítu v Severní Americe. Nazváno bylo na počest švýcarského přírodovědce Louise Agassize. Bylo ze severu na jih 1100 km dlouhé a ze západu na východ 400 km široké a svou rozlohou 440 000 km² bylo větší než je dnešní rozloha Kaspického moře. Dosahovalo maximální hloubky 200 m.\n\nJezero mělo odtok do povodí řeky Mississippi údolími řek Warren a Minnesota. Existovalo asi 1 000 let a poté z převážné části odteklo řekou Nelson, která vznikla v údolí, které směřovalo k Hudsonovu zálivu.\n\nNa místě jezera \"Agassiz\" se dnes nacházejí jezera Winnipežské, Manitoba, Winnipegosis, Lesní a mnoho menších a také velký pás plochých rovin. Ty jsou tvořené úrodnými šedými lesními lepkavými půdami. Je zde velmi rozvinuté zemědělství.\n\nZajímavou teorii navrhl na základě svých výzkumů vzorků usazenin z jezera Lough Monreagh v západním Irsku kanadský geolog William Patterson. Tvrdí, že díky vyprázdnění většiny sladké vody do severního Atlantiku, spustilo mimořádně rychlý nástup doby ledové, během pouhých 6 měsíců. Sladká snáze mrznoucí voda se dostala do severního Atlantiku a Severního ledového oceánu a odklonila Golfský proud, jehož dráha závisí na teplotě a slanosti vody.\n\n"}
{"id": "106846", "url": "https://cs.wikipedia.org/wiki?curid=106846", "title": "Bonneville (jezero)", "text": "Bonneville (jezero)\n\nBonneville ( ) bylo jezero, které existovalo v pleistocénu a zaujímalo část území současných států Utah, Idaho a Nevada v USA. Bylo pojmenováno americkým geologem G. K. Gilbertem jménem důstojníka Benjamina L. E. de Bonnevilla, jehož příhody byly popsány americkým spisovatelem Washingtonem Irvingem. Mělo rozlohu asi 50 000 km². Bylo více než 550 km dlouhé a maximálně 230 km široké. Dosahovalo maximální hloubky 400 m.\n\nPozůstatky jezera \"Bonneville\" jsou dnes jezera Malé Solné jezero, Sevier, Rush, Utažské jezero a Velké Solné jezero\n\nJménem jezera byly pojmenovány vozy automobilky Pontiac a motocykly vyráběné britským výrobcem Triumph Motorcycles Ltd.\n"}
{"id": "106848", "url": "https://cs.wikipedia.org/wiki?curid=106848", "title": "Champlainovo jezero", "text": "Champlainovo jezero\n\nChamplainovo jezero ( , ) leží na severovýchodě USA ve státech New York a Vermont a zasahuje i do kanadské provincie Québec. Kotlina jezera je tektonického původu. Má rozlohu 1269 km². Dosahuje maximální hloubky 122 m.\n\nVoda z jezera odtéká na sever, řekou Richelieu do řeky svatého Vavřince. Jezero je částí severojižní vodní cesty, která spojuje americkou řeku Hudson s kanadskou řekou sv. Vavřince (a tudíž umožňuje i mnohem rychlejší vodní plavbu mezi New Yorkem a Montréalem či Québecem než po moři, kdy se musí objíždět poloostrov Nova Scotia a ostrov Cape Breton).\n\nNa břehu leží města Burlington, Port Henry a Plattsburgh.\n\n \"(chybně uvedena rozloha jen 1137 km²)\"\n"}
{"id": "106851", "url": "https://cs.wikipedia.org/wiki?curid=106851", "title": "Jan Mládek", "text": "Jan Mládek\n\nJan Mládek (* 1. června 1960 Jindřichův Hradec) je český ekonom a politik, od ledna 2014 do února 2017 ministr průmyslu a obchodu ČR, v letech 2005 až 2006 ministr zemědělství ČR, v letech 2002 až 2005 a opět 2013 až 2017 poslanec Poslanecké sněmovny PČR, člen ČSSD.\n\nVychodil základní školu v Dráchově a Veselí nad Lužnicí. Gymnázium absolvoval v Soběslavi v letech 1975–1979. Následně v letech 1979–1983 vystudoval VŠE v Praze. Potom v letech 1985–90 studoval v Prognostickém ústavu ČSAV, kde v dubnu 1990 získal titul kandidát věd a kde byl v 2. polovině 80. let pracovníkem a interním aspirantem. Kromě toho studoval po dva roky (1987–1989) Matematicko-fyzikální fakultu Univerzity Karlovy.\n\nJe potřetí ženatý, má pět dětí. Žije v obci Dráchov. Sám se pyšní přezdívkou \"Velký Medvěd\". Před listopadem 1989 byl členem KSČ (1986–1989). Od roku 1995 je členem České strany sociálně demokratické.\n\nV roce 1991 působil jako asistent na katedře ekonomie Fakulty sociálních věd Univerzity Karlovy. V letech 1991–1992 pracoval na postu poradce a později náměstka federálního ministra hospodářství a v období let 1992–1995 jako externí poradce ministra průmyslu a obchodu. V letech 1992–1998 byl vedoucím Českého týmu, Privatizační projekt Středoevropská univerzita (studium transformace a privatizace postkomunistických zemí střední a východní Evropy). Mezitím v letech 1994–1998 a opět v letech 2001–2002 působil jako ředitel Českého institutu aplikované ekonomie. V období let 1998–1999 zastával funkci náměstka místopředsedy vlády pro hospodářskou politiku a od roku 1999 do května 2001 byl prvním náměstkem ministra financí. V letech 1999–2001 byl viceguvernérem Mezinárodního měnového fondu za Českou republiku.\n\nVe volbách v roce 2002 byl zvolen do poslanecké sněmovny za ČSSD (volební obvod Jihočeský kraj). Byl členem sněmovního rozpočtového výboru a v letech 2002–2004 i výboru zahraničního. Ve sněmovně setrval do prosince 2005, kdy rezignoval na mandát. Již v letech 2004–2005 působil jako ekonomický poradce předsedy vlády a následně se stal přímo členem vládního kabinetu. V listopadu 2005 byl totiž jmenován ministrem zemědělství ve vládě Jiřího Paroubka. Na postu setrval do konce funkčního období vlády, tedy do srpna 2006.\n\nV ČSSD je aktivní coby předseda stranické Národohospodářské komise. V letech 2008–2009 byl ředitelem Masarykovy dělnické akademie. V říjnu 2006 se opět stal ředitelem Českého institutu aplikované ekonomie. Do počátku roku 2014 byl předsedou FONTES RERUM, družstva pro ekonomická, politická a sociální studia. Zastával post stínového ministra financí ČSSD.\n\nV senátních volbách roku 2010 kandidoval do horní komory parlamentu za obvod č. 13 – Tábor, ale v obou kolech jej porazil dosavadní senátor Pavel Eybert. V lednu 2014 se stal kandidátem ČSSD na post ministra průmyslu a obchodu ve vládě Bohuslava Sobotky. Dne 29. ledna 2014 byl do této funkce jmenován.\n\nVe volbách do Senátu PČR v roce 2016 kandidoval za ČSSD v obvodu č. 13 – Tábor. V únoru 2016 uvedl, že kdyby neuspěl, zváží rezignaci na pozici ministra. Se ziskem 17,60 % hlasů postoupil z druhého místa do druhého kola, v němž prohrál poměrem hlasů 40,16 % : 59,83 % s kandidátem hnutí ANO 2011 Jaroslavem Větrovským. Senátorem se tak nestal. V průběhu konání 2. kola senátních voleb jej nazval vicepremiér Andrej Babiš „politickým parazitem“, Mládek pak označil Babiše za „šíbra, který nezná slušnost“.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Jihočeském kraji, ale neuspěl.\n\nZa působení Jana Mládka na Ministerstvu průmyslu a obchodu byla poprvé od roku 2004 aktualizována Státní energetická koncepce. Plánuje vývoj tuzemské energetiky na příštích 25 let. Počítá především s rozvojem jaderné energetiky a obnovitelných zdrojů.\n\nMládek v lednu 2015 představil své návrhy na prolomení limitů těžby uhlí. V rámci jedné z variant tzv. malého prolomení na lomu ČSA by muselo být zbouráno asi 170 domů v městě Horní Jiřetín, ale proti návrhu se vyjádřili představitelé měst Litvínov i Horní Jiřetín.\nJednou z navrhovaných variant bylo i úplné prolomení limitů včetně bourání celých obcí. Hora Svaté Kateřiny na takové úvahy reagovala s tím, že by se v takovém případě raději připojila k Německu.\n\nO limitech nakonec vláda rozhodla v říjnu 2015 a prolomila po 24 letech územní limity těžby hnědého uhlí v Ústeckém kraji. V souladu s doporučením Jana Mládka došlo k prolomení limitů na dole Bílina se zásobami asi 150 milionů tun uhlí, kde další těžba neměla znamenat bourání lidských obydlí. Naopak limity na dole ČSA, jejichž zrušení by znamenalo likvidaci zástavby v Horním Jiřetíně a Černicích, prolomeny nebyly. Hnědé uhlí z dolu Bílina mělo být určeno pouze pro potřeby českého teplárenství.\n\nVýsledné vládní rozhodnutí o limitech bylo kompromisem mezi koncepcí ministr Mládka a ministra životního prostředí Richarda Brabce z hnutí ANO, které prosadilo, že rozšířený důl Bílina se nepřiblíží na více než 500 metrů k zástavbě. Rozhodnutí kabinetu přivítali zástupci hornických odborů, proti se vyjádřili environmentalisté.\n\nAktivity ministra Mládka směřující k přípravě otevření uranového dolu u Brzkova mezi Polnou a Přibyslaví vyvolaly odpor mezi některými obyvateli Vysočiny. Spolek Naše budoucnost bez uranu a starostové obcí Přibyslav, Polná, Brzkov a Věžnice podepsali memorandum proti snahám obnovit průzkumné práce nebo přímo těžbu uranové rudy v okolí Brzkova. Dále 1 700 místních obyvatel podepsalo petici „Ne těžba uranu na Vysočině“, kterou obdržel premiér Bohuslav Sobotka.\n\nZa prosazování těžby uranu a dostavby jaderné elektrárny Temelín získal Mládek v roce 2015 anticenu Ropák roku.\n\nJan Mládek zavedl Medaili Jiřího z Kunštátu a Poděbrad pro významné osobností z oborů souvisejících s gescí ministerstva. Je udělována ministrem na návrh speciálního výboru tvořeného osobnostmi českého průmyslu, techniky, výzkumu, vědy i školství. Do konce roku 2015 získali tuto medaili zhruba dvě desítky jedinců včetně evropského komisaře Günthera Oettingera, architektky Evy Jiřičné nebo korejského velvyslance Hayong Moona.\n\nV roce 2015 během působení Jana Mládka Ministerstvo průmyslu a obchodu iniciovalo projekt spotřebitelského vzdělávání studentů středních škol, které má sestávat z přednášek specialistů České obchodní inspekce.\n\nDne 20. února 2017 oznámil premiér Bohuslav Sobotka, že navrhne prezidentu Miloši Zemanovi, aby Mládka ke konci února 2017 odvolal z funkce ministra. Sobotka uvedl, že důvodem byla jeho dlouhodobá nespokojenost s chodem Ministerstva průmyslu a obchodu ČR – zejména se jednalo o přístup k mobilním operátorům a některé výroky zaznívající z ministerstva, které urážely veřejnost. Mládek kritiku odmítl. Prezident Zeman návrh na odvolání ministra Mládka později přijal s tím, že dočasně povede ministerstvo sám premiér Sobotka.\n\nSám Mládek se domníval, že situace na trhu mobilních operátorů byla pouze záminka k jeho odvolání, podle jeho názoru skutečným důvodem mohla být jeho neochota poskytnout zájemci o koupi Škody Transportationi čínské společnosti Railway Rolling Stock Corporation garanci, že privatizace Škody Transportationi proběhla nezpochybnitelným způsobem.<ref name=\"byznys.lidovky.cz/mladek-cinane-nekoupili-skodu-transportation-protoze-jsem-jim-nedal-garanci-1sq-/doprava.aspx?c=A171129_114846_ln-doprava_kopp\"></ref>\n\nV roce 2001 požádal Národní bezpečnostní úřad o prověrku na stupeň „tajné“, ten mu ale prověrku na tento stupeň odmítl udělit (získal pouze nejnižší stupeň „vyhrazené“). Dle komentátora Aktuálně.cz, Martina Fendrycha, žádal o bezpečnostní prověrku dokonce dvakrát, avšak neúspěšně. Je považován za prorusky orientovaného českého politika, který je stoupencem posilování česko-ruských obchodních vztahů.\n\nPodle zjištění Centra nezávislé investigace Mládek s manželkou v roce 2006 koupili luxusní byt s pozemkem v Praze za téměř 8 milionů korun od firmy Leonardo Investments. Firma má neprůhlednou strukturu a nelze ověřit, jestli Mládek peníze zaplatil nebo jestli je za obchod někomu zavázán. Mládek tvrdí, \"„mám svědomí zcela čisté, rozhodně nejsem ve střetu zájmů“\".\n\nPodle výpisu z obchodního rejstříku:\n\n\nOrganizace přímo související s osobou Jan Mládek jsou PPP Centrum a.s., Revitalizační agentura, a.s. v likvidaci, Exportní garanční a pojišťovací společnost,a.s., KRÁLOVOPOLSKÁ, a.s., Podpůrný a garanční rolnický a lesnický fond, a.s., Český Institut Aplikované Ekonomie s.r.o., Česká exportní banka, a.s..\nhttps://web.archive.org/web/20160307102030/http://www.sorganizace.cz/p/2872-jan-mladek\n\n\n"}
{"id": "106852", "url": "https://cs.wikipedia.org/wiki?curid=106852", "title": "Theodor Mommsen", "text": "Theodor Mommsen\n\nChristian Matthias Theodor Mommsen (30. listopadu 1817, Garding, Šlesvicko-Holštýnsko – 1. listopadu 1903, Charlottenburg, Berlín) byl německý historik, právník a politik, který působil jako univerzitní profesor v Lipsku, Curychu, Vratislavi a v Berlíně. Je nositelem Nobelovy ceny za literaturu za rok 1902.\n\nMommsen pocházel z rodiny německého protestantského kněze. V letech 1838 až 1843 vystudoval právní vědu a filozofii práva u B. G. Niebuhra a J. G. Droysena na univerzitě v Kielu. Po skončení studia získal stipendium na další vědecké studium ve Francii a Itálii. Zde se zabýval především antickými nápisy. Během pobytu v Itálii jich shromáždil několik tisíc a roku 1853 je využil pro vydání souboru latinských nápisů \"Corpus inscriptionum Latinarum\". Toto dílo nápisů z území celé Římské říše, které odborníci doplňují dodnes, je základem každé epigrafické práce. Theodor Mommsen připravil osm svazků z prvních patnácti. Dnes je známo asi 400 000 těchto nápisů.\n\nPo návratu z ciziny působil Mommsen jako profesor občanského práva na univerzitě v Lipsku. Pro své liberální názory a aktivní podporu revoluce v roce 1848 (stal sa poslancem parlamentu a psal články do revolučních novin) byl donucen roku 1851 na své profesorské místo rezignovat. Ale již roku 1852 se stal profesorem Římského práva v Curychu a roku 1854 ve Vratislavi. Roku 1858 se natrvalo usídlil v Berlíně, stal se členem pruské akademie věd v Berlíně, v roce 1861 profesorem římských dějin na berlínské univerzitě (zde působil do roku 1887), a v letech 1873 až 1895 byl opět poslancem německého parlamentu.\n\nRoku 1897 vystoupil Theodor Mommsen velice ostře proti českým národním a státoprávním snahám. Ve svém spise \"Poslání Němcům v Rakousku\" obvinil Čechy z rozbíjení jednoty německého národa a tvrdil, že když nejsou schopni přijmout logické důvody, musí být proti nim použity násilné praktiky (\"„Buďte tvrdými. Rozum lebka Čechů nepřijme, avšak ranám i ona porozumí“\"). Kromě toho postavil v tomto spise Čechy a Poláky na okraj evropských kulturních dějin a nazval je \"„apoštoly barbarství“\". Jeho výpad proti Slovanům nezůstal bez odezvy. Na pařížské Sorbonně protestoval proti Mommsenovu postoji francouzský profesor slavistiky Ernest Denis, z českých historiků vyjádřil prudký odpor zejména Josef Pekař a Jaroslav Goll, v Polsku rektor univerzity ve Lvově doktor Oswald Marian Balzer.\n\nRoku 1902 obdržel Mommsen především za své hlavní dílo \"Římské dějiny (1854–1856, Römische Geschichte)\" Nobelovu cenu za literaturu, a to jako jeden z mála autorů, kteří se zabývali pouze psaním odborné literatury. Byl tím oceněn přínos Theodora Mommsena při popularizaci dějin. Zdůvodnění Švédské akademie bylo následující: \"„… největšímu žijícímu mistru v umění historiografie se zvláštním zřetelem na jeho monumentální dílo Římské dějiny“\".\n\nPo udělení ceny se objevily kritické názory, že se tu nedá hovořit o ceně za krásnou literaturu. Švédská akademie však prohlásila, že v příslušných stanovách k Nobelově ceně je určeno, že sem spadají také jiné spisy, které formou a pojetím mají literární hodnotu.\n\nNejznámějším Mommsenovým dílem jsou \"Římské dějiny (Römische Geschichte)\", které vyšly ve třech dílech v letech 1854–1856. Mommsen v nich popsal dějiny Římské říše zhruba od začátku Římské republiky po vládu Gaia Julia Caesara, jehož byl Mommsen velkým obdivovatelem. Při psaní dějin projevil Mommsen vysoké literární mistrovství při současném zachovaní vědeckého charakteru svého díla. Představil v něm vývoj římského národa od malého městského státu k rozsáhlé říši. Dílo není jen prostým popisem politického, hospodářského a náboženského vývoje, neboť autor za vším hledal nějakou vyšší myšlenku. Tu viděl v zápase dobra a zla, přičemž zastával tezi, kterou dokazoval na mnoha příkladech, že dobro nakonec zvítězí. Zastával také názor, že nejlepší formou vlády v starověkého Římě byla demokratická monarchie, jejímž příkladem byla vláda Gaia Julia Caesara. Události v díle popisované pak Mommsen srovnával s politickým vývojem v 19. století. Svůj obdiv k Caesarovi v díle nikterak nezakrýval, protože byl zastáncem vlády silného politika a státníka, který by sjednotil německé státy (tuto vedoucí osobnost viděl v pruském králi, pod jehož vládou mělo vzniknout silné Německo).\n\nMommsenovy \"Římské dějiny\" vychovávaly a vychovávají celé generace historiků. Na konci 19. století výrazně ovlivňovaly i široké vrstvy čtenářů a probudily v nich zájem o starověké dějiny tak, jako žádné jiné historické dílo. Z toho vycházel i výbor pro udělování Nobelovy ceny a zvolil Theodora Mommsena jako příklad vědce, který psal čitelně a srozumitelně i pro široké vrstvy.\n\nTheodor Mommsen se k římským dějinám ještě vrátil roku 1885, kdy vydal jejich pátý díl (čtvrtý nikdy nedokončil) z období Římského císařství s názvem \"Die Provinzen, von Caesar bis Diocletian (Římské provincie)\". V tomto případě není jeho obraz již tak komplexní, neboť se zaměřil na římské provincie v období raného císařství a popsal jejich politický vývoj a jednotlivé instituce.\n\nJeho další dva spisy, monumentální dějiny politických institucí starověkého Říma \"Římské státní právo (Römisches Staatsrecht)\", vydané ve třech svazích v letech 1871–1888, a \"Římské trestní právo (Römisches Strafrecht)\" z roku 1899 jsou pracemi průkopnickými, neboť kombinují právní a historická hlediska a využívají pomocné vědy historické, zejména numismatiku.\n\nKromě toho Mommsen napsal více než 1500 dalších studií na různá témata, (např o archeologii), které byly později vydány v osmi svazcích a které se dotýkají nejrůznějších stránek každodenního života Římanů ve všech jeho sférách – v politické, hospodářské, náboženské i kulturní.\n\nČesky vyšel z rozsáhlého Mommsenova díla třikrát jen malý výbor z \"Římských dějin\" pod názvem \"Diktátoři\" v překladu Pavla Eisnera.\n\n"}
{"id": "106857", "url": "https://cs.wikipedia.org/wiki?curid=106857", "title": "Senec (okres Rakovník)", "text": "Senec (okres Rakovník)\n\nSenec je vesnice a obec v okrese Rakovník ve Středočeském kraji, ležící zhruba 4,5 km jihozápadně od Rakovníka. Žije zde obyvatel.\n\nPrvní písemná zmínka o obci pochází z roku 1380. Senec byl založen za dob krále Jana Lucemburského. Prvními známými držiteli byl Ota Majírek a jeho syn Jan. V 15. a 16. století Senec vystřídal řadu majitelů, později byl připojen k panství Petrovice. Za třicetileté války byl Senec úplně vypálen. V roce 1869 došlo ke zřízení školy, pro niž byla roku 1890 postavena nová budova. V červenci roku 1933 byl odhalen pomník padlým za první světové války.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Senec \"(531 obyvatel)\" byly v roce 1932 evidovány tyto živnosti a obchody: cihelna, 2 hostince, kapelník, Dělnický konsum, 2 kováři, 14 rolníků, 2 řezníci, 2 obchody se smíšeným zbožím, trafika, truhlář.\n\nDopravní síť\nVeřejná doprava 2011\n\n"}
{"id": "106858", "url": "https://cs.wikipedia.org/wiki?curid=106858", "title": "Chapala", "text": "Chapala\n\nChapala ( ) je jezero na hranici států Jalisco a Michoacán v Mexiku. Nachází se na jihu Mexické náhorní roviny. Je největším mexickým jezerem. Má rozlohu 1038 km². Průměrně je hluboké 7 m a dosahuje maximální hloubky 33 m. Leží v nadmořské výšce 1524 m.\n\nDo jezera ústí řeka Lerma a odtéká řeka Rio Grande de Santiago, která ústí do Tichého oceánu. V poslední době jezero vysychá.\n\nNa břehu leží lázně. Na severním břehu pak město Ocotlán. Zásobuje vodou město Guadalajaru.\n"}
{"id": "106860", "url": "https://cs.wikipedia.org/wiki?curid=106860", "title": "Senec", "text": "Senec\n\nJméno Senec nese více míst:\n\n"}
{"id": "106861", "url": "https://cs.wikipedia.org/wiki?curid=106861", "title": "Alan Silvestri", "text": "Alan Silvestri\n\nAlan Anthony Silvestri (* 26. března 1950 v New York City, USA) je známý americký skladatel filmové hudby. Studoval filmovou hudbu na prestižní Berkleeho vysoké škole hudby v Bostonu. Nejznámějším se stal svojí častou spoluprací s režisérem Robertem Zemeckisem včetně jeho práce na snímku \"Forrest Gump\" (1994), trilogii \"Návrat do budoucnosti\" (1985, 1989–1990), \"Kontaktu\" (1997), \"Trosečníkovi\" (2000), \"Romancing the Stone\" (1984), \"Mumie se vrací\" (2001), \"Predátorovi\" (1987), \"Polárním expresu\" (2004) a dalších. Byl nominován na Oscara za nejlepší originální hudbu pro film \"Forrest Gump\", nejlepší píseň k filmu \"Polární expres\" a ocenění Grammy za hudbu k filmu \"Trosečník\".\n\n\n\n"}
{"id": "106866", "url": "https://cs.wikipedia.org/wiki?curid=106866", "title": "Jezero Texcoco", "text": "Jezero Texcoco\n\nTexcoco je v současné době název bezodtokého vysychajícího jezera ( ) a v minulosti se podle něj nazývalo domorodé město a stát (aztécky \"Tetzco(h)co\"), který se i později podílel na moci říše Aztéků. Samotné jezero se dnes nachází na území Ciudad de México a státu México v Mexiku. Nachází se východně od hlavního města Mexika, které je trápeno důsledky pylových bouří, jejichž zdroj je ve vyschlé části jezera. Leží v nadmořské výšce 2239 m.\n\nV minulosti se podle jezera nazýval jeden z nejmocnějších domorodých městských států v oblasti, který společně s dominantním Tenochtitlánem a Tlacopánem tvořil základ moci říše Aztéků.\n"}
{"id": "106867", "url": "https://cs.wikipedia.org/wiki?curid=106867", "title": "Managua (jezero)", "text": "Managua (jezero)\n\nManagua ( ) je jezero ve Střední Americe v Nikaragui. Nachází se v tektonické propadlině. Má rozlohu 1489 km². Je 60 km dlouhé a maximálně 28 km široké. Dosahuje maximální hloubky 80 m. Leží v nadmořské výšce 37 m.\n\nNa severním pobřeží se ční sopka Momotombo.\n\nMá periodický odtok po řece Tipitapa na jihovýchod do jezera Nikaragua.\n\nNa ostrově se nachází 4 ostrovy, z nichž 1 je velký a 3 jsou malé.\n\nNa jezeře je rozvinutá místní vodní doprava. Na jižním břehu leží hlavní město Managua. Jezero dlouho sloužilo jako sběrna nevyčištěných splašků Managuy, což vedlo k jeho enormnímu znečištění: některé jeho části a břehy jsou díky tomu neobyvatelné a i čistší oblasti jsou kontaminované natolik, že je nebezpečné se tam koupat nebo konzumovat tamní ryby, byť tak nejchudší obyvatelé oblasti z nutnosti stále činí. V únoru 2009 zahájila činnost gigantická čistírna odpadních vod zbudovaná s německou pomocí, která má hrát stěžejní roli ve vyčištění a revitalizaci jezera.\n\n"}
{"id": "106868", "url": "https://cs.wikipedia.org/wiki?curid=106868", "title": "Nikaragua (jezero)", "text": "Nikaragua (jezero)\n\nNikaragua ( nebo ) je jezero v Nikaragui. Zasahuje do pěti departementů:\nJe to největší jezero ve Střední Americe. Nachází se v tektonické propadlině. Má rozlohu 8430 km². Dosahuje maximální hloubky 70 m. Leží v nadmořské výšce 32 m.\n\nBřehy jsou převážně nízké. Na severozápadním pobřeží se rozkládá město Granada. Další významnější města jsou Rivas, San Carlos.\n\nV západní části se nachází ostrovy Ometepe \"(Isla de Ometepe)\" a Zapatera \"(Isla de Zapatera)\". Při severním pobřeží u města Granada se rozkládají Granadské ostrůvky \"(Isletas de Granada)\", v jižní části se rozprostírá souostroví Solentiname \"(Archipiélago de Solentiname)\". Ostrov Ometepe byl vyhlášen biosférickou rezervací, Zapatera je jedním z nikaragujských národních parků.\n\nDo jezera ústí řeka Tipitapa, která přitéká z jezera Managua. Odtéká řeka San Juan do Karibského moře.\n\nNa jezeře je rozvinutá místní vodní doprava. Existují projekty mezioceánského kanálu (viz Nikaragujský průplav) vedoucího přes jezero.\nJe to jediné jezero na světě, ve kterém žijí sladkovodní žraloci.\n\n"}
{"id": "106870", "url": "https://cs.wikipedia.org/wiki?curid=106870", "title": "Lesní jezero", "text": "Lesní jezero\n\nLesní jezero ( ) je jezero v Severní Americe na hranicích státu Minnesoty v USA a provincií Ontario a Manitoba v Kanadě. Je pozůstatkem obrovského ledovcového jezera Agassiz. Má rozlohu 4 349 km² (z toho 3 149 km² náleží Kanadě a 1 200 km² USA). Je 110 km dlouhé a maximálně 95 km široké. Dosahuje maximální hloubky 26 m. Leží v nadmořské výšce 322 m.\n\nPobřeží je velmi členité zvlášť v severní části.\n\nJezero oplývá lesnatými ostrůvky. Celkem je na jezeře 14 552 ostrovů.\n\nDo jezera ústí řeka Rainy a průtoky z jezer Shoal a Kakagi. Z jezera odtéká Winnipežská řeka do Winnipežského jezera.\n\nNa severním břehu leží město Kenora (\"Kanada\").\n"}
{"id": "106873", "url": "https://cs.wikipedia.org/wiki?curid=106873", "title": "Manitoba (jezero)", "text": "Manitoba (jezero)\n\nManitoba ( ) je jezero v provincii Manitoba v centrální Kanadě v povodí řeky Nelson. Je pozůstatkem obrovského ledovcového jezera Agassiz. Má rozlohu 4 700 km². Dosahuje maximální hloubky 20 m.\n\nNejvětším přítokem je řeka Waterhen z jezera Winnipegosis. Z jezera odtéká řeka Dauphin do Winnipežského jezera.\n"}
{"id": "106874", "url": "https://cs.wikipedia.org/wiki?curid=106874", "title": "Mistassini", "text": "Mistassini\n\nMistassini ( , ) je jezero v provincii Québec ve východní Kanadě. Nachází se na rozvodí v Lavrentijské vysočině v nadmořské výšce 372 m. Má rozlohu 2335 km². Je 161 km dlouhé a maximálně 19 km široké. Dosahuje maximální hloubky 183 m. Objem vody činí 150 km³.\n\nDo jezera ústí řeky Chalifour, Takwa, Témiscamie , Wabissinane. Patří do skupiny jezer, ze které odtéká řeka Rupert.\n\nJezero je zamrzlé od listopadu do června.\n\nJezero je bohaté na ryby.\n\nSpolu s jezerem Albanel tvoří chráněné teritorium přehradní nádrž Mistassini.\n"}
{"id": "106875", "url": "https://cs.wikipedia.org/wiki?curid=106875", "title": "Nipigon", "text": "Nipigon\n\nNipigon ( ) je jezero v provincii Ontario v Kanadě. Je ledovcovo-tektonického původu. Má rozlohu 4800 km² (včetně ostrovů 4848 km²). Leží v nadmořské výšce 260 m. Dosahuje maximální hloubky 165 m. Je to největší jezero, které leží celé v provincii Ontario a někdy je připočítávané jako šesté k Velkým jezerům. Nachází se 120 km severovýchodně od Thunder Bay.\n\nPobřeží je velmi členité a pro jezero jsou charakteristické rozeklané útesy na pobřeží. Písek na pobřeží má zelenočernou barvu, což způsobuje přítomnost minerálu pyroxenu.\n\nNa jezeře je mnoho ostrovů. Největší jsou Caribou, Geikie, Katatota, Kelvin, Logan, Murchison, Murray, Shakespeare.\n\nDo jezera ústí řeky Windigo, Ogoki, Kopka, Ombabika, Ogaman, Blackwater, Gull. Odtéká z něj řeka Nipigon do Nipigonského zálivu Hořejšího jezera, jehož je nejvodnějším přítokem.\n\nV povodí jezera se hojně vyskytuje sob polární.\n"}
{"id": "106877", "url": "https://cs.wikipedia.org/wiki?curid=106877", "title": "Sobí jezero", "text": "Sobí jezero\n\nSobí jezero () je jezero na hranici provincií Manitoba a Saskatchewan v Kanadě. Nachází se v centrální části Laurentinské vysočiny. Jméno zřejmě získalo překladem algonkinského názvu. Je to druhé největší jezero v Saskatchewanu a deváté největší v Kanadě. Má rozlohu 6300 km². Dosahuje maximální hloubky 219 m. Leží v nadmořské výšce 340 m. Kotlina jezera je ledovcového původu.\n\nSobí jezero má velice členité pobřeží a obsahuje množství malých ostrovů. Ústí na jihu, skrze Sobí řeku a kontrolovaný umělý přeliv. Vodu odtékající z jezera reguluje přehradní hráz Whitesand Dam. Na východním břehu se nalézá osada Kinoosao, u severního konce Brochet a u jižního konce Southend a záliv Deep Bay, který měří 5 km (3 míle) na šířku a je 220 m (720 stop) hluboký, překrývající tzv. astroblém, nejspíše dopadovou strukturu, vytvořenou zhruba před 100 až 140 milióny lety. Je pravděpodobně místem dopadu velkého meteoritu. Zálivu je připisována také pověst, že v něm žije tvor, který stahuje zvířata v zimě skrz led do hlubin.\n\nZ jezera odtéká Sobí řeka, přítok řeky Churchill, která teče do Hudsonova zálivu.\n\nNěkolik dávných průzkumníků včetně Davida Thompsona sice přes něj cestovalo, avšak jezero nikdy nehrálo významnou roli v obchodu s kožešinami, neboť zde bylo založeno jenom pár nejzazších obchodních stanic, které fungovaly jen po krátká období. Dnes poskytují přístup k jezeru silnice Highway 102, která končí v Southendu, a silnice Highway 302.\n\nPrůmyslový rybolov je nejdůležitějším hospodářským odvětvím této oblasti a i sportovní rybáře to sem táhne díky zdejším čistým a hlubokým vodám. Běžným úlovkem zde jsou štiky trofejní velikosti. Lze se tu běžně setkat s candáty druhu \"Sander vitreus\" (anglicky \"walleye\"), okouny druhu \"Perca flavescens\" (anglicky \"yellow perch\"), štikami druhu \"Esox lucius\" (anglicky \"northern pike\"), siveny druhu \"Salvelinus namaycush\" (anglicky \"lake trout\"), lipany severními, síhy druhu \"Coregonus clupeaformis\" (anglicky \"lake whitefish\"), síhy druhu \"Coregonus artedi\" (anglicky \"cisco\"), mníky, pakaprovci druhu \"Catostomus commersonii\" (anglicky \"white sucker\") a pakaprovci druhu \"Catostomus catostomus\" (anglicky \"longnose sucker\").\n"}
{"id": "106880", "url": "https://cs.wikipedia.org/wiki?curid=106880", "title": "Velké Otročí jezero", "text": "Velké Otročí jezero\n\nVelké Otročí jezero ( ) je jezero na území Severozápadních teritorií v Kanadě. Kotlina jezera je ledovcovo-tektonického původu. Má rozlohu 27 200 km². Dosahuje maximální hloubky 614 m a je nejhlubším jezerem Severní Ameriky. Leží v nadmořské výšce 156 m.\n\nNázev jezera se je odvozen od jména indiánského kmene Slavey (někdy i Slave), který v oblasti kolem jezera sídlí spolu s dalšími kmeny - (Čipevajané, Tlicho, Yellowknives, Sahtu). Všechny tyto kmeny jsou příslušníky národa Dené rozptýleného v obrovské oblasti Severozápadních teritorií, v krajině nekonečných lesů, jezer a řek. Jméno \"Slavey\" mají na svědomí Kríové, kteří tak pohrdlivě nazývali své severní sousedy.\n\nZápadní břehy jsou nízké, pokryté jehličnatým lesem. Východní a severní jsou pahorkaté a převážně holé. Ve východní části jezera jsou stovky ostrovů. Do jezera ústí Otročí řeka, Chej aj. Odtéká řeka Mackenzie. Jezero zamrzá na konci října a rozmrzá v červnu. Je zde rozvinutý rybolov a místní lodní doprava.\n\nNa severním pobřeží leží město Yellowknife a mnohá další zlatá naleziště.\n\n"}
{"id": "106881", "url": "https://cs.wikipedia.org/wiki?curid=106881", "title": "Winnipežské jezero", "text": "Winnipežské jezero\n\nWinnipežské jezero (anglicky \"Lake Winnipeg\" z indiánského jazyka Krí, ve kterém to znamená \"zahrazená voda\") je jezero v provincii Manitoba na jihu Kanady. Jde o pozůstatek obrovského ledovcového jezera Agassiz. Má rozlohu 24 514 km². Dosahuje maximální hloubky 36 m. Leží v nadmořské výšce 217 m.\n\nOkolo jezera se nacházejí bažinaté lesy. Na některých místech jsou upravené pláže.\n\nNejvětší přítok je řeka Saskatchewan. Dalším velkým přítokem je Red River of the North. Z jezera odtéká řeka Nelson, která ústí do Hudsonova zálivu, spojeného jak s Atlantikem, tak i Severním ledovým oceánem. Dlouhodobá odchylka úrovně hladiny je 3 m.\n\nZamrzá v říjnu a rozmrzá na konci dubna.\n\nNa jezeře je rozvinutý průmyslový rybolov\n\nNa jezeře je rozvinutá místní lodní doprava\n"}
{"id": "106884", "url": "https://cs.wikipedia.org/wiki?curid=106884", "title": "Managua", "text": "Managua\n\nManagua je hlavním městem Nikaraguy. Je nejlidnatějším městem Nikaraguy a čtvrtým ve středoamerickém regionu (větší jsou Ciudad de Guatemala, San Salvador a Tegucigalpa). V aglomeraci kolem města žije přibližně 1,82 milionu obyvatel. Leží na západě země na břehu jezera Managua. Jméno \"Managua\" pochází z výrazu \"Mana-ahuac\" indiánského jazyka Nahuatl a lze jej přeložit jako \"sousedící s vodou\" nebo \"obklopená vodou\".\n\nNikaragujským hlavním městem je teprve od roku 1858. Do té doby se status hlavního města stěhoval mezi městy Granada a León.\n\nMěsto bylo dvakrát zničeno zemětřesením (v letech 1931 a 1972), která poškodila především budovy v centru města. Nové budovy se od té doby stavějí na okrajích původního centra – jeho plocha se využívá nejčastěji jako parkoviště a parky. Na několika místech jsou dodnes jen ruiny způsobené posledním zemětřesením. Modernizace centra začala zintenzivňovat na začátku 90. let 20. století.\n\n"}
{"id": "106886", "url": "https://cs.wikipedia.org/wiki?curid=106886", "title": "Sinj", "text": "Sinj\n\nSinj (v ilyrorománštině \"Osinium\") je město na kontinentální části Splitsko-dalmatské župy (Chorvatsko). Ve městě žije 11 468 obyvatel, zatímco celkový počet obyvatel samosprávné oblasti (včetně přilehlých vesnic) je 25 373 (údaje ze sčítání lidu roku 2001).\n\nSinj je centrum oblasti známé jako \"Cetinska krajina\", skupinky sídel situovaných na úrodných krasových polích (\"Sinjsko polje\"), skrze které protéká řeká Cetina. Sinj leží meži čtyřmi horami: Svilajou, Dinárským pohořím, Kamešnicí a Visokou. Tyto masivy udržují Sinji jeho specifické středomořské podnebí (teplá léta a chladnější zimy).\n\nMěsto bylo vystavěno okolo starověké pevnosti, jež bylo až do začátku 18. století v držení Osmanů, a františkánského kláštera s kostelem Panny Sinjské Gospa Sinjska, jež je po mnoho let poutním místem.\n\nVýročí posledního vítězství nad osmanskou armádou roku 1715 je oslavováno každým rokem na počátku srpna jezdeckou slavností nazvanou \"Sinjska alka\", ve které se slavnostně odění jezdci pokoušejí za jízdy zasáhnout svým kopím malý kroužek (\"alku\").\n\nHlavní atrakcí ve městě je tradiční sinjský rytířský turnaj (Alka). Koná se každoročně první srpnovou neděli na památku vítězství nad tureckou armádou v roce 1715. Rytíři, oblečeni do tradičních kostýmů, jezdí na koních, snažíce se kopím zasáhnout alku, visící na drátě. Rytíř, který dosáhne nejvyššího počtu bodů (punatů), je prohlášen za vítěze.\n\nOd roku 1991, kdy Chorvatsko získalo nezávislost, v Sinji vládla místní HDZ. Během tohoto období se (obzvláště v místním rozhlasovém vysílání) objevovalo mnoho zpráv o porušování lidských práv. Místní volby roku 2005 vyhrála koalice s názvem \"Preporod\", a starostou byl zvolen Nikola Tomašević.\n\n"}
{"id": "106890", "url": "https://cs.wikipedia.org/wiki?curid=106890", "title": "Hank Snow", "text": "Hank Snow\n\nHank Snow, vlastním jménem Clarence Eugene Snow, (9. května 1914 Brooklyn Kanada – 20. prosince 1999 Madison USA) byl zpěvák a skladatel písní country hudby. Od roku 1979 je členem Country Music Hall of Fame.\n\nSnow měl pohnuté dětství. Rodiče se mu rozvedli, když mu bylo 8 let, u prarodičů dlouho nevydržel a ve 12 utekl z domova od matky kvůli nevlastnímu otci. Místo školy se potom živil jako plavčík. V 16 letech měl již svoji první kytaru, s níž vystupoval. Výrazně ho tehdy ovlivnil styl první velké country hvězdy Jimmieho Rodgerse, po němž posléze pojmenoval i svého prvního syna.\n\nV roce 1933 měl již Snow každý týden vyhrazenou čtvrthodinu na rozhlasové stanici v Halifaxu. O tři roky později podepsal smlouvu pro vydavatelskou firmu RCA, u níž vydržel rekordních 47 let a nahrál více než 100 alb. Ve 30. a 40. letech často vystupoval pod různými jmény (Hank The Yodelling Ranger, Clarance Snow and His Guitar, The Singing Ranger), než přešel k jednoduchému Hank Snow.\n\nDo USA přijel Snow koncertovat poprvé v roce 1945 v rámci Whiling Jamboree v Západní Virginii. Vydavatelská firma se však zdráhala jeho alba v USA vydávat, dokud zde nedosáhne pronikavého úspěchu koncertováním. Výrazný krok tímto směrem učinil, když ho Ernest Tubbs pozval k vystoupení do Grand Ole Opry, kde se Snow posléze objevoval 46 let. Poprvé se tak stalo v roce 1950, kdy byl navíc Snow od léta 21 týdnů na čele country hitparády s písní \"I’m Moving On\". Píseň měla základy od prvních hvězd country hudby, ale zároveň se v ní zřetelně projevovala invence Snowa.\n\nUvedenou písní započalo zhruba pětileté období, během něhož měl Snow v první desítce americké country hitparády postupně 24 různých písní. V roce 1954 měl výraznou zásluhu na tom, že v Grand Ole Opry vystoupil začínající Elvis Presley, ale byl zklamaný, že u country nezůstal natrvalo. Snow se svojí hudbou pronikl i mimo americký kontinent do Evropy, Asie i Austrálie, což se předtím žádnému countryovému muzikantovi v takové míře nepodařilo.\n\nV roce 1958 Snow získal americké občanství a nadále byl velmi aktivní v koncertní i nahrávací činnosti. Naposledy dosáhl na vrchol singlové hitparády s písní \"Hello Love\" ze stejnojmenného alba v roce 1974. Se začátkem dalšího desetiletí se ho zbavila nahrávací společnost, ale Snow nadále koncertoval i přes zdravotní problémy, které přišly v letech devadesátých. Mnoho času také věnoval nadaci, kterou založil pro týrané děti.\n\nPosmrtně byla 20. září 2000 odhalena v Rymanově auditoriu v Nashvillu bronzová socha Hanka Snowa v nadživotní velikosti od Billa Rainse.\n\n"}
{"id": "106896", "url": "https://cs.wikipedia.org/wiki?curid=106896", "title": "Přistoupim", "text": "Přistoupim\n\nObec Přistoupim se nachází v okrese Kolín ve Středočeském kraji. Žije zde obyvatel a je zde evidováno 194 adres. Protéká tudy Jalový potok, který je pravostranným přítokem říčky Šembery.\n\nPřistoupim je také název katastrálního území o rozloze 4,43 km².\n\nPrvní písemná zmínka o obci pochází z roku 1140. Název obce je však mnohem starší a údajně pochází již od historického souboje knížete svatého Václava s Radslavem Zlickým po roce 923, který zde dle pověsti prohlásil: „Přistoupim na podmínky tebou kladené“, když viděl na Václavově čele zlatý kříž a nad ním dva anděly.\n\nV obci až do druhé světové války žila židovská komunita, ke které náleželi i Židé z Českého Brodu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Přistoupim \"(671 obyvatel, katolický kostel)\" byly v roce 1932 evidovány tyto živnosti a obchody: nákladní autodoprava, autodrožka, družstvo pro rozvod elektrické energie, hospodářské strojní družstvo, 2 hostince, 2 koláři, kovář, krejčí, mlýn, obuvník, pekař, 3 rolníci, 2 řezníci, sedlář, 5 obchodů se smíšeným zbožím, trafika, obchod s uhlím.\n\n\n\n\nDopravní síť\n\nVeřejná doprava 2011\n\n\n"}
{"id": "106897", "url": "https://cs.wikipedia.org/wiki?curid=106897", "title": "Bar micva", "text": "Bar micva\n\nBar micva (: , doslova „syn přikázání“), je židovský náboženský obřad, během kterého se ze židovského chlapce stává nábožensky dospělý muž, který na sebe přijímá odpovědnost za dodržování micvot – přikázání. Může být součástí minjanu, (kvórum 10 osob /v ortodoxních kongregacích pouze mužů/ potřebných k modlitbě). Mimo to je též teoreticky dost starý, aby se mohl dle židovského práva oženit. Symbolickému přijetí mezi dospělé předchází nejméně jednoleté studium, při němž se hoch učí hebrejsky, studuje Tanach a učí se náboženským povinnostem dospělých. Zvykem je, že nejbližší šabat po chlapcových 13. narozeninách se koná obřad v synagoze. Chlapec je poprvé vyvolán k Tóře, aby z ní přečetl příslušný týdenní oddíl (parašu), popřípadě také pasáž z prorockých knih (tzv. haftaru).\n\nTradicí je také dávat na bar micva dárky. Stejně jako při jiných významnějších oslavách bývá zvykem, že počet darů je 18, jelikož hebrejské slovo chaj (), které znamená život, je také výrazem pro číslo 18. Chlapec dostává talit (modlitební plášť) a tfilin.\n\nBat micva (: ), dosl. „dcera příkázání“, je obdobou bar micva pro dívky. Slaví se po dovršení věku dvanácti let. Zvyky na bat micva se liší komunitu od komunity. V některých dostávají dívky talit i tfilin, v některých jen talit, v některých ani jedno, ale jsou počítány do minjanu. V ortodoxních komunitách dívky nejsou volány k Tóře ani počítány do minjanu, oslavy bat micva se zde však rovněž konají a mají podporu významných rabínských autorit.\n\nObřad bar micva, jak jej známe ze současnosti, neexistoval ani v biblické době, ani v období Mišny nebo Talmudu. Pasáže z knih Exodus a Numeri zmiňují jako věk většiny mužů povolaných do vojenské služby dvacet let. Výraz „bar micva“ se poprvé objevuje v Talmudu jako označení pro někoho, „kdo je podřízený přikázáním Bible“ a věk třinácti let je rovněž zmíněn v Mišně jako věk, kdy je člověk povinen dodržovat 613 přikázání Tóry: „Pětiletý k Písmu, desetiletý k Mišně, třináctiletý k přikázání...“ Talmud udává třináct let jako věk, kdy je chlapec právně odpovědný a kdy se stává „mužem“, jak je požadováno v Numeri 6,26. Výraz bar micva ve smyslu, jak je chápán dnes, lze doložit nejdříve ve 14. století, starší rabínský výraz pro nábožensky způsobilého zní \"gadol\" (velký, dospělý) a \"bar onšin\" (syn trestu, tj. odpovědný za svá případná provinění). Mnohé zdroje naznačují, že oslava bar micva se vyvinula až ve středověku, avšak existuje mnoho náznaků z dřívější doby, že věk třinácti let byl ve většině společnosti přijímán jako věk, kdy je člověk povinen následovat přikázání Tóry, stejně jako talmudické odkazy na náboženský obřad doprovázející přechod do dospělosti:\n\n\n\n"}
{"id": "106898", "url": "https://cs.wikipedia.org/wiki?curid=106898", "title": "Tyin", "text": "Tyin\n\nTyin je jezero v jihozápadní části pohoří Jotunheimen v Norsku. Jezero patří pod správu města Vang v Innlandetu, ačkoliv malý kousek jezera spadá pod Ardal v oblasti Vestland. Západní okraj jezera z větší části kopíruje hranice mezi Vangem a Ardalem. Rozloha jezera je 33,02 km². Jezero slouží jako zásobárna pro Tyin kraftverk. Vodní hladina je regulována mezi 1082,84 a 1072,50 m nad mořem. Objem vody v jezeře je 0,313 km³.\n\nOkolo severní strany jezera vede národní turistická silnice č. 53, (Tyin–Ardal) a podél východní strany silnice č. 252 (Tyin–Eidsbugarden). Silnice č. 252 je přístupná z Evropské silnice E16.\n\nV roce 1869 Norský spolek horské turistiky (\"DNT\") postavil na břehu jezera první turistickou chatu. Dnes chaty DNT v okolí jezera tvoří na jihu Jotunheimského národního parku jednu z nejlepších turistických oblastí v Evropě. U jezera je také omezený počet soukromých chat.\n"}
{"id": "106900", "url": "https://cs.wikipedia.org/wiki?curid=106900", "title": "Černožice", "text": "Černožice\n\nObec Černožice () se nachází v okrese Hradec Králové, kraj Královéhradecký.\nLeží 15 km na sever od Hradce Králové, 5 km jižně od Jaroměře na pravém břehu Labe. Žije zde obyvatel.\n\nPrvní písemná zmínka o obci se nachází v análech opatovického kláštera z roku 1197.\n\n\n\n\n\nV obci se nachází Mateřská škola, Základní škola ( 1. – 5. třída), Hasičská zbrojnice, Sokolovna, ordinace praktického lékaře,Loděnice, stomatologická ordinace, kulturní dům, provozovna České pošty. V obci je také zastávka Českých drah, staví zde osobní vlaky na trati Pardubice - Jaroměř - Liberec.\n\n"}
{"id": "106905", "url": "https://cs.wikipedia.org/wiki?curid=106905", "title": "Černilov", "text": "Černilov\n\nČernilov () je obec v okrese Hradec Králové, kraj Královéhradecký. Součástí Černilova jsou také místní části Újezd a Bukovina. Žije zde obyvatel.\n\nPrvní písemná zmínka o obci pochází z roku 1271. Vesnice patřila ke královské komoře. V roce 1305 se nazývala Schlackendorf a byla zastavena Rajmundovi z Lichtenburka.. Roku 1346 král Jan Lucemburský ves daroval sboru mansionářů v kostele sv. Víta v Praze, jimž náležela až do 15. století. K roku 1395 je znám Ludvík z Černilova V době pohusitské přešla do držení Trčků z Lípy.\n\nPanství patřilo ke kraji, kde se po roce 1627 jen obtížně dařila rekatolizace obyvatel. Roku 1775 Václav Grill z Černilova a jeho otec Mikuláš založili náboženskou sektu, vzbouřili sedláky a vedli je na smiřický zámek se žádostí o toleranční patent. Sekta neměla dlouhého trvání, roku 1785 byl Grill shledán bláznem a odvezen do Prahy do Ústavu pro choromyslné. Přikování ke kládě nebo trest smrti by nevedl k umlčení poddaných.\n\nV době pobělohorské během slezských válek emigrovaly z náboženských důvodů celé rodiny do pruského Slezska. Prusové osvobozovali ze žalářů a pout vězně, kteří byli odsouzeni za to, že se nechtěli vzdát víry svých předků a věřili jen tomu, co je psáno v Bibli. Více viz Bukovina. V Černilově se o štědrovečerní noci v roce 1741 sešli u Matěje Veselovského zástupci 16 místních protestantských rodin, které později katolický farář udal biskupské konzistoři. Matěj Veselovský byl vězněn a vyslýchán i dříve (už v roce 1734 a 1736 ve Smiřicích). Stejně jako Jiří Veselovský se nedostavil či odmítal složit vyznání víry. Rovněž ve vězení se choval příliš sebevědomě. Z Černilova uprchli v roce 1742 (pouze) přes město Münsterberg v pruském Slezsku (po r. 1945 Ziębice v Polsku) tito nekatolíci (i s rodinami):\n\n\nPodrobně celou historii popisuje ve svých knihách Edita Štěříková (včetně informačních zdrojů, odkazů a údajů z matrik). Dokumenty se nacházejí převážně v archivu Jednoty bratrské v Herrnhutu (Ochranov), ve Státním oblastním archivu v Zámrsku i jinde. Potomci exulantů žijí v Německu, Polsku, USA, Kanadě, Austrálii, někteří reemigranti byli repatriováni v roce 1945 do Čech z polského Zelova. Exulant (spolek) stále sdružuje potomky běženců doby pobělohorské z celého světa.\n\nV obci se snoubí řemesla a zemědělství; nachází se na těžké, ale úrodné půdě a za zmínku stojí vznik černilovského „Vodního družstva“, ve své době největšího v Rakousku-Uhersku, které odvodněním zamokřených pozemků zásadním způsobem ovlivnilo úrodnost a tím i další rozvoj obce. Dodnes jsou v obci vidět přestavěné stodoly, neboť ty staré nepojaly úrodu. Zajímavostí Černilova je existence tří kostelů různých vyznání: katolický a českobratrský slouží svému účelu, v augspurském je smuteční obřadní síň. Obec podporuje fotbalový a volejbalový klub, tradicí se stává i srpnová sportovně-recesistická akce „Černilovský pařez“. V obci probíhají pozemkové úpravy. S nimi jsou spojené i ekologické stavby, nejzdařilejší je \"Biocentrum Kaltouz\".\n\nSídlí zde Masarykova jubilejní základní škola a mateřská škola (čp. 380). Byla postavena v letech 1930–1931 podle návrhu architekta Oldřicha Lisky se zajímavým dispozičním řešením školní budovy bez chodeb. Má centrální halu, ze které se vchází do jednotlivých učeben. Škola dostala při svém otevření název Masarykova jubilejní škola (prezident název sám schválil, obnoven byl v roce 1989). V době svého vzniku byla nejmodernější školou v republice.\n\n\n\n\n"}
{"id": "106907", "url": "https://cs.wikipedia.org/wiki?curid=106907", "title": "Velrybářský člun", "text": "Velrybářský člun\n\nVelrybářský člun je typ otevřeného člunu, který je relativně úzký a na obou koncích špičatý, což mu umožňuje vyrovnaný pohyb vpřed a vzad. Původně byl vyvinut pro velrybaření a později se stal oblíbený při pracích podél pobřeží.\n\nTradičně jsou velrybářské čluny poháněny vesly, i když při chytání velryb se často používá demontovatelný stěžeň a plachta. Po roce 1850 bylo mnoho člunů vybaveno spouštěcí ploutví pro plachtění. Při plachtění je zatáčení umožněno pomocí kormidla; při veslování se zatáčí veslem přidrženým přes záď člunu. Při chytání velryb se přidělá k zadní palubě pevná tyč, okolo níž kormidelník pevně uchopí lano jakmile je velryba harpunována a pomocí které velryba táhne člun dokud není zabita.\n\nVýraz velrybářský člun (\"whaleboat\") může být neformálně použit pro označení velké velrybářské lodě, nebo pro člun používaný pro pozorování velryb.\n\nK velrybářskému člunu bývají přirovnávány i relativně lehké čluny pro přepravu posádky na moderních válečných lodích.\n"}
{"id": "106911", "url": "https://cs.wikipedia.org/wiki?curid=106911", "title": "Čeminy", "text": "Čeminy\n\nČeminy jsou obec a vesnice v okrese Plzeň-sever v Plzeňském kraji. Žije v nich obyvatel. Vsí protéká Čeminský potok.\n\nPrvní písemná zmínka o vsi je z roku 1239.\n\n\n"}
{"id": "106912", "url": "https://cs.wikipedia.org/wiki?curid=106912", "title": "Agapé", "text": "Agapé\n\nAgapé (řecky αγαπη) je jeden z několika řeckých výrazů pro lásku. Řecké výrazy pro lásku jsou:\n\nSlovo \"agapé\", v soudobé řečtině nepříliš běžné, zvolili překladatelé Bible do řečtiny jako překlad hebrejského \"ahava\" (אחבח) a v Novém zákonu se pak slovo \"erós\" vůbec nevyskytuje (\"filia\" jen dvakrát). Agapé se pak stalo křesťanským teologickým pojmem, který označuje lásku Boha k lidem, lidí k Bohu i mezi sebou.\n\nJežíš mluvil o křesťanské lásce jako o nejdůležitějším přikázání () a o novém přikázání (). Odpovědět na Boží lásku činy laskavé péče o ty, kdo to potřebují, je zároveň největší důkaz lásky k Bohu.\nAgapé (množné číslo \"agapai\") je pak také označením pro „hody lásky“ (společné stolování), jež v počátcích křesťanství provázely bohoslužbu jako výraz vzájemnosti a starosti o chudé (, ). Dnes se při některých obřadech stále udržuje, například při prvním svatém přijímání.\n\n\n\n"}
{"id": "106913", "url": "https://cs.wikipedia.org/wiki?curid=106913", "title": "Čaková", "text": "Čaková\n\nObec Čaková (německy \"Friedersdorf\", polsky \"Czakowa\") se nachází v okrese Bruntál v Moravskoslezském kraji. Žije zde obyvatel.\n\nObec Čaková sousedí na severu s Krasovem, na východě s Branticemi a Zátorem, na jihu s Novými Heřminovy a na západě s Bruntálem a Širokou Nivou. Od okresního města Bruntál je vzdálena 9,5 km a od krajského města Ostrava 59 km.\n\nGeomorfologicky patří Čaková k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšší bod obce (604 m n. m.) se nachází na sever od středu vsi; dalšími kopci jsou např. \"Skalka\" (599 m n. m.), \"Jakubčovický kopec\" (595 m n. m.) nebo \"Střelná\" (591 m n. m.) na hranici s Novými Heřminovy.\n\nÚzemí Čakové patří do povodí Odry, resp. Opavy. Obcí protéká severojižním směrem \"Čakovský potok\", který se brzy po opuštění obce vlévá v Loučkách do Opavy. O něco západněji protéká katastrem Čakové ze severu na jih rovněž \"Jelení potok\", který se vlévá do Opavy v Nových Heřminovech. Oba potoky na území obce i pramení. Na severovýchodě protéká územím obce rovněž \"Hradský potok\".\n\nÚzemí obce pokrývá z 58 % zemědělská půda (12 % orná půda, 44 % louky a pastviny), z 37 % les a z 4,5 % zastavěné a ostatní (např. průmyslové) plochy.\n\nPrvní písemná zmínka o obci pochází z roku 1498. Od 1. ledna 1980 do 23. listopadu 1990 byla dnešní obec Čaková částí obce Zátor.\n\nPočet obyvatel Čakové podle sčítání nebo jiných úředních záznamů:\n\nV Čakové je evidováno 130 adres : 121 čísel popisných (trvalé objekty) a 9 čísel evidenčních (dočasné či rekreační objekty). Při sčítání lidu roku 2001 zde bylo napočteno 79 domů, z toho 78 trvale obydlených.\n\n\n"}
{"id": "106915", "url": "https://cs.wikipedia.org/wiki?curid=106915", "title": "Újezd u Tišnova", "text": "Újezd u Tišnova\n\nÚjezd u Tišnova je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 7 kilometrů severozápadně od Tišnova. Žije zde obyvatel.\n\nPrvní písemná zmínka o obci pochází z roku 1334. Od 50. let 20. století do roku 1990 byl Újezd u Tišnova součástí Horních Louček.\n\n\n\n"}
{"id": "106916", "url": "https://cs.wikipedia.org/wiki?curid=106916", "title": "Básník", "text": "Básník\n\nBásník nebo básnířka je tvůrce poezie. Svá díla píše za použití básnických forem, mezi které patří zejména veršovaná skladba provázená rýmy, jazykové novotvary, metafory, paradoxy a jiné jazykové prostředky. Básníka a básnířku v jejich tvorbě inspirují podle řecké mytologie tři z múz.\n\nV širším pojetí bývá básníkem nazýván tvůrce umělecky výrazného nadprůměrného literárního díla.\n\nV nejširším pojetí je básníkem označován ten, který za použití své fantazie dokáže i obyčejné věci či postupy zpracovat umělecky neobyčejně. O takovém díle se říká, že je „jedna báseň“.\n"}
{"id": "106917", "url": "https://cs.wikipedia.org/wiki?curid=106917", "title": "Újezd u Rosic", "text": "Újezd u Rosic\n\nÚjezd u Rosic je obec v okrese Brno-venkov v Jihomoravském kraji, v Křižanovské vrchovině. Žije zde obyvatel.\n\nPrvní písemná zmínka o obci pochází z roku 1353. V letech 2002–2010 zde působila jako starostka Helena Malá, v letech 2010–2018 jako starosta Milan Dobrovolný a od roku 2018 tuto funkci vykonává Zdeněk Tesař.\n\n\n"}
{"id": "106918", "url": "https://cs.wikipedia.org/wiki?curid=106918", "title": "Újezd u Chocně", "text": "Újezd u Chocně\n\nObec Újezd u Chocně () se nachází v okrese Ústí nad Orlicí v Pardubickém kraji. Obec má katastrální výměru 16,35 km², žije zde obyvatel a její součástí jsou i vesnice Chloumek a Prochody.\n\nPrvní písemná zmínka o obci pochází z roku 1342.\n\nObcí prochází železniční trať 020 Velký Osek - Hradec Králové - Týniště nad Orlicí - Choceň.\n\n"}
{"id": "106919", "url": "https://cs.wikipedia.org/wiki?curid=106919", "title": "Újezd nade Mží", "text": "Újezd nade Mží\n\nÚjezd nade Mží je obec v okrese Plzeň-sever v Plzeňském kraji. Nachází se čtyři kilometry severozápadně od Města Touškov. Žije zde obyvatel.\n\nOkolí vesnice bylo osídleno již v pravěku. Eneolitické výšinné sídliště se nacházelo na ostrožně nad Zámeckým mlýnem a bylo pravděpodobně osídleno lidem chamské kultury.\n\nPrvní písemná zmínka o vesnici pochází z roku 1115, ale nachází se ve falzu zakládací listiny kladrubského kláštera. Další zmínka je obsažena v listině tepelského kláštera z roku 1242.\n\nV jihozápadní části vesnice stojí újezdský zámek postavený na místě starší vyhořelé tvrze okolo roku 1650. Dochovaná podoba je výsledkem klasicistních úprav provedených za Karla Schirndinga roku 1817.\n\n"}
{"id": "106920", "url": "https://cs.wikipedia.org/wiki?curid=106920", "title": "Čučice", "text": "Čučice\n\nČučice (německy \"Czuczitz\", \"Tschutschitz\") jsou obec v okrese Brno-venkov v Jihomoravském kraji. Rozkládají se na rozhraní Jevišovické pahorkatiny a Křižanovské vrchoviny, zhruba 35 km jihozápadně od Brna, poblíž města Oslavany. Žije zde obyvatel. Obec je ze tří stran obklopena lesy a nachází se v přírodním parku Oslava.\n\nObec Čučice je členskou obcí Mikroregionu Ivančicko.\n\nVývoj a historie obce je známa z archeologických nálezů: kamenné mlaty a klíny, pazourkové nožíky a hroty, žernovy a popelnice to dotvrzují. Pro dějiny Čučic a jejich okolí hraje podstatnou roli zakládací listina třebíčského kláštera, kterou lze nalézt v Kosmově kronice. Zmíněný dokument by mohl značit, že Čučice patřily mezi původní statky darované klášteru v roce 1101, nicméně záznam o obci \"Tuchssici\" patrně může odkazovat i na nedaleké Tetčice. K roku 1496 náležela ves k Ivančicím. Později pak moravskokrumlovskému panství, kam připadala až do zrušení patrimoniální správy v polovině 19. století. Mezi lety 1949–1960 byla obec součástí okresu Rosice, později součástí okresu Brno-venkov. V letech 1986–1990 byly Čučice součástí Oslavan.\n\nNázvy zdejších polních a lesních tratí „Vinohrady“ a „Vinohrádky“ a snad i letopočet výše komentované zakládací listiny dokládají, že již před rokem 1100 se zde pěstovalo víno. Později se v obci těžilo stříbro a tuha. Těžba v grafitových dolech byla zastavena v roce 1924.\n\nV Čučicích se nachází mateřská škola, hospoda, obchod, obecní úřad a kostel. Obec je obsluhována autobusovou linkou IDS JMK.\n\n\nPod červenou hlavou se zlatou pětihrotou korunou ve stříbrném poli modrý vinný hrozen se dvěma zelenými listy.\n\n\nZastřeleni byli na radnici dne 5. května 1945:\n\n\n\n"}
{"id": "106921", "url": "https://cs.wikipedia.org/wiki?curid=106921", "title": "Čtveřín", "text": "Čtveřín\n\nČtveřín (\") je obec v okrese Liberec. Žije zde  obyvatel.\n\nPrvní písemná zpráva o vesnici pochází z roku 1394. Vesnice bývala rozdělena na dvě části. Jedna patřila k tvrzi, kterou počínaje rokem 1394 vlastnil Jan Sobek, jehož vystřídal Přibek z Nedonos. Druhá část vsi patřila ke dvorci, na němž roku 1398 hospodařil Bohuslav, jehož posléze vystřídal Jan Kyjata ze Zásady následovaný dalšími vladyky. Postupem času, především vlivem válečných konfliktů, tvrz zpustla a nakonec ji získal Mikuláš z Valdštejna, jenž ji roku 1456 prodal majitelům skalského panství.\n\nK největšímu rozvoji došlo za první republiky, kdy byly přičleněny obce Doubí, Husa a Sychrov.\n\n\n\n"}
{"id": "106923", "url": "https://cs.wikipedia.org/wiki?curid=106923", "title": "Čistěves", "text": "Čistěves\n\nObec Čistěves () se nachází v okrese Hradec Králové v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1225, kdy ji král Přemysl Otakar I. výměnou za Vestec postoupil bratrům Petrovi a Benedovi, měšťanům z Hradce, a to včetně sedmi popluží a osvobodil je a jejich potomky od služebných povinností \"nářezu a noclehu\" . Vladykové z Čistěvsi zde v následujícím století založili tvrz, připomínanou v letech 1389 a 1445. Stávala si 1 km od obce v poloze Na Hrádku, při nynější železniční trati.\n\nPo zrušení nevolnictví byla obec roku 1850 připojena ke správě okresu Hradec Králové. Tragickým dnem obce byl 3. červenec roku 1866, kdy se zde a v lese Svíb odehrála krvavá bitva, v níž se střetl 8. prapor polních myslivců rakouské armády se 7. pěší divizí pruského vojska .\n\n\n\n\n"}
{"id": "106926", "url": "https://cs.wikipedia.org/wiki?curid=106926", "title": "Česká Rybná", "text": "Česká Rybná\n\nČeská Rybná () je malá obec v okrese Ústí nad Orlicí. Nachází se v Žamberské pahorkatině asi 7 km západně od Žamberka. Žije zde obyvatel. Obec má ve znaku dvě ryby.\n\nNejstarší dosud známá písemná zmínka o obci, původně zvané České Rybné, je z roku 1495, kdy Vilém z Pernštejna koupil hrad Litice a obec byla uvedena v soupise majetku. Jméno Rybná se jí dostalo podle většího počtu rybníčků u statků, avšak je možné, že jméno Rybná obec získala podle potoka, který jí protéká a který se jmenuje \"Rybná\" (potok se u Sopotnice vlévá do řeky Divoká Orlice). Přívlastek „Česká“ je odvozen ze starého méně svobodného práva českého, kterým byli obyvatelé vázáni vůči vrchnosti v 11. a 12. století. Ve 13. století patřila obec Česká Rybná jako podhradí k hradu Litice nad Orlicí. Obyvatelstvo bylo nuceno robotovat, včetně práce na stavbě hradu, kam obyvatelé z České Rybné dováželi hlavně stavební materiál, nejvíce vápno, které se těžilo a pálilo v prostoru moštárny na Herzánu.\n\n\n\n"}
{"id": "106929", "url": "https://cs.wikipedia.org/wiki?curid=106929", "title": "České Petrovice", "text": "České Petrovice\n\nČeské Petrovice () jsou obec v okrese Ústí nad Orlicí. Nachází se v jižní části Orlických hor při hranici s Polskem, asi 12 km severovýchodně od města Žamberk. Žije zde obyvatel.\n\nPrvní písemná zpráva o obci je z roku 1601.\n\n\n"}
{"id": "106930", "url": "https://cs.wikipedia.org/wiki?curid=106930", "title": "České Heřmanice", "text": "České Heřmanice\n\nMěstys České Heřmanice () se nachází ve východních Čechách a to v Pardubickém kraji, okrese Ústí nad Orlicí, zhruba 7 km vjv. od Vysokého Mýta a 8 km severozápadně od Litomyšle. V současnosti mají České Heřmanice obyvatel, rozkládají se na výměře 997 ha v katastrálním území České Heřmanice a katastrálním území Chotěšiny. Spravuje je sedmičlenné obecní zastupitelstvo. České Heřmanice jsou členem Svazku obcí mikroregionu Vysokomýtsko, Svazu měst a obcí České republiky a sdružení obcí SO OBORA.\n\nPrvní zmínka o vsi Heřmanice se datuje k roku 1226, kdy se uvádí, že Svatoslav z Heřmanic (\"Suatozlav de Hermannic\"), který sídlil na Heřmanicích coby první známá osobnost a majitel zdejší dědiny, je zaznamenán na královské listině Přemysla Otakara I. Z toho vyplývá, že dědina byla zřejmě založena dříve. Také z dějin Heřmanic je zřejmé, že se mohou počítat mezi nejstarší osady v litomyšlském okolí.\n\nDoba, kdy byly Heřmanice v rozkvětu, je doba, kdy byl pánem v Heřmanicích pán Bohuněk z Adršpachu, jehož působení je ohraničeno léty 1460 až 1506 a který vymohl na králi Vladislavovi, aby ves byla povýšena na samostatné městečko, které bude požívat práv jako jiné podobná města. To bylo stvrzeno královskou listinou a opatřeno královskou pečetí. Obdržela tehdy právo mít každý čtvrtek trh a na sv. Jakuba jarmark, který měl trvat po osm dní, a další jiná městská privilegia tehdejší doby.\n\nV pozdější době přibyly k Českým Heřmanicím osady, Netřeby založeny roku 1661 a Borová založena roku 1698, když litomyšlské panství vlastnili Tranmansdorfové, kteří tyto osady v blízkosti Heřmanic založili. Osídlení osad tvořili „hraběcí chalupníci“ a jejich založením bylo sledováno lepší využití lesní půdy, která osídlencům byla přidělena do nájmu. Netřeby a Borová byly ovšem k obci Heřmanice přivtěleny až podle josefínského katastru od roku 1785. V 18. století se také v názvu vsi objevuje přívlastek \"České\", pro odlišení od Heřmanic Německých (Horních).\n\nDo roku 1923 byly České Heřmanice městysem. V roce 1960 byla v rámci územněsprávní reorganizace ještě k Českým Heřmanicím přičleněna do té doby samostatná obec Chotěšiny s vlastním katastrálním územím. Od 14. dubna 2016 jsou České Heřmanice opět městysem.\n\n\n\n\n\nOsada Netřeby leží jihovýchodním směrem asi 2 km od Českých Heřmanic na silnici spojující město Choceň s Litomyšlí. Tvoří ji zhruba 35 obytných domů, hasičská zbrojnice víceúčelová stavba “hala“ a drůbežárna. Ve vsi žije asi osmdesát obyvatel, za prací většinou dojíždějících do okolních měst. Děti navštěvují školu v Českých Heřmanicích, Sloupnici, Litomyšli případně jinde.\n\nNetřeby byly založeny na panské půdě roku 1661. Tato lokalita však byla osídlena o několik staletí dříve. Na místě Netřeb stála ves \"Švábenice\" zmiňovaná již roku 1167 ve vztahu k Litomyšlskému klášteru. Tehdejší vlastníci páni ze Švábenic sídlili na tvrzi či na hradu v Heřmanicích. Nejznámější z nich Vítek spravoval tuto oblast počátkem 14. století. Nedaleké údolí směřující podél potoka k Cerekvici nazývané dnes \"Švábenice\" mělo důležitou funkci v dobách středověku. Dvě strážní věže zde postavené dbaly na ochranu pocestných na Trstenické stezce. Typickým přírodním znakem oblasti jsou rybníky s flórou a faunou, která potěší každého turistu, přírodovědce nebo každodenně místní obyvatele. Je to Velký netřebský rybník, Heřmánek, Šváb a ve vesnici pak Malý netřebský rybník.\n\nV dnešní době je většina obyvatel obce sdružena ve Sboru dobrovolných hasičů. Všeobecně pak platí, že cokoliv se v osadě pořádá, je prací i organizací pověřen téměř každý občan. Obdivuhodná je jejich schopnost zapojit do díla i chalupáře. Každé dva roky pořádají Netřebští hasičský ples, každý pátý rok sjezd rodáků.\n\nBorová je od Českých Heřmanic vzdálena asi 2 km k východu. Koncem 17. století se jako jedno z výhodných míst pro založení nové osady ukázala pustina mezi Heřmanicemi a Sloupnicí. Tímto územím vedla významná cesta spojující Vysoké Mýto s Českou Třebovou. Na návrší u této cesty stála panská hospoda. V roce 1698 poblíž hospody, hojně navštěvované okolo projíždějícími formany, na zbývající panské půdě byly postaveny první chalupy. Jejich počet asi nebyl vyšší než 4. Jméno nově vzniklé osadě dal převládající lesní porost. Tak vznikla Borová. Příslušníci první generace obyvatel Borové museli překonat řadu těžkostí, ale vytrvali na půdě, kterou pracně přetvářeli a která nebyla ani jejich.\n\nZápisy o narození, úmrtí a oddavkách prvních obyvatel Borové byly zaznamenávány do matrik v Brandýse nad Orlicí. Od roku 1711 začaly být vedeny matriky na farním úřadě v Heřmanicích. Při očíslování domů, provedeném v roce 1770, bylo již v Borové 9 domů. Měření rolí, luk, lesů a všech jiných pozemků bylo provedeno v roce 1785 a má název „Josefínský katastr“. Borová je v tomto katastru uvedena jako přivtělená k obci Heřmanice.\n\nZávislost obyvatel na vrchnosti skončila se zrušením roboty v roce 1848. Na místo rychtáře dosazovaného vrchností, vytváří se obecní samospráva v čele se starostou. V roce 1869 byl postaven kamenný kříž u silnice uprostřed vsi. Při sčítání obyvatel, provedeném v tomto roce, bylo v Borové napočítáno 106 obyvatel.\n\nS současnosti má osada Borová 19 obytných domů a žije zde 34 obyvatel. Přírodní zajímavostí je romantické údolí Sloupnického potoka, který protéká hned pode vsí a lesní zákoutí „Pod Labem“.\n\nChotěšiny jsou situovány zhruba 1,5 km severně od Českých Heřmanic. První písemná zmínka o vsi pochází z roku 1307. V roce 1848 bylo v Chotěšinách 23 domů a žilo zde 108 obyvatel. Před rokem 1848 byly Chotěšiny samostatnou obcí a patřily k panství Vysoké Mýto. Po roce 1848 se sloučily s Vračovicemi a Orlovem v jednu politickou obec. Při volbách roku 1882 se odtrhly a staly se opět samostatnou obcí. Chotěšiny byly připojeny k Českým Heřmanicím v roce 1960. Hospodářsky se sloučila jednotná zemědělská družstva již 1. ledna a začala společně hospodařit. Politicky pak byly Chotěšiny připojeny k Heřmanicím od 1. července. Chotěšiny měly v této době 31 popisných čísel. V současné době je počet obyvatel šedesát sedm.\n\n"}
{"id": "106931", "url": "https://cs.wikipedia.org/wiki?curid=106931", "title": "Česká", "text": "Česká\n\nČeská (německy \"Zinsendorf\") je obec v okrese Brno-venkov v Jihomoravském kraji. Rozkládá se v Bobravské vrchovině, na okraji přírodního parku Baba. Žije zde obyvatel. Zástavba obce se nachází na okraji lesa poblíž kopce Ostrá hora při silnici z Brna do Kuřimi, v těsném sousedství se zástavbou městské části Brno-Ivanovice, s níž obec na jihu sousedí. Právě zde v jižní části katastru obce dochází v současnosti k nejsilnějšímu rozvoji zástavby obce v podobě výstavby rodinných domů, zatímco původní jádro obce se nachází severněji.\n\nPrvní písemná zmínka o dnešní obci pochází z roku 1784, kdy byl kuřimskou vrchností v rámci raabizace zrušen a rozparcelován zdejší lelekovický poplužní dvůr mezi 24 osadníků, pocházejících z okolí Litomyšle v Čechách. Původní ves dostala název Zinsdorf (německy \"Činžovní ves\"), což se později změnilo na Zinsendorf. Tito osadníci se ve smlouvě s vrchností ze 17. ledna 1785 zavázali postavit 10 domů po levé a 10 domů po pravé straně zdejší silnice jižně od místní hospody. Z počátku byla nově vzniklá dědina osadou Lelekovic bez vlastního katastrálního území. Samostatné katastrální území bylo vymezeno teprve roku 1907, tehdy ovšem ještě v poněkud odlišných hranicích. Teprve roku 1921 získala obec své dnešní jméno, upomínající na původ svých prvních obyvatel. K 1. lednu 1976 na základě usnesení jihomoravského krajského národního výboru ze dne 12. prosince 1975 získala Česká současnou hranici s Brnem, když k brněnskému katastrálnímu území Ivanovice přešly pozemky o výměře 10,82 hektarů, zatímco z Ivanovic přešly k České pozemky o výměře 4,02 hektarů.\n\n\n\n"}
{"id": "106932", "url": "https://cs.wikipedia.org/wiki?curid=106932", "title": "Tvary ovocných dřevin", "text": "Tvary ovocných dřevin\n\nTvary ovocných dřevin je souhrnné označení používané v ovocnářství pro více způsobů úprav ovocných dřevin pěstiteli. Tyto úpravy mají technické důvody, primárně slouží specifickým technologiím pěstování.\n\nMezi ovocné dřeviny řadíme stromy a keře, které plodí člověkem poživatelné ovoce. Tvary ovocných dřevin se v ČR a na Slovensku rozdělují podle výšky kmenu. Tradičně starší odrůdy ovocných stromů jsou vyšší s ohromnou korunou. Jako moderní jsou vnímány od konce 19. století čtvrkmeny a zákrsky s menší korunou, ale s větší násadou květů a tím i ovoce. Mezi základní typy podle výšky kmenu, tedy měřeno od povrchu země k rozvětvení jsou:\nZaložení korunky se provádí druhý rok po očkování. Ovocná dřevina vzniklá po očkování se nazývá špičák a z něj se zapěstuje řezem na korunku dřevina k výsadbě. Podle výšky korunky se rozlišují kmenné tvary. \n"}
{"id": "106933", "url": "https://cs.wikipedia.org/wiki?curid=106933", "title": "Černvír", "text": "Černvír\n\nČernvír je obec v okrese Brno-venkov v Jihomoravském kraji. Rozkládá se v Hornosvratecké vrchovině, v přírodním parku Svratecká hornatina, přibližně 12 kilometrů severozápadně od Tišnova. Žije zde obyvatel.\n\nČernvír vděčí za své jméno víru na „černé řece“ Švarcavě (Schwarzau = Svratka).\n\nPrvní písemná zpráva pochází z roku 1285, kdy je jako svědek v listině kláštera v Doubravníku uveden Milek z Černvíru. Roku 1309 je v listině tišnovského kláštera zmiňován Vítek z Černvíru. Další zmínka o obci je až z roku 1364, kdy byl Černvír rozdělen mezi několik zemanů. Jménem jsou známi Filip z Černvíru, Petr z Černvíru a jeho bratr Artleb z Klečan. Roku 1409 pak Vilém I. z Pernštejna získal část obce od vdovy Markéty z Černvíru. Později získal Vilém i zbytek Černvíru.\n\n\n\n\n\n"}
{"id": "106934", "url": "https://cs.wikipedia.org/wiki?curid=106934", "title": "Rada pro rozhlasové a televizní vysílání", "text": "Rada pro rozhlasové a televizní vysílání\n\nFederální Rada pro rozhlasové a televizní vysílání byla zřízena federálním zákonem č. 468/1991 Sb., o provozování rozhlasového a televizního vysílání (§ 16–18), s účinností od 22. listopadu 1991 jako orgán, který měl podporovat zájem veřejnosti na uskutečňování svobody projevu a práva na informace a dbát na dodržování zákona, rozvoj plurality vysílání a rozvoj domácí a evropské audiovizuální tvorby. Rada České republiky pro rozhlasové a televizní vysílání byla zřízena zákonem České národní Rady č. 103/1992 Sb., o Radě České republiky pro rozhlasové a televizní vysílání, s účinností od 5. března 1992 vedle Federální Rady pro rozhlasové a televizní vysílání.\n\nS účinností od 4. července 2001 byla Rada pro rozhlasové a televizní vysílání (RRTV) zřízena z dosavadní Rady zákonem č. 231/2001 Sb., o provozování rozhlasového a televizního vysílání, jako správní Úřad, který vykonává státní správu v oblasti rozhlasového a televizního vysílání a převzatého vysílání. Rada dohlíží na zachovávání a rozvoj plurality programové nabídky a informací v oblasti vysílání a převzatého vysílání, dbá na jeho obsahovou nezávislost a na dodržování právních předpisů v oblasti vysílání. Podle zákona č. 132/2010 Sb., o audiovizuálních mediálních službách na vyžádání, vede evidenci poskytovatelů audiovizuálních mediálních služeb na vyžádání. Rada dále monitoruje vysílání provozovatelů rozhlasového a televizního vysílání a obsah audiovizuálních mediálních služeb na vyžádání, reaguje na podněty široké veřejnosti a ukládá sankce podle zákona. Radu tvoří třináct členů Rady a Úřad Rady. \n\nRada se podílí svými stanovisky a návrhy na vytváření zásad státní politiky České republiky ve vztahu k vysílání a koncepci jeho rozvoje. V rámci své činnosti pak spolupracuje s dalšími orgány státní správy, především s Českým telekomunikačním úřadem (ČTÚ), a se samoregulačními orgány provozovatelů.\n\nRada zastupuje Českou republiku ve Stálém výboru zřízeném podle čl. 20 Evropské úmluvy o přeshraniční televizi, spolupracuje s orgány Evropských společenství a s regulačními orgány členských států Evropských společenství s obdobnou věcnou působností a plní další úkoly, které pro oblasti regulace televizního vysílání a audiovizuálních mediálních služeb na vyžádání vyplývají z členství České republiky v Evropské unii. Rada rovněž spolupracuje v oblasti regulace televizního vysílání a audiovizuálních mediálních služeb na vyžádání s příslušnými orgány států, které nejsou členskými státy Evropských společenství nebo smluvními stranami Evropské úmluvy o přeshraniční televizi.\n\nRada je na základě usnesení Ústavního soudu ze dne 30. 11. 2010, sp. zn. Pl. ÚS 52/04 považována za ústřední orgán státní správy, resp. za ústřední správní Úřad a to ode dne vykonatelnosti tohoto usnesení.\n\nRada hospodaří s vlastním rozpočtem podle zvláštního právního předpisu a její činnost je hrazena ze samostatné kapitoly státního rozpočtu České republiky číslo 372. Rada není zřizovatelem žádné podřízené organizační složky či příspěvkové organizace a není ani poskytovatelem dotací. Rada předkládá návrh svého rozpočtu a závěrečného účtu Ministerstvu financí a stálé komisi Poslanecké sněmovny Parlamentu České republiky pro sdělovací prostředky. Zveřejňuje usnesení Rady, výroční zprávu Rady, zápisy z jednání Rady, a případně další informace. Předkládá každoročně Poslanecké sněmovně výroční zprávu o své činnosti a o stavu v oblasti vysílání.\n\nFederální Rada pro rozhlasové a televizní vysílání podle zákona 468/1991 Sb. měla 9 členů z řad odborníků, osobností a představitelů veřejného života, z nichž 3 volilo Federální shromáždění, 3 Česká národní Rada a 3 Slovenská národní Rada, a to na dobu 6 let (po první volbě členů Rady bylo losem určeno, kteří tři členové mají funkční období pouze 2 roky a kteří tři členové pouze 4 roky). Na místa uprázdněná v průběhu funkčního období se volili noví členové pouze na zbývající část funkčního období pro příslušné místo. Předsedu a místopředsedu federální Rady volilo z řad členů federální Rady Federální shromáždění, přičemž pokud jeden z těchto funkcionářů byl občanem České republiky, druhý musel být občanem Slovenské republiky (a naopak). Vzákonem stanovených případech mohl člena Rady odvolat ten orgán, který jej do Rady zvolil.\n\nPodle zákona č. 103/1992 Sb. měla Rada České republiky pro rozhlasové a televizní vysílání 9 členů volených na funkční období 6 let a odvolávaných Českou národní radou tak, aby v radě byly zastoupeny různé názorové proudy. Nikdo nemohl být zvolen na více než dvě po sobě jdoucí funkční období. Členové federální Rady volení Českou národní radou byli automaticky i členy české Rady, t. j. tři členové české Rady byli zároveň i ve federální radě.\n\nRada má podle zákona 231/2001 Sb. 13 členů, které jmenuje a odvolává předseda vlády na návrh Poslanecké sněmovny, a to neprodleně po obdržení návrhu. Funkční období člena je 6 let, podmínkou jmenování je české občanství, trvalý pobyt v České republice, svéprávnost a bezúhonnost a minimální věk 25 let. Navržena a jmenována nemůže být osoba, která funkci člena již vykonávala po dvě po sobě jdoucí funkční období nebo jejich části. Členové Rady mají podle zákona vykonávat své funkce nezávisle a nestranně. Nesmějí zároveň zastávat některé veřejné funkce a funkce v politických stranách a od kohokoli přijímat pro výkon funkce pokyny a instrukce. Členové ani osoby jim blízké nesmějí zastávat ani neplacené funkce v orgánech společností, které podnikají v oblasti hromadných sdělovacích prostředků, audiovize a reklamy. Člena Rady odvolává rovněž předseda vlády na návrh poslanecké sněmovny, a to pouze ze zákonem stanovených důvodů. Členství v radě zaniká rovněž se zánikem způsobilosti k členství nebo vzdá-li se člen své funkce. Členové Rady pobírají za svou činnost plat a odchodné dle zvláštního právního předpisu a obecně se jejich vztah k radě řídí zákoníkem práce jako pracovněprávní vztah.\n\nRada volí ze svých členů předsedu Rady (ten řídí její činnost a jedná jejím jménem) a tři místopředsedy, kteří společně tvoří vedení Rady. Vedení Rady je voleno na dva roky.\n\nČinnost Rady odborně, organizačně a technicky zabezpečuje Úřad Rady pro rozhlasové a televizní vysílání, jehož činnost je hrazena z rozpočtu Rady. Úřad se člení na tři odbory: \n\nV čele Úřadu stojí vedoucí Úřadu, kterého jmenuje a odvolává Rada, vedoucí Úřadu je podřízen předsedovi Rady. Vedoucím Úřadu Rady je Ing. Petr Bartoš. Zaměstnanci Rady jsou ze zákona vázáni mlčenlivostí.\n\nAktuálními členy RRTV (stav v lednu 2019) jsou:\n\nRozhodnutím předsedy vlády Vladimíra Špidly ze dne 3. dubna 2003 byli odvoláni všichni tehdejší členové Rady na základě toho, že PS PČR mu v usnesení doporučila neprodleně Radu odvolat. Šest členů (Josef Musil, Jiří Novotný, Petr Štěpánek, Petr Žantovský, Pavel Foltán, Zdeněk Dospiva) podalo proti rozhodnutí správní žalobu, opírající se o fakt, že předseda vlády neodvolal celou Radu, jak byl sněmovnou zmocněn a tedy dle zákona povinen, ale její jednotlivé členy, aniž pro to byly splněny zákonné podmínky; jako nezákonné bylo žalobci napadeno i usnesení sněmovny. Rozhodnutí předsedy vlády bylo ve vztahu k těmto šesti členům po zamítavém rozhodnutí, odvolání a novém jednání zrušeno rozsudkem Městského soudu v Praze ze dne 24. května 2007 s právní mocí od 27. června 2007, avšak všem těmto členům Rady mezitím vypršel šestiletý mandát, takže se do výkonu funkce v tomto funkčním období již nevrátili. Ostatních 7 členů, kteří správní žalobu nepodali, zůstalo platně odvoláno.\n\nDne 10. dubna 2015 zvolila Poslanecká sněmovna PČR členy RRTV Dagmar Zvěřinovou (za ČSSD), Martina Bezoušku (za ČSSD), Radku Nastoupilovou (roz. Burketovou) (za ANO 2011), Marka Poledníčka (za KDU-ČSL), Danu Jaklovou (za TOP 09), Václava Mencla (za ODS) a Daniela Nováka (za KSČM). Postupně nahradili členy RRTV, kterým od května do července 2015 skončil mandát (Ivan Krejčí, Milan Bouška, Pavel Foltán, Irena Ondrová, Martin Bezouška, Dalibor Matulka a Jiří Šenkýř). \n\nDne 29. dubna 2015 zvolila Poslanecká sněmovna PČR posledním členem RRTV Ivana Krejčího (za ČSSD), který tak v RRTV působí již druhé volební období. V dubnu a květnu 2017 byli dalšími členy zvoleni Ladislav Šincl (nový člen) a Václav Jehlička (obhájil mandát).\n\nV roce 2004 vznikl spor o to, zda dohled nad technickou stránkou digitálního vysílání patří RRTV nebo ČTÚ – RRTV se ostře ohradila proti tomu, když ČTÚ udělil licence třem provozovatelům digitálních multiplexů. V dubnu 2007 navrhl bývalý ministr informatiky Vladimír Mlynář na Českokrumlovské mediální konferenci, aby RRTV byla sloučena s Českým telekomunikačním úřadem a regulace médií omezena, na konferenci se ozývaly i hlasy po úplném zrušení RRTV. Místopředseda RRTV Petr Pospíchal a náměstek ministra informatiky Zdeněk Zajíček s návrhy nesouhlasili. \n\nV roce 2009 zpracovalo Ministerstvo kultury v rámci implementace (transpozice) evropské směrnice o audiovizuálních mediálních službách návrh zákona o audiovizuálních mediálních službách na vyžádání, kterým měl dohledem nad konkrétními službami na českém internetu pověřit Radu pro rozhlasové a televizní vysílání, což mělo být podle původního návrhu průvodního usnesení spojeno s navýšením počtu zaměstnanců o 8 a navýšení rozpočtu RRTV o necelých 5 milionů Kč ročně. Po meziresortním připomínkovém řízení návrh projednala již nová vláda Jana Fischera a ta návrh odmítla, protože nesouhlasila s tak velkými kompetencemi RRTV. Po úpravách textu a novém předložení vláda návrh nového zákona schválila a předložila Parlamentu ČR, který jej přijal jako zákon č. 132/2010 Sb., o audiovizuálních mediálních službách na vyžádání a změně dalších zákonů.\n\n\n"}
{"id": "106935", "url": "https://cs.wikipedia.org/wiki?curid=106935", "title": "Roman Musil (kněz)", "text": "Roman Musil (kněz)\n\nRoman Musil (* 1971 Jihlava) je český katolický kněz a misionář z řádu Oblátů Neposkvrněné Panny Marie, působící od roku 2002 na Haiti, ve farnosti Baie de Henne na severu země. Roman Musil je absolvent teologické fakulty v Olomouci.\n\nDo médií se dostal, když byl v prosinci 2005 unesen v Port-au-Prince, hlavním městě Haiti. Toho dne jel vyzvednout charitativní zásilku z Moravy na Haiti. Byl však unesen a bylo za něj požadováno výkupné 50 000 $. Po zjištění, že zajali kněze, únosci přehodnotili svoje postoje a nakonec jej propustili za výkupné cca 98 000 Kč. Vrátili mu i jeho poškozené auto. Misionář ve své oblasti rozvíjí různé projekty ve spolupráci s Arcidiecézní charitou Olomouc, např. projekt Adopce na dálku (jehož prostřednictvím může kterýkoliv občan ČR financovat vzdělání a základní životní potřeby jednomu konkrétnímu dítěti). Jeho snem je dostavět školu a vybudovat malou ošetřovnu. Objevil se také v pořadu Marka Ebena Na plovárně. \n\nV roce 2007 spolupracoval na benefičním koncertu americké zpěvačky Rebecca St. James probíhajícím v rámci Celostátního setkání mládeže, jehož výtěžek putoval na pomoc Haiti.\n\nJeho práci se věnují dva dokumenty České televize, které vznikly ze dvou cest filmaře Martina Strouhala na Haiti a do Baie De Henne: \"Z Jeseníků na Haiti\" režiséra Marcela Petrova a \"Česká škola na Haiti\" Martina Strouhala.\n\n"}
{"id": "106936", "url": "https://cs.wikipedia.org/wiki?curid=106936", "title": "Chemická rovnováha", "text": "Chemická rovnováha\n\nChemická rovnováha je stav, kdy je koncentrace reaktantů i produktů chemické reakce konstantní v čase. Tato situace nastane, pokud se reakční rychlost zpětné reakce vyrovná rychlosti reakce přímé. Tento proces se označuje jako \"dynamická rovnováha\". Základním kvantitativním zákonem chemické rovnováhy je zákon působících hmot, který objevili v letech 1864-1877 norští chemici Cato Guldberg a Peter Waage. Na jejich počest bývá též nazýván Guldbergův-Waageův zákon.\n\nUvažuje se reakce v roztoku nebo plynné fázi:\n\nRychlost přeměny produktů je dána vztahem \"k\"[A][B], rychlost zpětné reakce lze vyjádřit jako \"k\"[C][D], kde \"k\" a \"k\" jsou příslušné rychlostní konstanty a [X] je koncentrace (nebo přesněji aktivita) látky X. Aby nastala rovnováha, musí být rychlosti stejné, vztah pro rovnovážnou konstantu této reakce bude:\n\nAčkoliv bývá pojem chemické rovnováhy často zaváděn s pomocí představ chemické kinetiky, lze zákon působících hmot teoreticky obecněji zdůvodnit pomocí samotných principů termodynamiky, případně statistické fyziky. Závislost mezi změnou Gibbsovy energie a rovnovážnou konstantou je dána vztahem:\n\nkde ΔG° je změna standardní Gibbsovy energie, T je absolutní teplota a R je molární plynová konstanta. Rovnici lze také zapsat v exponenciálním tvaru:\n\nRovnovážná konstanta je obecně závislá na teplotě a také dalších termodynamických veličinách, které ovlivňují změnu Gibbsovy energie (například tlak, napětí, proud a elektromagnetické pole).\n\n"}
{"id": "106937", "url": "https://cs.wikipedia.org/wiki?curid=106937", "title": "Jednoduchá substituce", "text": "Jednoduchá substituce\n\nJednoduchá substituce je anorganická reakce, při které dojde k záměně jednoho prvku v sloučenině.\n\nTato reakce nastane, pokud je prvek A reaktivnější než prvek B.\n\nVšechny jednoduché substituce jsou také redoxní reakce, protože prvek A je oxidován, zatímco prvek B je redukován.\n\n\n\n"}
{"id": "106938", "url": "https://cs.wikipedia.org/wiki?curid=106938", "title": "Michael Faraday", "text": "Michael Faraday\n\nMichael Faraday (22. září 1791, Newington, Anglie – 25. srpna 1867) byl anglický chemik a fyzik.\n\nV roce 1831 objevil elektromagnetickou indukci, magnetické a elektrické siločáry. Jeho objev byl významný v tom, že doposud se elektrická energie vyráběla pouze chemickou metodou z baterií. Faraday tak dal teoretický základ pro všechny elektromotory a dynama. Další jeho objevy souvisí s chemií – objevil např. benzen a elektrochemií, definoval zákony elektrolýzy, obohatil odborné názvosloví o důležité pojmy, jako jsou anoda, katoda, elektroda a ion.\n\nNarodil se na venkově ve vesničce Newington, Surrey (nyní předměstí Londýna) ve velmi chudé a nábožensky založené rodině. Jeho otec byl kovář, který se přestěhoval ze severu Anglie již před rokem 1791 hledat práci. Jeho matka byla žena velmi klidná a moudrá, která podporovala svého syna citově přes těžké dětství. Faraday byl třetí ze čtyř dětí, všichni měli co dělat, aby se uživili, neboť jejich otec byl často nemocný a neschopný soustavné práce. Rodina po celá léta žila v bídě. Malý Michael se málokdy dosyta najedl, a když mu bylo dvanáct let, musel začít vydělávat. Protože byl šikovný, dostal se do učení ke knihvazači. Jeho rukama procházely nejrůznější spisy, a když je potají četl, před jeho užaslýma očima se otevřel podivuhodný a záhadný svět vědy.\n\nV roce 1812 začal navštěvovat veřejné přednášky známého chemika sira Humphryho Davyho. Věhlasný profesor si všiml mladíkova zájmu a nadání a rozhodl se udělat z něj svého žáka. Vzal ho s sebou na dvouletou cestu po Evropě, během které měl možnost se setkat s mnoha vynikajícími osobnostmi tehdejší vědy. Během cesty se naučil francouzsky a italsky. V roce 1815 Davy zaměstnal Faradaye jako asistenta v chemické laboratoři londýnského Královského institutu. Každý týden vymýšlel nějaký nový pokus pro pobavení členů a příznivců institutu z vysoké společnosti. Při těchto experimentech Faraday objevil nové chemické sloučeniny, zabýval se zkapalňováním plynů a brzy si získal pověst zručného chemika. Jeho popularitě určitě pomohlo, že neměl žádné matematické vzdělání a ve svých přednáškách i odborných pracích nikdy nepoužil jediný vzorec. Zato z něj ale neustálá potřeba nových nápadů udělala jednoho z nejlepších experimentátorů všech dob a své posluchače okouzloval schopností vyložit i ten nejsložitější problém dokonale názorným způsobem. To platilo i o tak nehmotných jevech jako elektřina a magnetismus. Svou první přednášku v Královské společnosti přednesl v roce 1820. O svých experimentech si celý život vedl velmi podrobné zápisy, které jsou uloženy v archivu Královské společnosti. Z nich je možné dnes sledovat celý postup Faradayových objevů. \nV roce 1824 byl zvolen členem britské Akademie věd a o rok později jmenován ředitelem jejich laboratoří.V té době byl už dobře finančně zajištěn, měl útulný byt přímo v budově Královského institutu a v roce 1821 se mohl oženit.\n\nV letech 1830-1851 byl Faraday profesorem chemie na Královské vojenské akademii (RMA) ve Woolwichi. Působil také jako vědecký poradce v organizaci Trinity House a experimentoval s elektrickým osvětlením majáků. V roce 1855 kvůli zhoršenému zdravotnímu stavu ukončil provádění experimentů, v přednáškách pokračoval až do roku 1862. Michael Faraday byl velmi skromný člověk, netoužil po slávě ani po penězích. Odmítl povýšení do šlechtického stavu. Zemřel ve věku nedožitých 76 let ve domě v londýnské čtvrti Hampton-Court, který mu za služby Britskému impériu věnovala královna Viktorie.\n\nBěhem svých pokusů v roce 1821 zjistil, že elektrický proud procházející vodičem může vyvolat magnetické pole. Celých deset let strávil snahou dokázat, že existuje i opačná možnost – aby působení magnetu vytvořilo elektrický proud. V roce 1831 se konečně dostavil úspěch: Faraday objevil elektromagnetickou indukci a dokázal, že elektřina a magnetismus jsou pouze dva různé projevy jediného jevu – elektromagnetismu. To byl zásadní objev, který měl už brzy přinést dalekosáhlé výsledky. Během dvaceti let Faraday vypracoval 29 odborných studií, ve kterých shrnul všechny své hlavní objevy v oblasti elektrotechniky. Faraday popsal své experimenty v oblasti elektřiny a elektromagnetizmu v třísvazkovém díle \"Experimental Researches in Electricity\" (1839,1844, 1855). Obsahuje 3362 odstavců, kde každý popisuje jeden experiment. \n\nVe 40. letech 19. století vytvořil teorii elektromagnetických polí založenou na zcela novém pojmu elektrických a magnetických siločar. O dvacet let později Faradayovy myšlenky rozvinul a matematicky formuloval Skot James Maxwell, když sestavil slavné Maxwellovy rovnice pro popis elektromagnetického pole.\n\nAčkoli máme Faradaye spojeného především s elektřinou a magnetismem, stojí i za objevy z oboru chemie. Kromě objevů různých chemických sloučenin zjistil např. v roce 1820, že stlačený amoniak (NH) v kapalném stavu, pokud je postupně vypouštěn, dokáže odebírat z okolí teplo, tj. prostředí ochlazovat. Stal se objevitelem principu moderní klimatizace. Výzkumy v oblasti chemie zaznamenal v díle \"Experimental Researches in Chemistry and Physics\" (1858). V roce 1860 publikoval sérii šesti dětských přednášek \"The Chemical History of a Candle\", které se staly klasikou vědecké literatury. \n\nZajímavé jsou i jeho práce v oblasti ocelových slitin a ocelí, jejichž vzorky byly nalezeny až v roce 1931. \n\n\nFaradayův životopisec Henry Bence Jones uvádí, že Faraday získal za svůj život celkem 95 čestných titulů a vyznamenání. Prvním bylo čestné členství v \"Cambridge Philosophical Society\" (1823). V roce 1832 byl zvolen členem American Academy of Arts and Sciences, v roce 1832 dostal čestný doktorát univerzity v Oxfordu, v roce 1835 členem Akademie der Wissenschaften zu Göttingen.\n\nPřičiněním Jean-Baptiste Dumase byl Faraday v roce 1844 zvolen jedním z osmi zahraničních členů Francouzské akademie věd. V roce 1847 byl zvolen zahraničním členem Bayerische Akademie der Wissenschaften, v roce 1857 členem Německé akademie věd Leopoldina. Byl i zahraničním členem Società Reale di Napoli.\n\nKrálovská společnost jej vyznamenala Copleyho medailí (1832 a 1838), Královskou medailí (1835 a 1846) a Rumfordovou medailí (1846). Nabídku stát se prezidentem Královské společnosti Faraday dvakrát odmítl (1848 a 1858). V roce 1842 obdržel Faraday pruské vyznamenání Pour le Mérite.\n\nSpeciální loď pro pokládání podmořských kabelů konstruktéra Siemense z roku 1874 nesla jméno \"Faraday\". Mezinárodní kongres v Paříži (\"Congrès international d’électriciens\") rozhodl 22. září 1881 pojmenovat po něm jednotku elektrické kapacity Farad. Stejně tak jeho jméno nese měsíční kráter Faraday a asteroid (37582) Faraday.\n\n5. června 1991 vydala Bank of England novou 20librovou bankovku s portrétem Faradaye, která byla platná až do 28. února 2001.\n\n"}
{"id": "106942", "url": "https://cs.wikipedia.org/wiki?curid=106942", "title": "Hydroxyl", "text": "Hydroxyl\n\nHydroxyl je chemická skupina obsahující jeden atom kyslíku a jeden vodíku se souhrnným souhrnným chemickým vzorcem HO. Může se vyskytovat v několika formách: v organických sloučeninách jako –OH skupina navázaná na organickou skupinu (substituent) např v methanolu CH–OH. Druhou formou je reaktivní hydroxylový radikál OH – znak \"bullet\" obdobně jako u jiných radikálů označuje nepárový elektron. \n\nStejný sumární vzorec má i hydroxidový iont OH, který vzniká např. disociací hydroxidu ve vodném roztoku: NaOH → Na + OH. Tento iont se však neoznačuje jako hydroxyl.\n\nTermín hydroxylová skupina popisuje OH skupinu vázanou v organických sloučeninách. Látky obsahující tuto skupinu se nazývají alkoholy, není-li navázána na aromatické jádro, nebo fenoly, pokud na něj je navázána. Hydroxylová skupina je také součástí složitějších organických substituentů, např. karboxylových skupin.\n\nHydroxylový radikál OH je chemická látka, která se jako jiné radikály nevyskytuje v čisté formě, ale pouze v plynném prostředí (v přírodě v atmosféře), případně v roztocích. Byl také objeven v mezihvězdném prostředí. Je velmi reaktivní a má krátkou dobu života. Často je produkován při rozpadu hydrogenperoxidů (ROOH) nebo v atmosféře reakcí excitovaného atomárního kyslíku s vodní párou.\n\nV organické syntéze se často jako zdroj hydroxylových radikálů používá 1-hydroxypyridin-2(1\"H\")-thion (pyrithion).\n\nHydroxylový radikál je spolu s kyslíkovým radikálem O nejdůležitějším radikálem v chemii atmosféry. Má velký význam v procesech ovlivňujících obsah škodlivého troposférického ozonu. Podílí se také na vzniku kyselých dešťů nebo destrukci ozonu ve spodní stratosféře.\n\nZákladním způsobem vzniku hydroperoxylového radikálu HO je reakce vodní páry s kyslíkovým radikálem O (který vzniká především fotolýzou kyslíku – v některých případech i ozonu – ultrafialovým zářením): \n\nZatímco v nižší vrstvě atmosféry – v troposféře – bývá vodní páry dostatek, v stratosféře je jí méně, a proto zde má význam reakce kyslíkového radikálu s methanem CH:\n\nPři této reakci vzniká i methoxylový radikál CHO, který další oxidací kyslíkem reaguje na relativně stabilní formaldehyd HCHO.\n"}
{"id": "106945", "url": "https://cs.wikipedia.org/wiki?curid=106945", "title": "Kostel Nejsvětějšího srdce Páně", "text": "Kostel Nejsvětějšího srdce Páně\n\nKostel Nejsvětějšího srdce Páně může být:\n\n\n"}
{"id": "106949", "url": "https://cs.wikipedia.org/wiki?curid=106949", "title": "Rovnováha (rozcestník)", "text": "Rovnováha (rozcestník)\n\nRovnováha je stav systému, kdy je působení všemi směry vzájemně vyrovnáno. Pojem rovnováha může mít více významů:\n\n\n\n\n\n\n\n"}
{"id": "106951", "url": "https://cs.wikipedia.org/wiki?curid=106951", "title": "Klášter augustiniánů kanovníků (Fulnek)", "text": "Klášter augustiniánů kanovníků (Fulnek)\n\nKlášter augustiniánů kanovníků ve Fulneku byl založen roku 1389, zrušen pak císařem Josefem II. v roce 1784, po 396 letech existence.\n\nDne 29. září 1389\"(in die sancti Michaelis archangeli)\" zakládá v Moravském Krumlově \"(Chrumpnaw)\" Beneš z Kravař, pán na Krumlově, mistr komory římského krále Václava IV. \"(Benessius de Crawar dominus in Chrumpnaw Romanorum regis camere magister)\" augustiniánský klášter ve Fulneku \"(Fulnek)\", daruje mu vsi Děrné \"(Tirnaviam)\" a Jílovec \"(Gylowecz)\" s rozličným příslušenstvím, solné lávky ve Fulneku, sad naproti klášteru, les u Děrného i se včelami v něm, kapli na hradě Fulneku a další – nic z toho nesmějí prodati, ale mohou užívati jen na dobré kláštera a chudých lidí a k opravě budov; ustanovuje rovněž jeho povinnosti. Při něm zřizuje také školu a nakazuje konventu živit jejího rektora. Beneš z Kravař si pro sebe a pro své potomky vyhrazuje, jak vyplývá ze zakládací listin, právo opravní a fundátorské. Klášter zřizuje na spásu duše své, své manželky, rodičů a všech dědiců, ke cti Spasitele a Nejsvětější Trojice. Zakladatel si vymiňuje, aby zaň až zemře byly řeholníky slouženy každý měsíc tři zádušní mše.\n\nZakládací listinu stvrdil dne 16. října 1389 \"(in die sancti Galli confessoris)\" na Mírově \"(Meraw)\" také Mikuláš z Rýzmburka, biskup olomoucký \"(Nicolaus episcopus Olomucensis)\", jenž rovněž povolil, aby klášteru připadl i farní kostel ve Fulneku, který se tím stal kostelem kapitulním. Kanovníci se mají ve způsobu života i řeholní kázně \"(sui ordinis observantia regulari)\" a mravech shodovati s těmi šternberskými. Klášter byl původně ustanoven pro probošta a devět kanovníků řádu. 10. listopadu roku 1391 však bratr zakladatele, Lacek z Kravař, a jeho nejstarší syn Jan darem vesnic Bílova a Staré Vsi se všemi platy a výtěžky rozmnožili nadání kláštera tak, aby se počet řeholních kanovníků tam žijících mohl zvýšiti o čtyři, vymiňují si ale každodenní sloužení mše svaté o Panně Marii v klášterním chrámě.\n\nDne 28. dubna 1397 uzavřel klášter bratrství \"(confraternitas)\" s augustiniány v Lanškrouně. Rok nato, 13. prosince 1398, také s panenským klášterem v Pustiměři.\n\nRoku 1434 přestali Kravařové býti pány na Fulneku, na zámku zasedli držitelé nekatoličtí, kteří si osobovali rovněž právo opravní a fundátorské, čímž docházelo k četným zmatkům a klášter tím dosti trpěl. Později se však právo vrátilo opět ke Kravařům, po nichž jej, když přímá linie roku 1466 vymřela, převzali jejich katoličtí příbuzní Tvorkovští z Kravař.\n\nKlášter i s městem nejprve příslušel ke knížectví opavskému, doloženo je to ale kvůli shoření opavských zemských knih během požáru teprve roku 1433. Jan ze Žerotína, pán na Fulneku, však roku 1486 na základě listu, vydaného mu syny krále Jiřího z Poděbrad, opravňujícího jej vybrat si sám správní příslušnost, vložil fulnecké panství, tedy i klášter a klášterní vsi, Jerlochovice, Děrné, Starou Ves, Jílovec, Bílov a Pustějov, k zemským právům olomouckým, tedy k Moravě. Roku 1502 byly ovšem klášterní vesnice z olomouckých zemských desk vymazány a vloženy opět do desk knížectví opavského. Když roku 1512 klášter koupil ves Lukavec s pustou véskou Požahou, zavázal se, že je chce zachovati v knížectví opavském. Klášter pak tedy sídlil v markrabství moravském, statky však měl v knížectví. Tato skutečnost dosti stěžovala právní postavení konventu.\n\nCelá léta nebylo příliš jasno ohledně práva volby probošta. Roku 1547 píše král Ferdinand olomouckému biskupovi Janovi Doubravskému, že neví, komu ve Fulneku náleží volba: \"„Nám-li či konventu?“\" Ani později za císaře Maxmiliána II. a Rudolfa II. nebyla záležitost o mnoho jasnější, ani tito panovníci si nebyli jisti, komu právo volby patří. Náleželo však konventu a dle dohod o konfraternitě se hlasování účastnili i řeholníci bratrských klášterů.\n\nZ doby kolem poloviny 16. století pocházejí záznamy o některých nepravostech, jichž se konvent nebyl s to vystříhati. Zjevně to bylo hlavně vlivem luterství, které se v té době, jsouc podporováno šlechtou, čím dál více šířilo po Moravě a rozkladně působilo na mravy lidu i kněžstva. Klášter se dosti zadlužoval a za proboštů Štěpána a Jana Kouce v něm zůstali již jen bratří laikové, krom probošta tam nebyli žádní řeholníci. Až v 60. letech začalo luterství ustupovat a mravy se pomalu zlepšovaly. Během těchto pro klášter nesnadných let nebýval probošt volen, ale jmenován biskupem. Ten také někdy rozhodl nejmenovat probošta, nýbrž jen administrátora.\n\nRoku 1586 koupil fulnecké panství Jan Skrbenský z Hříště, velký odpůrce katolické víry a horlivý přívrženec Jednoty českých bratří, jemuž byl klášter trnem v oku. Jediná fara fulnecká, při níž konal služby Boží klášter a držela kazatele českého i německého, zůstala katolická, všechny své ostatní patronátní fary osadil protestantskými kněžími a poddané nutil, aby kazatelům dávali desátky, zakazoval jim účastnit se katolických pobožností a za neuposlechnutí je tvrdě trestal. Do záležitosti se vložili i opravní páni a Skrbenský byl později donucen zabrané kostely a fary vrátit pod klášterní správu.\n\nAni na začátku 17. století nebyl v klášteře dostatek řeholníků, sám císař Rudolf II. naléhal, aby se počet alumnů a řeholníků zvýšil.\n\nRoku 1672 propůjčil papež Klement X. proboštům fulneckého augustiniánského kláštera právo infule. Prvním proboštem s tímto právem byl Pavel Brugmann, který měl nemalé zásluhy na vybudování nového kláštera a opravu zanedbaných klášterních dvorců. Zemřel však ještě roku 1672.\n\nRoku 1784 byl augustiniánský klášter císařem Josefem II. zrušen, probošt Ambrosoni se stal farářem.\n\nRoku 1407 Anežka ze Šternberka a z Lukova, vdova po Benešovi z Kravař, založila při škole klášterní nemocnici Všech svatých, spíše však chudobinec, pro staré neduživé osoby, z něhož se ještě roku 1752 zemřelí pohřbívávali na hřbitově kolem kostela.\n\nDne 21. května 1400 vydal papež Bonifác IX. v Římě listinu, jíž udělil duchovní milosti (odpustky tří let a tolikéž kvadragen, případně sto dní) všem, kteří v určité dny roku navštíví kostel při špitále a poskytnou pomoc k výživě jeho chudých. Nemáme o tom bližších zpráv, ale lze se domnívati, že do Fulneka přicházeli četní poutníci, aby pomohli dárky či penězi tamějším nebožákům. Roku 1477 daroval Jan starší ze Žerotína klášternímu špitálu mlýn a dva lány polí v Jerlochovicích. O zániku zařízení se odnikud nedovídáme, nevíme tedy, kdy k němu došlo.\n\nPo roce 1747, kdy byl proboštem Kazimír Jan Barvík, byl postaven Zámeček Pustějov, jako jako letní sídlo augustiniánského probošta a správní sídlo klášterního panství.\n\n\n\n\n\n"}
{"id": "106952", "url": "https://cs.wikipedia.org/wiki?curid=106952", "title": "Městská hromadná doprava v Česku", "text": "Městská hromadná doprava v Česku\n\nMěstská hromadná doprava v Česku je tvořena pražským metrem, sedmi tramvajovými, čtrnácti trolejbusovými a mnoha autobusovými provozy. Rovněž lze do ní započítat několik minibusových a skibusových provozů, vybrané lanové dráhy (Karlovy Vary, Mariánské Lázně a Praha) či některé městské a příměstské železniční úseky (v Praze například Esko / linky S). Spíše doplňkový význam má městská vodní doprava, například pět přívozů v Praze a doprava na Brněnské přehradní nádrži. \n\nOd poloviny devadesátých let 20. století městská hromadná doprava jednotlivých měst postupně splývá s příměstskou a regionální dopravou v rámci integrovaných dopravních systémů. Současně dochází k propojování systému hromadné dopravy s veřejnou i soukromou nehromadnou dopravou, například prostřednictvím parkovišť P+R.\n\nSocialistické prostředí převážné části druhé poloviny 20. století ovlivnilo městskou dopravu v Česku na mnoho let dopředu, a to jak pozitivně, tak i negativně. Na jednu stranu se sjednotil například rozchod kolejí u všech tramvajových provozů (výjimkou je pouze tramvajová trať Liberec – Jablonec), či bylo vybudováno metro; na stranu druhou byla podporována hlavně autobusová doprava na úkor elektrické trakce (zrušilo se mnoho tramvajových a trolejbusových sítí). Kritici namítají, že pravými důvody pro toto bylo hlavně podpoření spotřeby levné ropy ze SSSR, k podobnému procesu však docházelo i na západ od hranic tehdejší ČSSR, a to v podstatně větší míře.\n\nV Praze zpomalila výstavba metra, v mnohých městech místo tramvajové sítě vznikla trolejbusová; některé plány se nerealizovaly vzhledem k tísnivé finanční situaci v 90. letech vůbec. V některých městech byla rozpracována a nedokončena jedna či více dopravních koncepcí (Praha, Liberec, Plzeň, Chomutov). Na začátku 21. století se v mnoha městech optimální plány pro reorganizaci MHD stále hledají, hlavní pozornost však většinou není věnována velkým stavebním investicím, ale spíše regionální integraci dopravy a tarifním a odbavovacím systémům.\n\nEkologické hledisko se začalo výrazněji prosazovat až v 90. letech 20. století. Za ekologicky prospěšnou je v té době považována elektrická trakce, u silniční dopravy též vozidla s nízkou produkcí škodlivých emisí, například s pohonem na zemní plyn. Na tom svou reklamní kampaň založila česká společnost Ekobus. \n\nTradiční ekologické námitky jsou ovšem i proti drážní dopravě. Hygienické protihlukové předpisy brání například využití některých železničních tratí pro městskou intervalovou dopravu a jsou také příčinou, proč v hustěji zastavěných částech Prahy byla v roce 2006 omezena noční rychlost tramvají do 40 km/h. Za nepříznivý vliv na životní prostředí ve městech je považováno též trolejové vedení a nutnost častých oprav a rekonstrukcí tramvajových kolejišť. Zemní plyn i elektrická energie jsou získávány převážně z neobnovitelných zdrojů, což je také v rozporu s koncepcí trvale udržitelného rozvoje. \n\nNěkterá města a kraje přenášejí část svých kompetencí na speciální organizátorské a koordinátorské firmy, které projektují a organizují dopravní systém a zprostředkovávají smluvní vztahy s dopravci v rámci integrovaného dopravního systému.\n\nMěstskou hromadnou dopravu obvykle z větší části dotuje město. Podle Zákona o silniční dopravě by základní dopravní obslužnost měl dotovat stát, městská doprava je však z tohoto pravidla vyjmuta. Dotace se má podle Zákona o silniční dopravě provádět formou úhrady takzvané prokazatelné ztráty, do níž je započítán i přiměřený zisk dopravce. Tržby z jízdného obvykle pokryjí čtvrtinu až polovinu nákladů. Dotační pravidla by měla být shodná, ať je dopravce vlastněn dotujícím městem, nebo patří jiným vlastníkům. \n\nZhruba od roku 1997 se nezanedbatelnou součástí městské hromadné dopravy v mnoha městech staly linky k obchodním centrům (Tesco, IKEA, Carrefour, Globus apod.), jejichž provoz je obvykle plně financován provozovateli hypermarketů a pro cestující je přeprava zdarma. Tyto linky obvykle nejsou zařazeny do běžného zjednodušeného číslování městských linek a v informačním systému pro cestující obvykle nefiguruje ani číslo linky přidělené v licenci, ale podle Zákona o silniční dopravě jde většinou rovněž o linky veřejné městské autobusové dopravy.\n\nNěkterá města testovala bezplatný provoz MHD. Od února 2002 do září 2007 a od března 2011 je zavedena bezplatná přeprava na lince MHD v Třeboni, přičemž využívanost MHD stoupla do roka od zavedení na dvojnásobek. Od 3. března 2008 je bezplatná přeprava na lince MHD v Hořovicích, kde roční dotace činila 750 000 Kč a zrušením desetikorunového jízdného byla zvýšena o 170 000 Kč. Od 14. června do 14. července 2009 byl vyhlášen bezplatný tarif v celé síti MHD Valašského Meziříčí a vedení města uvažuje, že by tuto formu podpory MHD zavedlo dlouhodobě. Běžná roční dotace na MHD je asi 9 milionů Kč, vícenáklady na měsíční bezplatný provoz jsou asi 0,3 milionu Kč, ročně je přepraveno asi 900 tisíc cestujících (t. j. dotace činí zhruba 10 Kč na jednoho). Od 27. března 2011 je zavedena MHD zdarma ve Frýdku-Místku. Během dvou let stoupl počet cestujících o 1,4 mil. (o 38%), vícenáklady na bezplatný provoz jsou asi 10 mil. Kč ročně. Cestování zdarma je umožněno i na příměstských trasách.\n\nMěstskou hromadnou dopravu a tramvajové nebo trolejbusové dráhy většinou provozuje v každém městě jen jeden provozovatel, někde i více provozovatelů, z nichž jeden má však dominantní postavení (například Dopravní podnik hlavního města Prahy) v rámci PIDu. Ve větších městech zpravidla dominantním dopravcem je dopravní podnik, v němž výhradní nebo rozhodující majetkovou účast má samo město. Menší města si obvykle dopravce získávají ve výběrovém řízení, v němž obvykle uspěje buď některá z firem vzniklých transformacemi původních podniků ČSAD, které tuto MHD provozovaly již dříve, nebo jiné, nověji vzniklé firmy.\n\nVozový park českých měst byl dlouhá léta unifikován, protože města byla odkázána na jednoho centrálního výrobce (Škoda, Karosa, Ikarus). Od konce 90. let se zvyšuje podíl dalších značek vozidel (Mercedes-Benz Citaro, Solaris Urbino, SOR B 9,5).\n\nTramvajovou dopravu zasáhla krize, do které se v 90. letech dostal národní výrobce ČKD Tatra. Mnoho měst mělo uzavřené objednávky na mnoho tramvají, ty však byly splněné zčásti, pozdě nebo vůbec. Dalším problémem se stalo přerušení dodávek náhradních dílů pro již existující tramvajové vozy. Výroby tramvají se od konce 90. let 20. století ujal podnik Škoda Holding (tramvaje Škoda 03T (Astra a Anitra) či 14T). Stárnoucí tramvaje původem z ČKD dosahují někde již stáří i čtyřiceti let; postupně jsou modernizovány a znízkopodlažněny, vedle nich se objevují i nová článková vozidla z Plzně.\n\nSituace v trolejbusové dopravě připomíná kombinaci obou předešlých. Po modelu trolejbusu 14Tr, který byl provozován podstatě ve všech městech tehdejší ČSSR měl nastoupit 17Tr, mezitím však přišla sametová revoluce, národní výrobce Škoda Ostrov zaznamenal rovněž problémy. Úspěšným se stal až model 21Tr a jeho nástupce 24Tr. Kromě toho v českých městech lze potkat i trolejbusy zahraniční, nejčastěji polské, výroby (Solaris Trollino). \n\nNejvětší systém městské hromadné dopravy v Česku je v hlavním městě Praze; síť v žádném jiném městě ČR nedosahuje ani poloviny rozsahu pražské sítě. V Praze se nachází největší tramvajový provoz, největší síť autobusů MHD a jediná podzemní dráha ve státě. Do sítě MHD je zařazena i lanová dráha na Petřín a šest přívozů. Míra závislosti fungování celého města na spolehlivé městské dopravě je zde nejvyšší; v roce 2002 došlo v souvislosti s povodněmi k výpadku metra a město se dostalo z dopravního hlediska do obtížné situace. V roce 2018 zde byl obnoven provoz trolejbusů.\n\nPo Praze následuje z hlediska velikosti Brno, brněnská MHD disponuje tramvajemi, trolejbusy, autobusy a loděmi. Brnu patří největší trolejbusová síť České republiky, trolejbusy zde však mají spíše jen doplňující roli. Hlavním páteřním systémem v Brně jsou tramvaje, provoz tramvají v Brně je od roku 1869 vůbec nejstarším na území státu. Do systému je rovněž zařazena rekreační lodní doprava na brněnské přehradě a uvažuje se vybudování lanovky na hrad Špilberk. Ve špičkách je brněnská síť MHD místy přetížená, město proto do územního plánu zařadilo i výstavbu brněnské podpovrchové dráhy, jednou z možných variant je podpovrchová tramvaj.\n\nVe třetím největším městě České republiky byla MHD uvedena do provozu v roce 1894 první jízdou parní tramvaje. Po elektrifikaci jsou právě tramvaje důležitou součástí ostravského dopravního systému. V současnosti mají vyhrazená číselná označení 1 až 19 a jejich linky obsluhují nejčastěji moderní vozy Vario, či starší soupravy firmy ČKD. Trolejbusy (společně s tramvajemi) zajišťují dopravu cestujících převážně v severovýchodní části města a jejich linky používají čísla od 101 výše. Zbývajícím prvkem jsou autobusy, které obsluhují zbytek Ostravy a také zařizují její propojení ze zbytkem Moravskoslezského kraje. Jim poté náleží číselná označení 20 až 99. Pro ostravskou MHD je charakteristická žluto-modro-bílá barevná kombinace.\n\nV některých městech od 50 000 do 200 000 obyvatel (Plzeň, Liberec, Olomouc, Ústí nad Labem, Hradec Králové, České Budějovice, Pardubice, Zlín, Teplice, Most, Opava, Jihlava, Chomutov) tvoří městskou hromadnou dopravu menší tramvajové či trolejbusové sítě (v Plzni obě) s často jen pár linkami a jednou či dvěma vozovnami, doplňované desítkami linek autobusových. Výjimky tvoří například asi osmdesátitisícový Havířov, sedmdesátitisícové Kladno či šedesátitisícový Frýdek-Místek, kde je MHD zastoupena pouze autobusovou dopravou nebo naopak Zlín, kde je páteřní soustava celé sítě MHD tvořena trolejbusy. Z některých měst přesahují elektrifikované sítě i do sousedních měst a obcí, které spadají do příslušné městské aglomerace (například Otrokovice, Litvínov, Jablonec nad Nisou, Modřice a mnohá další místa). \n\nVe městech okolo 50 000 obyvatel, jako je Děčín, Přerov, Prostějov a Karlovy Vary, je MHD mnohdy tvořena výlučně autobusovými linkami. Například v třicetitisícové Kroměříži MHD provozují Kroměřížské technické služby na 8 linkách. Tramvajový provoz byl v minulosti v některých městech zrušen a nahrazen po druhé světové válce trolejbusy (Teplice, České Budějovice, Jihlava a jiné). \n\nV některých městech je doprava doplněna jinými formami, například lanovkami, turistickými vláčky, přívozy atd.\n\nV menších okresních nebo jiných městech má městská hromadná doprava menší význam a zajišťují ji prakticky vždy jen autobusy – výjimkou je jen trolejbusová doprava v Mariánských Lázních. Většinou jde o jednu nebo několik autobusových linek, které jsou provozovány v dlouhých intervalech nebo jen ojedinělými spoji. Ve většině okresů je jedno nebo několik měst s MHD. V některých malých městech linky městské dopravy oficiálně ani nemají status městské hromadné dopravy. \n\nV některých případech si městská doprava zachovává svůj status i v rámci krajského integrovaného systému, v jiných menších městech s IDS z hlediska tarifu, přepravních podmínek a označování linek zcela splynula a liší se jen způsobem dotování, někdy ani to ne. \n\n\n"}
{"id": "106954", "url": "https://cs.wikipedia.org/wiki?curid=106954", "title": "Radio Enoch", "text": "Radio Enoch\n\nRadio Enoch byla pirátská rozhlasová stanice, která působila ve Velké Británii mezi lety 1978 a 1980. Stanice byla pojmenována po britském politikovi Enochu Powellovi a působila ve regionu West Midlands. \n\nRadio Enoch zastávalo pravicová konzervativní stanoviska, vychvalovalo klady kapitalistického vlastnictví a vyjadřovalo podporu bělošským vládám v Rhodésii a Jihoafrické republice. Podle jeho ředitele působilo rádio bez licence, protože díky názorům, které komentátoři vyjadřovali na témata imigrace a mezirasových vztahů, by jim bylo znemožněno vysílat v tom, co lidé z Radia Enoch označovali za „socialistická“ média.\n\nSkupina, která stála za rádiem, se nazývala \"Lidé proti marxismu\".\n\nPřenosné vybavení bylo mezi vysíláními ukryto. Přestože se vědělo, že se nějakým způsobem na činnosti rádia podílelo asi 200 osob, nepodařilo se úřadům vysílání zastavit. Příčinou konce vysílání rádia se stalo zvolení Margaret Thatcherové britskou premiérkou a více konzervativní politické klima. Radio Enoch svou činnost ukončilo v červnu 1980 s příslibem, že pokud znovu u moci dostane socialistická vláda, svou činnost obnoví. Po nástupu Tonyho Blaira se však stanice znovu neozvala.\n"}
{"id": "106957", "url": "https://cs.wikipedia.org/wiki?curid=106957", "title": "Alizée", "text": "Alizée\n\nAlizée Jacotey (* 21. srpna 1984 Ajaccio, Korsika) je francouzská popová zpěvačka. Jejím otcem je informatik, matka podnikatelka. Umělecké jméno Alizée není pseudonym, ale představuje křestní jméno. Jde o femininní tvar od slova „alizé“, jež znamená česky pasát. Volba tohoto jména má údajně odrážet zálibu jejích rodičů ve windsurfingu.\n\nAlizée se již od dětství aktivně věnovala tanci a ve věku patnácti let (rok 1999) vystoupila v televizní show pro talenty \"Graines de Star\" na francouzské televizní stanici, kde původně chtěla předvést taneční vystoupení. Kategorie tance však byla v této show vyhrazena pouze pro skupiny, a proto se zúčastnila hudební soutěže, na které nakonec dokázala získat ocenění pro nejnadějnější mladou hudební hvězdu.\n\nJejího vítězného vystoupení si všimla zpěvačka Mylène Farmer spolu s Laurentem Boutonnatem, kteří hledali mladou a neokoukanou zpěvačku na podílení se v jejich novém projektu. Tito dva s Alizée začali spolupracovat a jejich práce vyústila ve vydání alba \"Gourmandises\" (2000), které po Francii sklízelo velké úspěchy. V roce 2003 vydala své druhé album, \"Mes Courants Électriques\", které bylo také úspěšné, ačkoli ne tolik jako album první. \"Mes Courants Électriques\" bylo následováno DVD, na kterém vystupovala na koncertech po Francii.\n\nAlizée žila devět let s francouzským zpěvákem Jérémym Châtelainem (* 1984), s nímž má dceru Annily (* 2005). Na pravé paži a zádech má několik barevných tetování.\n\n"}
{"id": "106962", "url": "https://cs.wikipedia.org/wiki?curid=106962", "title": "Čching-tao", "text": "Čching-tao\n\nČching-tao () je subprovinční město v Čínské lidové republice. Leží v jihovýchodní části provincie Šan-tung na pobřeží Žlutého moře. V současné době to je jedno z nejdůležitějších čínských přístavních a tzv. \"nezávislých měst\", jež se velmi rychle hospodářsky rozvíjí díky nově vznikajícímu průmyslu a obchodu. Na ploše 10 654 km² zde žije více než 7 milionů obyvatel.\n\nAž do roku 1891, kdy se císařský dvůr dynastie Čching rozhodl, že zde umístí důležitou vojenskou základnu, byl Čching-tao jen malou rybářskou vesnicí. V roce 1897 se toto město stalo německou koncesí. Němci z něho brzy vytvořili strategicky důležitý přístav a vybudovali v něm mnoho výstavných ulic a boulevardů. V roce 1914 byl Čching-tao okupován Japonskem. Zpět čínské vládě se vrátilo roku 1922, ale během druhé světové války bylo znovu okupováno. Po ní zde krátkou dobu sídlila část americké pacifické flotily. 2. června 1949 do města ale vstoupila Čínská lidová armáda a Komunistická strana Číny jej od té doby kontroluje.\n\nOd roku 1984, kdy čínská vláda rozhodla otevřít svou ekonomiku zahraničnímu obchodu a investicím, se Čching-tao proměnilo v moderní přístavní město – zdejší přístav patří mezi 10 největších kontejnerových přístavů na světě.\nNejdůležitějším letištěm je mezinárodní letiště Čching-tao Liou-tching ležící přibližně třicet kilometrů severně od města. Ve své roli by mělo být po roce 2019 nahrazeno novým letiště Čching-tao Ťiao-tung.\n\n\n"}
{"id": "106966", "url": "https://cs.wikipedia.org/wiki?curid=106966", "title": "Úsuší", "text": "Úsuší\n\nÚsuší je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 5 kilometrů jihozápadně od Tišnova. Žije zde obyvatel. Součástí obce je také vesnice Čížky.\n\nPrvní písemná zmínka o obci pochází z roku 1485.\n\n\n\n"}
{"id": "106970", "url": "https://cs.wikipedia.org/wiki?curid=106970", "title": "Úněšov", "text": "Úněšov\n\nÚněšov () je vesnice v okrese Plzeň-sever. V celé obci, která zahrnuje i několik dalších vesnic, žije obyvatel. V samotném Úněšově žije okolo 300 obyvatel.\n\n\nPrvní písemná zmínka o vsi je z roku 1352.\n\n\n"}
{"id": "106971", "url": "https://cs.wikipedia.org/wiki?curid=106971", "title": "Úlice", "text": "Úlice\n\nÚlice jsou obec v okrese Plzeň-sever v kraj Plzeňském kraji. Žije v ní obyvatel.\n\nPrvní písemná zmínka o vsi je z roku 1329.\n\nRoku 1866 zde byl otevřen zpracovatelský podnik, který sestával z parního mlýna, pivovaru, lihovaru a továrny na umělá hnojiva. Jeho technické řešení, jehož autorem byl Richard Jahn, získalo stříbrnou medaili na Světové výstavě 1867 v Paříži.\n\n\n\n"}
{"id": "106972", "url": "https://cs.wikipedia.org/wiki?curid=106972", "title": "Řikonín", "text": "Řikonín\n\nŘikonín () je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 9 kilometrů západně od Tišnova. Žije zde obyvatel, čímž se Řikonín řadí mezi obce v Česku s nejnižším počtem obyvatel.\n\nPrvní písemná zmínka o obci pochází z roku 1365.\n\nDne 11. prosince 1970 došlo západně od vesnice a zdejší železniční stanice, na rozhraní katastrálních území obcí Žďárec a Lubné, k jedné z největších železničních nehod na území dnešní ČR. Expres Pannonia narazil do již vykolejeného nákladního vlaku a dva jeho osobní vozy poté spadly z viaduktu přes říčku Libochůvku do hloubky 30 a 10 metrů. Při nehodě zahynulo 32 lidí.\n\nPři volbách do Evropského parlamentu v roce 2014 byl Řikonín jedinou obcí v České republice, kde byla nulová účast. Ve volebním seznamu bylo zapsáno 28 voličů. V předcházejících předčasných parlamentních volbách (2013) byla zdejší účast 92 %.\n\nVe sčítání lidu 2011 bylo v Řikoníně zjištěno 35 obyvatel. Z toho 20 lidí (57,14 %) bylo příslušníky moravského národa, 14 lidí (40 %) bylo příslušníky českého národa a 1 člověk (2,86 %) národnost neuvedl.\n\n\n"}
{"id": "106973", "url": "https://cs.wikipedia.org/wiki?curid=106973", "title": "Řícmanice", "text": "Řícmanice\n\nŘícmanice jsou obec v okrese Brno-venkov v Jihomoravském kraji, v Drahanské vrchovině. Od Brna jsou vzdálené asi 11 kilometrů. Žije zde obyvatel.\n\nPrvní písemná zmínka o obci pochází z roku 1210. Na počátku 17. století zde bylo 11 domů a mlýn, který zůstal po třicetileté válce pustý. Roku 1750 tvořilo obec 20 domů, v roce 1790 zde bylo už 35 domů s 209 obyvateli, roku 1834 to už bylo 40 domů a 268 obyvatel. První učitel začal působit v obci roku 1764, škola zde byla postavena roku 1852.\n\nNedaleko obce směrem na sever se nachází arboretum. Asi o 500 metrů dále stojí kříž. V obci je v provozu jedna restaurace, obchod, autoopravna, autolakýrnictví a mnoho dalších firem. Každoročně se v Řícmanicích pořádají tradiční hody. Byla zde zřízena nová stezka HVOZD.\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "106975", "url": "https://cs.wikipedia.org/wiki?curid=106975", "title": "Šimonovice", "text": "Šimonovice\n\nŠimonovice (německy \"Schimsdorf\") jsou obcí v okrese Liberec, nacházejí se na svazích Ještědského hřbetu, přesněji pod tzv. Rašovským hřebenem. Z obce vede silnice do Rašovského sedla, odkud je nádherný pohled na vrch Javorník a jeho okolí. Žije zde  obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o obci pochází z roku 1545, kdy ves náležela k dubskému panství. Vznikla pravděpodobně českou vnitřní kolonizací - název je zřejmě odvozen od jména prvního rychtáře Šimona. Později, zejména za protireformace, sem však přicházeli noví osadníci ze Saska, ves se tudíž poněmčila.\n\nVes byla dlouho samostatnou, roku 1980 však byla sloučena s Dlouhým Mostem a v roce 1986 pak byla spolu s ním připojena k Liberci jako městská čtvrť Liberec XXXIX-Šimonovice. K opětovnému osamostatnění Šimonovic došlo 1. září 1990, kdy se staly sídlem obecního úřadu, který spravuje území čtyř kdysi samostatných vsí či osad: Šimonovic, Minkovic, Rašovky a Bystré.\n\nV devadesátých letech 20. století došlo k nebývalému rozvoji stavební činnosti na katastru obce, zejména k výstavbě nových rodinných domů, a to v důsledku její pěkné polohy a blízkosti města Liberce.\n\n\n\n\nOficiálními součástmi dnešní obce Šimonovice jsou tři další někdejší samostatná sídla:\n\n"}
{"id": "106976", "url": "https://cs.wikipedia.org/wiki?curid=106976", "title": "Michal Semín", "text": "Michal Semín\n\nMichal Semín (* 21. září 1967 Praha) je český novinář, komentátor, překladatel, spisovatel a průkopník domácího vyučování dětí. Je bývalý ředitel Občanského institutu a současný ředitel Institutu svatého Josefa. Od prosince 2011 je předsedou Akce D.O.S.T.\n\nVystudoval Pedagogickou fakultu Univerzity Karlovy, ze které dokonce byl v říjnu 1989 za svou účast v Hnutí za občanskou svobodu vyloučen (v lednu 1990 mu byl umožněn návrat). Po listopadu 1989 byl spoluzakladatelem Občanského institutu, v jehož čele stál do roku 2003, kdy ho vystřídal Roman Joch. Na přelomu let 2004 a 2005 z Občanského institutu vystoupil a založil Institut svatého Josefa. Ve volbách do Evropského parlamentu v roce 2009 kandidoval na předposledním místě kandidátní listiny za Stranu svobodných občanů.\n\nMichal Semín zastává křesťanské konzervativní názory, za základ státu a společnosti považuje rodinu. Je odpůrcem interrupcí, státem uznávaných homosexuálních svazků, feminismu a sociálního liberalismu. Je zastáncem pozic katolického tradicionalismu. Několik let byl zakládajícím členem a předsedou sdružení pro tradiční mši Una Voce Česká republika. Přispívá též do tradicionalistického časopisu Te Deum, kde je členem redakce. Vyslovuje se proti společným modlitbám s jinověrci, například muslimy nebo hinduisty, a proti ekumenismu vůbec.\n\nI přes některé názorové rozdíly se současným Občanským institutem (Semín je např. kritikem americké neokonzervativní a izraelské zahraniční politiky), s touto organizací nadále spolupracuje. Je též publicisticky činný, jeho články vycházejí v některých českých denících a podílí se na tvorbě časopisu \"Te Deum\". V poslední době se výrazně angažuje za právo rodičů vyučovat své děti doma. Vzhledem ke svým názorům byl v rozporu s kardinálem Miloslavem Vlkem a liberálnější částí Katolické církve.\n\nDne 5. června 2019 dostal v prvním kole hlasování v Poslanecké směnovně nejvíce hlasů (83) ze všech kandidátů na dvě uvolněná místa v Radě ČTK, když byl předtím nominován hnutím SPD Tomia Okamury. Na zvolení v prvním kole mu chybělo 6 hlasů poslanců. Některá média při té příležitosti připomněla jeho kontroverzní výroky, např. \"„Oficiální výklad událostí z jedenáctého září je báchorka, v něčem ještě méně věrohodná, než jsou vámi zmíněné ‚konspirační teorie‘. Ze všech možných scénářů se mi jeví jako nejpravděpodobnější ten, jenž připouští podíl části mocenských struktur v rámci amerických elit na přípravě i provedení útoků.“\" nebo \"„Česká televize je nástrojem levičácké propagandy neomarxistických směrů, jejichž součástí je i homosexualismus.“\"\n\nProti jeho případnému zvolení se postavila ČSSD či Federace židovských obcí. Ve druhém kole tajné volby, které se konalo 10. července 2019, získal nakonec jen 39 ze 180 hlasů a nebyl tak zvolen členem Rady ČTK (pro zvolení bylo třeba alespoň 91 hlasů).\n\nMichal Semín je ženatý a je otcem devíti dětí.\n\n"}
{"id": "106979", "url": "https://cs.wikipedia.org/wiki?curid=106979", "title": "Bdeněves", "text": "Bdeněves\n\nBdeněves () je vesnice a obec v okrese Plzeň-sever. Žije v ní obyvatel.\n\nPrvní písemná zmínka o vsi je z roku 1197. Těsně před smrtí obec navštívil v roce 1424 Jan Žižka z Trocnova.\n\nKe dni 31. prosince 2014 zde žilo 655 obyvatel, z toho 344 mužů a 311 žen.\n\nV letech 2010–2014 byl starostou Ing. Josef Šmíd, od roku 2014 funkci vykonává Petr Chleborád.\n\n"}
{"id": "106980", "url": "https://cs.wikipedia.org/wiki?curid=106980", "title": "Babice u Rosic", "text": "Babice u Rosic\n\nBabice u Rosic jsou obec v okrese Brno-venkov v Jihomoravském kraji. Rozkládají se v Boskovické brázdě a je součástí mikroregionu Kahan. Žije zde obyvatel.\n\nZástavba obce se v současnosti skládá ze čtyř urbanisticky nesouvisejících částí, jimiž jsou původní vesnice, blízký areál bývalého JZD, dále budovy areálu dolu Ferdinand a nakonec nejnovější a nejsevernější zástavba, která urbanisticky souvisí se zástavbou sousední obce Zastávky.\n\nPrvní písemná zmínka o obci pochází z roku 1104. V letech 1980–1990 byly Babice u Rosic součástí Zbýšova.\n\nV Babicích se v 19. a 20. století těžilo černé uhlí v rámci Rosicko-oslavanského revíru. Severozápadně od obce se nacházel důl Ferdinand.\n\nNa začátku 17. století měla obec 15 domů, po třicetileté válce z nich bylo pouze 10 obydlených. V roce 1790 měla obec 23 domů a 127 obyvatel.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec má dvě základní sídelní jednotky: Babice u Rosic a Zelený vrch.\n\n\n\n"}
{"id": "106982", "url": "https://cs.wikipedia.org/wiki?curid=106982", "title": "Bílá Lhota", "text": "Bílá Lhota\n\nBílá Lhota (německy \"Weissöhlhütten\") je obec v okrese Olomouc. Žije zde obyvatel. Je rozdělena na části Bílá Lhota, Červená Lhota, Řimice, Hrabí, Pateřín, Hradečná a Měník\n\nPrvní písemná zmínka o obci pochází z roku 1350.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV letech 2004–2014 byla starostkou Alena Sedlářová, od roku 2014 funkci vykonává Jan Balcárek.\n\n\n\n"}
{"id": "106983", "url": "https://cs.wikipedia.org/wiki?curid=106983", "title": "Bílčice", "text": "Bílčice\n\nObec Bílčice (1869–1880 \"Bělčice\", dříve též \"Blučí\"; německy \"Heidenpiltsch\") se nachází v okrese Bruntál v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1379. K 1. lednu 1953 došlo na základě usnesení MNV obcí Bílčice a Leskovec nad Moravicí k rozšíření katastru dosud slezské obce Leskovce nad Moravicí o část katastru obce Bílčice zvanou „Tovární kolonie“ a tak od té doby zasahuje Leskovec nad Moravicí i na Moravu. V současnosti je téměř celé toto výše zmíněné moravské území zatopené vodní nádrží Slezská Harta.\n\nPočet obyvatel celé obce Bílčice podle sčítání nebo jiných úředních záznamů:\n\nV celé obci Bílčice je evidováno 133 adres, vesměs čísla popisná (trvalé objekty). Při sčítání lidu roku 2001 zde bylo napočteno 129 domů, z toho 70 trvale obydlených.\n\nPočet obyvatel samotných Bílčic podle sčítání nebo jiných úředních záznamů:\n\nV samotných Bílčicích je evidováno 105 adres, vesměs čísla popisná. Při sčítání lidu roku 2001 zde bylo napočteno 102 domů, z toho 64 trvale obydlených.\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "106984", "url": "https://cs.wikipedia.org/wiki?curid=106984", "title": "Běstovice", "text": "Běstovice\n\nObec Běstovice () se nachází v okrese Ústí nad Orlicí v Pardubickém kraji, v ssz. sousedství města Choceň, zhruba 9 km ssv. od Vysokého Mýta. Součástí obce je též osada Darebnice, situovaná asi 1½ km na západ od Běstovic. Žije zde obyvatel.\n\nPrvní písemná zmínka o obci pochází z roku 1292.\n\n"}
{"id": "106985", "url": "https://cs.wikipedia.org/wiki?curid=106985", "title": "Velociraptor", "text": "Velociraptor\n\nVelociraptor byl poměrně malý, srpodrápý teropodní dinosaurus, patřící mezi dravé dromeosauridy.\n\nTento malý teropod žil v období svrchní křídy (geol. stupeň kampán až maastricht), asi před 75 až 71 miliony let na území dnešního Mongolska. Jeho pozůstatky vědecky popsal známý americký paleontolog Henry Fairfield Osborn v roce 1924.\n\n\"Velociraptor\" byl jen asi 1,5 až 2,1 metru dlouhý a zaživa vážil kolem 20 až 25 kilogramů. Výškou hřbetu nepřesáhl zhruba 80 cm a dosahoval tedy velikosti statného psa. Byl každopádně podstatně menší, než jak je zpodobňován například ve filmu \"Jurský park\" (tam velikostně odpovídal spíše rodu \"Deinonychus\"). Měl drobné ostré zuby a \"srpovitý\" dráp na noze o délce kolem 6,5 centimetru. Alespoň na části těla byl nepochybně opeřený (paže). \"Velociraptor\" pravděpodobně žil a lovil v menších smečkách, zabíjel malé a středně velké obratlovce a mláďata jiných dinosaurů, např. tehdy hojného rohatého dinosaura druhu \"Protoceratops andrewsi\". Mnohem větším příbuzným velociraptora byl například \"Utahraptor\" objevený v USA. Je pravděpodobné, že by v dnešní době mohl být nebezpečný i člověku. V roce 2007 byla odhadnuta maximální rychlost běhu velociraptora (u jedince s hmotností 20 kg) na 10,8 m/s (38,9 km/h).\n\nTento dinosaurus je známý především díky své záporné „roli“ dravého zabijáka ve velkofilmu \"Jurský park\" z roku 1993 (i jeho třech pokračování a také ve filmu Jurský svět). V tomto filmu byl velociraptor ve svých charakteristikách prezentován dosti přehnaně (dvakrát větší než ve skutečnosti, neuvěřitelně inteligentní, bleskově rychlý, s nekonečným apetitem). Důvodem je prostá skutečnost, že filmový velociraptor byl vytvořen podle svého severoamerického příbuzného, mohutnějšího rodu \"Deinonychus\" (v době natáčení filmu panovala mezi některými vědci domněnka, že se jedná o stejný rod).\nObjevuje se také například v pseudo-dokumentárním cyklu \"Dinosaur Planet\" z roku 2003, v díle seriálu a kameo hraje také v , kde na začátku pronásleduje hlavního hrdinu. Mládě \"Velociraptora\" se objevuje také ve čtvrté epizodě třetí řady britského sci-fi seriálu Pravěk útočí.\nV roce 1971 objevila skupina polsko-mongolských paleontologů dvě do sebe zaklesnuté kostry dinosaurů - právě velociraptora a býložravého protoceratopse. Jde o unikátní nález dinosaurů, zachovaných a pohřbených v momentě vzájemného souboje. Jde o doklad predátorského chování velociraptorů i jiných dromeosauridů. Podobný nález byl oznámen roku 2010 a sestává z fragmentárních pozůstatků protoceratopse s jasně patrnými rýhami po zubech velociraptora. Dravec zde zřejmě hodoval na mršině protoceratopse a ztratil při tom dva své zuby, rovněž dochované jako zkameněliny.\n\nV roce 2007 byla publikována vědecká studie, která dokazuje přítomnost pernatého pokryvu těla u tohoto dinosaura. Na základě ulnárních papil na kostech je jisté, že tito dinosauři byli alespoň na končetinách vybaveni pernatým integumentem. Ze studie loketní kosti vyplývá, že mohl mít 14 loketních letek. Je to potvrzení toho, co se již dlouhou dobu předpokládalo.\n\nDlouho byl znám pouze jeden druh velociraptora (\"V. mongoliensis\"). V roce 1999 bylo však belgicko-čínskou expedicí získáno množství lebečního materiálu, patřícího zjevně jinému druhu rodu \"Velociraptor\". V roce 2008 byl na základě tohoto nálezu popsán nový druh velociraptora, \"Velociraptor osmolskae\" z oblasti Vnitřního Mongolska (souvrství Bayan Mandahu, Čína).\n\n"}
{"id": "106986", "url": "https://cs.wikipedia.org/wiki?curid=106986", "title": "Bělkovice-Lašťany", "text": "Bělkovice-Lašťany\n\nObec Bělkovice-Lašťany se nachází v okrese Olomouc v Olomouckém kraji. Leží na rozhraní Hané a Nízkého Jeseníku, asi 6 km jižně od Šternberka a 8 km severně od Olomouce. Tvoří ji dvě dříve samostatné obce, Bělkovice a Lašťany, mezi kterými teče Trusovický potok. Žije zde obyvatel.\n\nObec vznikla až v roce 1960 sloučením dvou sousedících, ale do té doby samostatných obcí: Bělkovic, patřících do olomouckého okresu, a Lašťan spadajících do okresu šternberského. Okresní hranice tak do té doby probíhala mezi nimi, ovšem poté už šlo jen o okres Olomouc, protože současně zanikl okres Šternberk.\n\n\n\n\n"}
{"id": "106987", "url": "https://cs.wikipedia.org/wiki?curid=106987", "title": "Běleč nad Orlicí", "text": "Běleč nad Orlicí\n\nBěleč nad Orlicí () je obec v okrese Hradec Králové, zhruba 8 km východně od centra Hradce Králové. Žije v ní obyvatel.\n\nPrvní písemná zmínka o obci pochází z roku 1336.\n\n\n\n"}
{"id": "106989", "url": "https://cs.wikipedia.org/wiki?curid=106989", "title": "Bošín", "text": "Bošín\n\nObec Bošín () se nachází v okrese Ústí nad Orlicí v Pardubickém kraji. Žije zde  obyvatel.\n\nPrvní písemná zmínka o obci pochází z roku 1371.\n\n\n"}
{"id": "106990", "url": "https://cs.wikipedia.org/wiki?curid=106990", "title": "Divec", "text": "Divec\n\nDivec () je obec v okrese Hradec Králové. Žije zde obyvatel.\n\nPrvní písemná zmínka o obci pochází z roku 1306.\nHistorie obce je zevrubně popsána na oficiálních webových stránkách obce Divec.\n\nOd názvu obce je odvozeno příjmení \"Divecký\".\n\n"}
{"id": "106991", "url": "https://cs.wikipedia.org/wiki?curid=106991", "title": "Daskabát", "text": "Daskabát\n\nObec Daskabát se rozkládá podél silnice z Olomouce do Lipníka nad Bečvou, na posledních svazích Oderských vrchů v okrese Olomouc v Olomouckém kraji. Žije zde obyvatel.\n\nNa místě dnešního Daskabátu stávala ves Otěhřiby, která patřila olomouckému biskupství. První zmínka je o ní z roku 1232, v roce 1841 se z ní zachovala pouze rychta a dvůr. V 16. století byla tato zaniklá ves znovu osazena, nazývala se nejprve Nová Ves (1568), krátce nato (1581) již Daskabát. Poslední majitel vsi byla olomoucká kapitula. Osadou Daskabátu byl do roku 1882 Kocourovec, který se od tohoto roku stal částí Přáslavic a přešel k olomouckému okresu. Daskabát náležel do roku 1949 soudnímu okresu Lipník nad Bečvou, poté se stal součástí olomouckého okresu. Obecná škola byla otevřena v roce 1883, zrušena byla roku 1977. Provoz školy byl znovu obnoven v září roku 1990.\n\n\nV noci z 26. dubna na 27. dubna hostila obec Mistrovství ČR a Veteraniádu ČR v nočním orientačním běhu 2014 (MČR NOB 2014).\n\n\n\n"}
{"id": "106993", "url": "https://cs.wikipedia.org/wiki?curid=106993", "title": "Dříteň", "text": "Dříteň\n\nDříteň (něm. \"Zirnau\") je obec v okrese České Budějovice v Jihočeském kraji, zhruba 12 km severozápadně od Hluboké nad Vltavou a 21 km od Českých Budějovic. Žije zde obyvatel. Zhruba 5 km severovýchodně od Dřítně je Jaderná elektrárna Temelín.\n\n\"(údaje ze sčítání lidu, celkem 504 domů a 1294 obyvatel k 1. březnu 2001)\"\n\nPrvní písemná zmínka o vsi pochází z roku 1432 (\"Janek, pacholek Mikulášóv z Dřietně vyručen z vězení z Budějovic\"). V 15. a 16. století byla Dříteň v majetku Malovců z Malovic, kteří sídlili na zdejší tvrzi a vlastnili řadu dalších vesnic v okolí (erbovní znamení Malovců, červeně uzděný zlatý půlkůň v modrém poli, je dnes součástí znaku obce). V roce 1598 Bohuslav Malovec přikoupil hrad Hluboká a přesídlil na něj. Po Bohuslavově smrti roku 1608 si jeho tři synové dědictví rozdělili, přičemž byla dříteňská část od Hluboké oddělena a připadla Václavu Malovcovi. Zanedlouho se tito tři bratři zúčastnili českého stavovského odboje, pročež jim byly statky roku 1622 konfiskovány a odevzdány císařskému generálovi Baltazaru Marradasovi coby úhrada žoldu. Od těch dob sdílela Dříteň osudy s hlubockým panstvím. V roce 1661 od Marradasova vnuka Bartoloměje koupil Hlubokou hrabě Jan Adolf ze Schwarzenbergu; dříteňskou vrchností pak Schwarzenbergové byli až do zániku feudalismu.\nOd roku 1850 podnes je Dříteň samostatnou obcí.\nV období od 14. června 1964 do 23. listopadu 1990 bylo do obce Dříteň začleněno Nákří.\n\n\nV katastrálním území Záblatí je přírodní rezervace Radomilická mokřina.\n\nV obci je hodně známý fotbal, ale v poslední době se také mluví o hokejbalu. HBK byl založen v září roku 2009 Tomášem Fišerem a Ladislavem Čiperou. Ze začátku se hokejbalistům nedařilo a první sezona byla hodně špatná. Hráči se seznamovali s pravidly hry a také se hrou jako takovou. Tento rok se jim vydařil a postoupili do čtvrtfinále play-off.\n\nVe vsi se také nachází fotbalový klub TJ Dříteň. Zde můžeme najít A-mužstvo, dorost, starší žáky a mladší žáky. Tento klub má dobré herní zázemí, až na mladší žáky hrají všichni A. třídu.\n\n\nŘímskokatolická farnost Bílá Hůrka\n\n"}
{"id": "106994", "url": "https://cs.wikipedia.org/wiki?curid=106994", "title": "Dýšina", "text": "Dýšina\n\nDýšina je vesnice a společně s vesnicí Nová Huť též obec v okrese Plzeň-město, která se nachází osm kilometrů severovýchodně od Plzně. Přímou součástí města Plzeň se ale obec nestala. Žije zde obyvatel.\n\nPrvní písemná zmínka o vsi je z roku 1242. Skládá se ze dvou částí obce: Dýšiny, Nové Hutě. Jihovýchodně od Dýšiny se nachází osada Horomyslice. Novou Hutí protéká říčka Klabava, která při srpnových povodních roku 2002 strhla starý most. Nový byl vystavěn za pomoci dotací Evropské unie.\n\nObec se stala mediálně známou, když odkoupila sochu generála Pattona a umístila jí před místní základní školu, kterou po něm posléze pojmenovala. V obci se nachází základní škola, mateřská škola, v části Nová Huť koupaliště a tenisové kurty, v Horomyslicích bylo vybudováno osmnáctijamkové golfové hřiště. Na okraji vsi je velká průmyslová zóna (areál bývalých hrudkoven Ejpovice). V provozu je např. betonárna s výrobou prefabrikovaných dílců, plechovkárna, strojírenská výroba, velké mrazírny a řada dalších. Dýšina poslední dobou velkým tempem roste. Vzniká zde mnoho takzvaných satelitů, především díky migrací lidí z Plzně na venkov.\n\n\n\n\n\n\n"}
{"id": "106995", "url": "https://cs.wikipedia.org/wiki?curid=106995", "title": "Cotkytle", "text": "Cotkytle\n\nCotkytle (německy \"Zottkittl\", \"Zackiecel\" i \"Zottküttel\") je obec rozkládající se v okrese Ústí nad Orlicí po obou stranách historické česko-moravské zemské hranice. Žije zde obyvatel.\n\nObec se člení na tři katastrální území se čtyřmi místními částmi (zároveň ZSJ):\n\nZ nich patří k Moravě pouze katastrální území Cotkytle, které však zahrnuje asi dvě třetiny území obce; zatímco k Čechám náleží Herbortice a Mezilesí.\n\nPrvní písemná zmínka o obci pochází z roku 1350. Místní jméno Cotkytle je německého původu a skládá se ze dvou částí. A sice \"Zott\", což znamená chlupatý a \"-kittel\", což je výraz pro kytlici neboli halenu. \n\n\n\n"}
{"id": "106996", "url": "https://cs.wikipedia.org/wiki?curid=106996", "title": "Chotýčany", "text": "Chotýčany\n\nChotýčany (lidově \"Kotejcany,\" ) jsou obec ležící v okrese České Budějovice v Jihočeském kraji, zhruba jedenáct kilometrů severovýchodně od Českých Budějovic. Žije zde obyvatel.\n\nPoblíž vsi se nachází mohylové pohřebiště z doby bronzové.\n\nPrvní písemná zmínka o vsi (\"v Chotayczanech\") pochází z roku 1378, kdy Karel IV. zmiňuje plat z Chotýčan. Vzhledem k poloze při cestě mezi Budějovicemi a Prahou vsí často táhla vojska. V 16. století zde řádili lupiči, kteří číhali na kupce. Poblíž Chotýčan se provozovalo uhlířské řemeslo, poslední milíř byl zapálen v roce 1908.\n\nV roce 1873 zde byla postavena železniční stanice, elektřina byla zavedena v roce 1924. Jednotné zemědělské družstvo zde vzniklo v roce 1956. Škola v Chotýčanech nebyla, děti docházely do Hosína, vlastní budova byla postavena až v roce 1854; roku 1980 byla zrušena a 1986 zbourána.\n\nV dobách feudalismu Chotýčany náležely k panství Hluboká, po zavedení obecního zřízení tvořily od roku 1850 osadu obce Dobřejovice. V roce 1868 se Chotýčany na více než století staly samostatnou obcí než byly od poloviny roku 1975 začleněny pod obec Ševětín. Status obce Chotýčany znovu nabyly dne 24. listopadu 1990.\n\n\n\n"}
{"id": "106997", "url": "https://cs.wikipedia.org/wiki?curid=106997", "title": "Chotěbudice", "text": "Chotěbudice\n\nObec Chotěbudice (německy \"Drei Eichen\") se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1351.\n\n\n\n"}
{"id": "106998", "url": "https://cs.wikipedia.org/wiki?curid=106998", "title": "Lučiště", "text": "Lučiště\n\nLučiště je mechanická část luku, kuše, balisty nebo vrhače oštěpů která je napínána tětivou. Jde vlastně o akumulaci kinetické energie, která je umožněna pružností použitého materiálu tětivy i lučiště. Lučiště tedy funguje na principu napnuté pružiny. Lučiště má vždy vyklenutý tvar přibližně ve tvaru obloukové výseče, kdy při napínání je střed výseče fixován buďto rukou střelce (u luku) nebo pevným rámem u kuše či balisty a tětiva tahem napíná shodnou silou oba okraje lučiště.\n"}
{"id": "107000", "url": "https://cs.wikipedia.org/wiki?curid=107000", "title": "Cholina", "text": "Cholina\n\nObec Cholina (německy \"Köllein\") se nachází v okrese Olomouc, přibližně 5,5 km jihozápadně od města Litovle, v Olomouckém kraji. Žije zde obyvatel.\n\nNad vesnicí se zvedá kopec Rampach o nadmořské výšce 418 m. Zdrojem vody býval pro obyvatele potok Cholinka, jenž protéká vsí a po několika kilometrech ústí do řeky Moravy. Je pravděpodobné, že existence tohoto potůčku dala vzniknout jménu obce. Podle \"Kroniky fary cholinské\" z roku 1716 se zdejší potok nazývá „Kolínek“, což bylo odvozeno od slovesa kolit neboli dělit – rozděloval totiž vesnici na dvě stejné poloviny. Odtud vzniklo jméno „Cholina“, v některých případech byl však užíván název „Kolína“.\n\nZ archeologických výzkumů nalezených hrobů vyplývá, že na území Choliny žili lidé už v mladší době bronzové – což je asi 1000 př. n. l. Jiné objevy nás odkazují k halštatskému období (8.–5. stol. př. n. l.) Nalezeny tu byly římské mince, z čehož můžeme vyvozovat, že již v prvních staletích našeho letopočtu vedla přes osadu obchodní stezka vedoucí z Olomouce pravděpodobně do Čech. Slované se zde vyskytovali od 6. století, tedy od doby svého příchodu do českých zemí.\n\nV listinách je Cholina prvně zmiňována v roce 1141, a to v majetkovém soupisu olomoucké biskupské kapituly. Kapitula tu vlastnila tři lány polí, o zbytek obce se dělila šlechta. Z roku 1176 se dochovala zpráva o darování jistých statků v Cholině premonstrátskému klášteru Hradisko u Olomouce skrbeňským vladykou Sedlekem. Adam z Choliny tomuto klášteru roku 1326 postoupil patronát na zdejší kostel, tudíž sem byli dosazováni duchovní z řad premonstrátů. Dělo se tak až do roku 1784, kdy byl klášter v důsledku josefínských reforem zrušen. Samotná vesnice patřila od poloviny 16. století až do zrušení poddanství v roce 1848 k majetkům města Olomouce.\n\nNarodil se tu Josef Svozil (1847–1931), sedlák, novinář a politik, hospodářský pracovník na Litovelsku, poslanec Říšské rady a Moravského zemského sněmu. Také se zde narodil Jan Smyčka (1855–1927), praktický lékař, starosta města Litovle a muzejní pracovník. Z Choliny pocházeli též bratři Valentin a Václav Šindlerovi, představitelé stréčka Křópala z Břochovan a jeho synovce Jozéfka Melhobe.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "107001", "url": "https://cs.wikipedia.org/wiki?curid=107001", "title": "Bystročice", "text": "Bystročice\n\nObec Bystročice se nachází v okrese Olomouc v Olomouckém kraji. Žije zde obyvatel.\n\nPrvní zmínka o vesnici je z počátku 12. století.\n\n\nV obci se nachází mateřská škola a základní škola. V roce 2013 byla ve škole vybudována nová přístavba, protože kapacita mateřské školy již nebyla dostačující. V obci se nachází i Obecní knihovna Bystročice, která je od roku 2018 v nových větších prostorách. Dále se v obci nachází jezdecký klub, ve kterém je možné si nechat ustájit vlastní koně. V obci bylo vybudováno velké moderní sportoviště: tenisové kurty, minigolf, hřiště s umělým povrchem, dětské hřiště atd. \n\n\nJihozápadní částí obce protéká říčka Blata.\n\n\n"}
{"id": "107002", "url": "https://cs.wikipedia.org/wiki?curid=107002", "title": "Borovník", "text": "Borovník\n\nBorovník je obec v okrese Brno-venkov v Jihomoravském kraji, přibližně 7 km severně od Velké Bíteše. Rozkládá se Křižanovské vrchovině, v údolí potoka Haldy, v průměrné nadmořské výšce asi 488 m. Katastrální plocha obce je přibližně 272 ha, z toho 70 % je orná půda. Lesů a ploch s travnatým porostem je zde velmi málo. Žije zde obyvatel.\n\nPrvní písemná zmínka o obci pochází z roku 1398. Pocházejí odtud zkazky o siláku Juříčkovi, který rukou zastavil vodní kolo pily a motykou se ubránil proti Švédům. Do 90. let 19. století byl Borovník součástí Březí.\n\nK historii také patří vznik zemědělského družstva roku 1953. V roce 2000 rekonstrukce rozvodu elektrické energie, telefonu a plynofikace. Dále v roce 2004 vyčištění a regulace potoka a rekonstrukce mostu.\n\nV roce 2005 byla obec začleněna do okresu Brno-venkov, v němž je jednou z nejvýše položených vesnic.\n\nStavebními dominantami obce je kaple sv. Jana Nepomuckého a zvonice. Dále také škola, která v současné době slouží jako obecní úřad, a sportovní areál. V obci se nachází i pamětní deska padlým v obou válkách. Mezi novější stavby patří například budova sboru dobrovolných hasičů na návsi.\n\nV Borovníku je jediné letiště v tišnovském správním obvodě.\n\nAutobusová linka zajíždějící do Borovníku je začleněna do Integrovaného dopravního systému Jihomoravského kraje.\n\n\n\n"}
{"id": "107003", "url": "https://cs.wikipedia.org/wiki?curid=107003", "title": "Brantice", "text": "Brantice\n\nBrantice (německy \"Bransdorf\", polsky \"Brancice\") jsou vesnice v okrese Bruntál. Žije zde obyvatel.\n\nObec Brantice sousedí na severu s Hošťálkovy, na severovýchodě a východě s Krnovem, na jihu s Býkovem-Láryšovem a Lichnovem a na západě se Zátorem, Čakovou a Krasovem. Od okresního města Bruntál je vzdálena 14 km a od krajského města Ostrava 54 km.\n\nGeomorfologicky patří Brantice k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšším vrcholem je \"Uhlák\" (667/666 m n. m.) na severní hranici s Hošťálkovy, dále \"Radimský kopec\" (638 m n. m.), \"Bednářský vrch\" na hranici s Krnovem (588 m n. m.), \"Dubový vrch\" (529/528 m n. m.), na jižní straně je nejvyšší \"Kamenný vrch\" (531 m n. m.).\nNa pahorku Kopřivné se nachází přírodní rezervace Radim, s jedinečným zbytkem jedlobučiny, místy suťového charakteru s původním jesenickým modřínem, s vtroušeným klenem a jilmem horským.\n\nÚzemí Brantic patří do povodí Odry, resp. Opavy, které také protéká středem obce směrem z jihozápadu (z Louček) na severovýchod (do Krnova). V Branticích přijímá ze severovýchodu přitékající říčku Krasovku; ta protéká osadou Radimí, ve které se nachází i stejnojmenný rybník.\n\nKatastrální území měří 2671 ha. Území obce pokrývá z 43,5 % zemědělská půda (28 % orná půda, 12,5 % louky a pastviny), z 49,5 % les a z 4 % zastavěné a ostatní (např. průmyslové) plochy.\n\nVe znaku obce jsou tři figury, které znázorňují počet tří historických vsí Brantice a Radim (zlatá radlice), Radimek (stříbrné kolo). Stříbrný drak ve zlaté zbroji chrlící červený oheň pochází z erbu Trachů z Březí majitelů panství v období 1668–1711. Barvy žlutá a modrá značí historické spojení s krnovským knížectvím.\n\nZnak byl obci udělen 14. února 2001 a předán předsedou poslanecké sněmovny. Současně byl udělen i prapor.\n\nPrvní písemná zmínka o vsi pochází z roku 1222 z darovací listiny markraběte Vladislava Jindřicha, který daroval ves komořímu Bernhardovi. V roce 1377 připadla ves ke Krnovskému knížectví. V roce 1449 je v obci zmiňována tvrz. V sedmdesátých letech 16. století v místě staré tvrze vystavěl kancléř Jeroným Reinwald zámek. V roce 1711 byla zahájená přestavba zámku (majitel Bohumil Tracha z Březí). V roce 1901 se stali majiteli Lichtensteinové. Dlouhou dobu po válce byl zámek využívaný jako sklad léčiv. V letech 1890–1900 byl založen zámecký park.\n\nPočet obyvatel celé obce Brantice podle sčítání nebo jiných úředních záznamů:\n\nV celé obci Brantice je evidováno 503 adres : 477 čísel popisných (trvalé objekty) a 26 čísel evidenčních (dočasné či rekreační objekty). Při sčítání lidu roku 2001 zde bylo napočteno 398 domů, z toho 323 trvale obydlených.\n\nPočet obyvatel samotných Brantic podle sčítání nebo jiných úředních záznamů:\n\nV samotných Branticích je evidováno 367 adres: 364 čísel popisných (trvalé objekty) a 3 čísla evidenční (dočasné či rekreační objekty). Při sčítání lidu roku 2001 zde bylo napočteno 300 domů, z toho 258 trvale obydlených.\n\n\n\n"}
{"id": "107004", "url": "https://cs.wikipedia.org/wiki?curid=107004", "title": "Bučí", "text": "Bučí\n\nBučí je vesnice a obec v okrese Plzeň-sever. Žije v ní obyvatel.\n\nPrvní písemná zmínka o vsi je z roku 1240.\n\n\n"}
{"id": "107005", "url": "https://cs.wikipedia.org/wiki?curid=107005", "title": "Bystřec", "text": "Bystřec\n\nBystřec () je obec v okrese Ústí nad Orlicí. Žije zde obyvatel.\n\nPrvní písemná zmínka o obci je z roku 1227 jako majetek Kojaty Hrabišice, který jej odkázal bratřím Sezemovi a Milotovi. Název Waltersdorf byl pravděpodobně odvozen od jména Walter německého lokátora. V roce 1304 ves patřila k lanšperskému panství a král Václav II. ji postoupil Zbraslavskému klášteru. Roku 1402 se připomíná zástavní držitel Jan z Brandýsa, který podle archeologických nálezů obýval zdejší tvrz, jež zpustla během 2.poloviny 15. století a zanikla po třicetileté válce. Tvrziště na pahorku bylo zlikvidováno při úpravě tanečního parketu a vodní příkop při vybudování koupaliště v letech 1964-1965.\n\n\n\n\n\n"}
{"id": "107006", "url": "https://cs.wikipedia.org/wiki?curid=107006", "title": "Dohalice", "text": "Dohalice\n\nDohalice () jsou obec v okrese Hradec Králové, ležící zhruba 13 km severozápadně od Hradce Králové. Žije v nich obyvatel. Součástí obce je i vesnice Horní Dohalice.\n\nPrvní písemná zmínka o obci pochází z roku 1352.\n\n\n"}
{"id": "107008", "url": "https://cs.wikipedia.org/wiki?curid=107008", "title": "Dlouhý Most", "text": "Dlouhý Most\n\nDlouhý Most (německy ) je obec, která se nachází v okrese Liberec, kraj Liberecký. Žije zde  obyvatel a tvoří jej dvě vesnice, a sice Dlouhý Most a na jihu menší Javorník (k. ú. Javorník u Dlouhého Mostu)\n\nPrvní písemná zmínka o obci pochází z roku 1547. V té době zde vznikla luteránská osada německých uhlířů a vedla tudy zemská stezka, která spojovala Čechy s Lužicí. Název obce pravděpodobně vznikl díky zdejší cestě vedoucí mokřinami, jenž musela být zpevňována dlouhým dřevěným mostem. Česky byl dříve nazýván také jako \"Dlouhomostí\".\n\nOd roku 1869 šlo o samostatnou obec v okrese Liberec, která se v roce 1986 k Liberci připojila a existovala jako městská čtvrť Liberec XXXVI-Dlouhý Most. 1. ledna 1993 se ale Dlouhý Most opět osamostatnil.\n\n\n"}
{"id": "107010", "url": "https://cs.wikipedia.org/wiki?curid=107010", "title": "Heřmanova Huť", "text": "Heřmanova Huť\n\nHeřmanova Huť je obec v okrese Plzeň-sever. Leží 21 kilometrů západně od Plzně. Heřmanova Huť se skládá ze čtyř částí – Vlkýše, Dolních a Horních Sekyřan. Centrum obce leží v části Vlkýš. Celkem v obci žije obyvatel.\n\nObec Heřmanova Huť vznikla teprve roku 1954 sloučením tří bývalých obcí, jimiž jsou Vlkýš, Dolní Sekyřany a Horní Sekyřany. K 3. prosinci 2018 vznikla část evidenční část Vlkýš I která zahrnuje původní vesnici Vlkýš. Samotný název Vlkýš zůstal od toho data centrální části Heřmanovy Huti..\n\n"}
{"id": "107011", "url": "https://cs.wikipedia.org/wiki?curid=107011", "title": "Habřina", "text": "Habřina\n\nObec Habřina () se nachází v okrese Hradec Králové v Královéhradeckém kraji. Žije zde obyvatel.\n\nPrvní písemná zmínka o obci pochází z roku 1357.\n\n\n"}
{"id": "107012", "url": "https://cs.wikipedia.org/wiki?curid=107012", "title": "Haňovice", "text": "Haňovice\n\nObec Haňovice se nachází v okrese Olomouc v Olomouckém kraji, asi 2 km jihozápadně od Litovle. Obcí protéká potok Loučka. Na návsi stojí kaple sv. Cyrila a Metoděje. Žije zde obyvatel.\n\nPrvní písemná zmínka o obci pochází z roku 1131, kdy byly Haňovice uvedeny olomouckým biskupem Jindřichem Zdíkem v soupisu církevního majetku. Ves Kluzov je v písemných pramenech poprvé zmíněna až v roce 1608.\n\nPo roce 1945 byly Haňovice střediskovou obcí, jejíž součástí byly Myslechovice, Nová Ves, Chudobín, Nasobůrky a Víska. Od 1. ledna 1980 do 23. listopadu 1990 byla součástí města Litovel. Od tohoto data jsou Haňovice spolu s Kluzovem samostatnou obcí, ostatní výše uvedené vesnice zůstaly místními částmi Litovle.\n\nŽivot v obci je spojen s místním zemědělským družstvem. Původně byl v Haňovicích šlechtický velkostatek, později Jednotné zemědělské družstvo „Doubrava“. Zemědělské družstvo Haňovice je jediným pěstitelem rajčat v České republice, přičemž produkce této zeleniny je zde postavena na principu využití obnovitelných zdrojů - teplo a elektrická energie pochází z bioplynové stanice a k zálivce je používána dešťová voda.\n\nV Haňovicích je základní a mateřská škola a kulturní dům, v němž sídlí obecní úřad, knihovna a místní spolky. Kromě toho je v obci restaurace, dvě prodejny a kadeřnictví.\n\nObec tvoří dvě místní části, Haňovice a Kluzov. Vývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "107013", "url": "https://cs.wikipedia.org/wiki?curid=107013", "title": "Hůry", "text": "Hůry\n\nHůry jsou obec v okrese České Budějovice v Jihočeském kraji, zhruba šest kilometrů severovýchodně od centra Českých Budějovic. Žije zde obyvatel.\n\nNázev Hůry je odvozen ze slova hora, které označovalo místo těžby surovin. V historických pramenech se objevuje ve tvarech: Hory (1378), Německé Hory (1490), Niemeczky hory (1562), Hory Niemeczke (1601), Hur (1720), Hur nebo Niemeczky Hory (1789) a Hur nebo Hure (1841).\n\nPrvní písemná zmínka o vsi pochází z roku 1378. Vesnice patřila pod hlubocké panství. V roce 1550 zde byl otevřen důl Eliáš, který fungoval až do roku 1909. Díky poddolování měla obec nedostatek vody až do výstavby vodovodu v roce 1912.\n\nOd roku 1850 jsou Hůry samostatnou obcí s výjimkou období 1976–1990, kdy patřily pod Rudolfov. Vesnice je stavebně srostlá se sousedním Adamovem, který byl v letech 1850–1922 její součástí.\n\n\n\n\n"}
{"id": "107014", "url": "https://cs.wikipedia.org/wiki?curid=107014", "title": "Dubné", "text": "Dubné\n\nDubné () je obec ležící v okrese České Budějovice, v Jihočeském kraji, zhruba 8 km západně od Českých Budějovic. Žije zde obyvatel.\n\n\"(údaje ze sčítání lidu, celkem 365 domů a 1079 obyvatel k 1. březnu 2001)\"\n\nPrvní písemná zmínka o vsi pochází z roku 1263, kdy se připomíná vladyka Sudslav z Dubného (\"Zvzlab de Dvdem\"). V držení drobné šlechty (z Dubného, Roubíkové z Hlavatec, Dubenští z Chlumu, Ojířové z Protivce) zůstala ves až do stavovského povstání, po němž byla Adamu Chvalu Kunášovi z Machovic konfiskována a roku 1623 prodána královskému městu České Budějovice, které pak bylo dubenskou vrchností až do zrušení poddanství. Od roku 1850 je Dubné samostatnou obcí, stávající místní části k ní byly připojeny 12. června 1960. V období 1943–1945 patřily pod obec i Křenovice, Třebín a Branišov; v období 12. června 1960 až 31. prosince 1993 pak opět Branišov.\n\n\n"}
{"id": "107015", "url": "https://cs.wikipedia.org/wiki?curid=107015", "title": "Dubičné", "text": "Dubičné\n\nDubičné (dříve úředně \"Dubíkov\", ) je obec v okrese České Budějovice v Jihočeském kraji, zhruba pět kilometrů východně od centra Českých Budějovic. Žije zde obyvatel.\n\nVes vznikla někdy koncem 13. či během 14. století na pozemcích královského města České Budějovice, jemuž pak Dubičné bylo poddáno po celou dobu feudálního zřízení. První písemná zmínka o vsi (\"Dubiczen\") pochází z roku 1377, kdy jistý Henzl Ayrer z Dubičného věnoval plat budějovickému kostelu. K roku 1384 je v Dubičném zaznamenáno devět usedlostí.\n\nPodobně jako u dalších sousedních sídel ležících v Rudolfovském rudním revíru vzniklo ve druhé polovině 16. století v okolí Dubičného na dvě desítky dolů, v nichž se dobývalo stříbro (nesly jména jako \"Česká koruna, Všech svatých, Prorok Nathan, Král David, Svatý Štěpán\" aj.).\n\nV roce 1798 si sedlák Antonín Kneissl zbudoval první usedlost v místech nynějšího Malého Dubičného, k níž v průběhu 19. i 20. století zvolna přibývaly další domy. Ves bývala v minulosti národnostně smíšená, kupř. při sčítání lidu roku 1910 z 280 obyvatel jich udávalo obcovací řeč českou 172, německou 108.\n\nOd vzniku obcí roku 1850 bylo Dubičné samostatnou obcí, pod kterou patřila do roku 1892 i ves Hlincova Hora, za nacistické okupace v letech 1943 až 1945 byla nakrátko nuceně přičleněno k obci Vráto, poté znovu samostatné až do konce roku 1975, kdy se stalo součástí města Rudolfova. Status obce Dubičné znovu získalo ke dni 24. listopadu 1990.\n\nObec představuje jednu část a katastrální území (\"Dubičné\"), tvoří ji však tři základní sídelní jednotky, oddělené kopcem Dlouhý vrch. První je vlastní ves Dubičné pod jeho severozápadním úpatím, druhou osada Malé Dubičné na jihovýchodním konci návrší (jeden kilometr jihovýchodně od Dubičného), třetí pak osada Na Samotách, situovaná na jižním úbočí (tři čtvrtě kilometru jižně).\n\n\n\n"}
{"id": "107016", "url": "https://cs.wikipedia.org/wiki?curid=107016", "title": "Drahotěšice", "text": "Drahotěšice\n\nDrahotěšice jsou obec ležící v okrese České Budějovice, kraj Jihočeský, zhruba 3 km severozápadně od Ševětína a 17 km ssv. od Českých Budějovic. Žije zde obyvatel.\n\nPrvní písemná zmínka o vsi (\"Drahoczesicz\") se vyskytuje v listině z 10. října 1323, jíž král Jan Lucemburský k zaokrouhlení svého bechyňského panství postoupil Petrovi z Rožmberka městys Bukovsko s vesnicemi Drahotěšice a Neplachovice výměnou za vsi Radětice, Hvožďany a Křídu. V majetku Rožmberků pak Drahotěšice setrvaly téměř tři století. V \"Rožmberském urbáři\" z roku 1379 se ještě zaznamenávají jako příslušné k Dolnímu Bukovsku, po zrušení tohoto panství kolem roku 1412 spadaly pod panství Třeboň. Po smrti Petra Voka z Rožmberka roku 1611 přešlo panství dědictvím na Švamberky, těm však zanedlouho pro účast na českém stavovském odboji konfiskováno. Průtahy vojsk a další útrapy této doby ves těžce postihly - ze 14 hospodářství, udávaných počátkem 17. století, zbyly k roku 1624 pouze 3. V roce 1660 získal třeboňské panství včetně Drahotěšic Jan Adolf I. ze Schwarzenbergu, jehož rod pak držel tento majetek až do sklonku feudalismu. Po zrušení poddanství se Drahotěšice roku 1850 staly samostatnou obcí v rámci soudního okresu Lomnice nad Lužnicí a politického okresu Třeboň. Po územněsprávní reformě roku 1949 obec náležela k okresu Týn nad Vltavou, po jeho zrušení od roku 1960 přísluší k okresu České Budějovice. V období 1. ledna 1976 až 23. listopadu 1990 pozbyly Drahotěšice na čas samostatnost začleněním pod obec Ševětín.\n\nŠkola v Drahotěšicích fungovala od roku 1837 do roku 1974, výuka předtím i potom probíhala v Ševětíně. Školní budova z roku 1912 dodnes dominuje ploše návsi.\n\n\n"}
{"id": "107017", "url": "https://cs.wikipedia.org/wiki?curid=107017", "title": "Drahonín", "text": "Drahonín\n\nDrahonín je obec v okrese Brno-venkov v Jihomoravském kraji. Rozkládá se v Hornosvratecké vrchovině, přibližně 13 kilometrů severozápadně od Tišnova. Žije zde obyvatel.\n\nPrvní písemná zmínka o obci pochází z roku 1208.\n\nSeverovýchodně od obce Drahonín fungoval v letech 1959–1989 uranový Důl Rudý říjen Olší.\n\n\n\n"}
{"id": "107018", "url": "https://cs.wikipedia.org/wiki?curid=107018", "title": "Drahanovice", "text": "Drahanovice\n\nObec Drahanovice (něm. \"Drahanowitz\") se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1287.\n\n\n\n\n"}
{"id": "107019", "url": "https://cs.wikipedia.org/wiki?curid=107019", "title": "Doubravník", "text": "Doubravník\n\nDoubravník je městys v okrese Brno-venkov v Jihomoravském kraji. Rozkládá se v Hornosvratecké vrchovině, v přírodním parku Svratecká hornatina, přibližně 10 kilometrů severozápadně od Tišnova. Součástí městyse je kromě samotného Doubravníku také vesnice Křížovice. Žije zde obyvatel.\n\nOd roku 2014 zde funguje minipivovar Doubravník.\n\nPrvní písemná zmínka o obci pochází z roku 1208.\n\nOd 10. října 2006 byl obci vrácen status městyse.\n\nHistorické jádro městyse je od roku 1995 městskou památkovou zónou.\n\nNejvýznamnější památky:\n\n\n"}
{"id": "107020", "url": "https://cs.wikipedia.org/wiki?curid=107020", "title": "Domašov", "text": "Domašov\n\nDomašov je obec v okrese Brno-venkov v Jihomoravském kraji. Rozkládá se v Křižanovské vrchovině, v katastrálním území Domašov u Brna. Žije zde obyvatel.\n\nRozsah katastru je 593 ha. Nachází se v nadmořské výšce 460 m. Na katastru obce pramení potok Bobrava.\n\nSousedí s obcemi Javůrek, Říčky a Rudka. Na jih se nachází obec Litostrov a na sever osada Šmelcovna. Obec leží na silnici II/602 Brno – Velká Bíteš. V blízkosti je dálnice D1 Brno – Praha.\n\nZ katastru obce pocházejí nálezy, dokládající přítomnost člověka již v pravěku (v mladší době kamenné).\n\nPrvní písemná zmínka o Domašově-Tomaškově pochází z roku 1048, kdy tento původně zeměpanský statek daroval kníže Břetislav I. nově zřízenému rajhradskému klášteru. Tehdy se k Domašovu počítalo vše, co se nacházelo mezi potoky Bobravou a Bítýškou. V průběhu staletí byl pak Domašov několikrát z vlastnictví rajhradského kláštera odňat a znovu vrácen, přesto však nejvíce byl spojen s jeho dějinami.\n\nRoku 1908 byl v obci založen sbor dobrovolných hasičů.\n\nObec je sídlem domašovské farnosti, k níž kromě Domašova náleží obce Javůrek, Lesní Hluboké, Rudka a Říčky.\n\nNa začátku 17. století měla obec 18 domů, po třicetileté válce z nich byly pouze 4 obydlené. V roce 1790 měla obec 48 domů a 332 obyvatel, v roce 1836 pak 68 domů a 486 obyvatel.\n\n\nÚzemím obce prochází dálnice D1 a zasahuje sem exit 168 Devět Křížů. Dále zde vede silnice II/602 v úseku Ostrovačice - Domašov - Velká Bíteš a silnice III. řídy:\n\n\n"}
{"id": "107021", "url": "https://cs.wikipedia.org/wiki?curid=107021", "title": "Dolní Bělá", "text": "Dolní Bělá\n\nDolní Bělá je obec a vesnice v okrese Plzeň-sever. Žije v ní obyvatel.\n\nPrvní písemná zmínka o vsi je z roku 1318.\n\n\n\n"}
{"id": "107023", "url": "https://cs.wikipedia.org/wiki?curid=107023", "title": "Hošťálkovy", "text": "Hošťálkovy\n\nHošťálkovy (německy \"Gotschdorf\") je obec v okrese Bruntál. Žije zde obyvatel.\n\nObec Hošťálkovy sousedí na severu s Městem Albrechticemi, na východě s Krnovem, na jihu s Branticemi a Krasovem a na západě s Holčovicemi a Karlovicemi. Od okresního města Bruntál je vzdálena 17 km a od krajského města Ostrava 58,5 km.\n\nGeomorfologicky patří Hošťálkovy k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšším vrchem jsou \"Polomy\" (725 m n. m.) u Starých Purkartic, dále např. \"Kozí vrch\" (679/678 m n. m.) na hranici s Krasovem, \"Krejčova hora\" (641/622 m n. m.) a \"Hradní vrch/Strážiště\" (650/649 m n. m.) u Vraclávku, \"Uhlák\" (667/666 m n. m.) na hranici s Branticemi nebo \"Doubrava/Dubový\" (541/533 m n. m.) nad samotnými Hošťálkovy.\n\nÚzemí Hošťálkov patří do povodí Odry, resp. Opavy. Hlavním tokem obce je ze západu na východ směřující \"Kobylí potok\" pramenící na katastru Dlouhé Vsi a ústící v Krásných Loučkách do Opavice. Do něj se vlévá několik drobných vodotečí, např. bezejmenné potoky protékající Křížovou a Českou Vsí a potok \"Kotel\". Na jihu katastru pramení rovněž potok \"Hůrka\" pokračující rovněž východním směrem na Chomýž.\n\nÚzemí obce pokrývá z 39 % zemědělská půda (11,5 % orná půda, 25,5 % louky a pastviny), z 56 % les a z 5 % zastavěné a ostatní (např. průmyslové) plochy.\n\n\n\nPrvní písemná zmínka o obci pochází z roku 1281.\n\nPočet obyvatel celé obce Hošťálkovy podle sčítání nebo jiných úředních záznamů:\n\nV celé obci Hošťálkovy je evidováno 298 adres : 200 čísel popisných (trvalé objekty) a 98 čísel evidenčních (dočasné či rekreační objekty). Při sčítání lidu roku 2001 zde bylo napočteno 173 domů, z toho 144 trvale obydlených.\n\nPočet obyvatel samotných Hošťálkov podle sčítání nebo jiných úředních záznamů:\n\nV samotných Hošťálkovech je evidováno 105 adres: 97 čísel popisných a 8 čísel evidenčních. Při sčítání lidu roku 2001 zde bylo napočteno 87 domů, z toho 84 trvale obydlených.\n\nV části obce Vraclávek se nachází Muzeum praček.\n\n\n"}
{"id": "107025", "url": "https://cs.wikipedia.org/wiki?curid=107025", "title": "Hnojice", "text": "Hnojice\n\nObec Hnojice (německy \"Gnoitz\") se nachází v okrese Olomouc v Olomouckém kraji. Leží na Hané, asi 5 km západně od Šternberka. Žije zde obyvatel.\n\nZnak obce ve tvaru štítu je zeleně podbarven a jsou na něm kosmo položené vidle, šikmo přeložené stříbrným rýčem. Obojí vztyčené, stříbrné na zlatých násadách, provázené nahoře lilií a dole hvězdou, obojí zlaté.\n\nPrvní písemná zmínka o obci pochází z roku 1141, kdy je uváděna jako majetek olomoucké kapituly. Koncem 14. století však už Hnojice patřily ke šternberskému panství, a to až do roku 1850, kdy se staly samostatnou obcí v politickém a soudním okrese Šternberk. K roku 1466 se také uvádějí jako městečko, ale po třicetileté válce z nich byla opět vesnice. Vždy šlo o národnostně českou ves, která po roce 1939 tvořila hraniční obec Protektorátu.\n\n\nV obci se nachází dvě hospody a vinárna. Od roku 1882 v obci působí sbor dobrovolných hasičů. Samospráva obce od roku 2010 pravidelně vyvěšuje moravskou vlajku.\n\n\n"}
{"id": "107026", "url": "https://cs.wikipedia.org/wiki?curid=107026", "title": "Hnátnice", "text": "Hnátnice\n\nObec Hnátnice (2. pád \"do Hnátnice\", 6. pád \"v Hnátnici\", ) se nachází v okrese Ústí nad Orlicí v Pardubickém kraji.\nŽije zde  obyvatel.\n\nNa jižním okraji obce se nachází železniční zastávka \"Hnátnice\" na železniční trati Ústí nad Orlicí – Letohrad.\n\nPrvní písemná zmínka o obci pochází z roku 1364. Po celý středověk až do roku 1848 byla Hnátnice příslušenstvím panství Žampach. Od roku 1850 spadala do soudního okresu Ústí nad Orlicí a politického okresu Lanškroun. V letech 1938 - 1942 náležela k politickému okresu Žamberk a v letech 1942 - 1945 k politickému okresu Rychnov nad Kněžnou. Od roku 1945 až do současnosti spadá pod okres Ústí nad Orlicí.\n\nNázev obce odvozen z části železné plátové výstroje rytíře, kryjící holeň (\"hnátu\"). Německé označení Friedrichswald zavedli jezuité na počest Fridricha z Oppersdorfu, který jim tuto ves roku 1626 odkázal.\n\n\n\n\n"}
{"id": "107027", "url": "https://cs.wikipedia.org/wiki?curid=107027", "title": "Hněvnice", "text": "Hněvnice\n\nHněvnice jsou vesnice v okrese Plzeň-sever nacházející se dvacet kilometrů západně od Plzně. Žije v nich obyvatel. Na jih od obce se nachází dálnice D5 z Plzně do Německa; nejbližší nájezd na dálnici je však vzdálen sedm kilometrů.\n\nPrvní písemná zmínka o vsi je z roku 1115.\n\n"}
{"id": "107028", "url": "https://cs.wikipedia.org/wiki?curid=107028", "title": "Hněvčeves", "text": "Hněvčeves\n\nHněvčeves () je obec v okrese Hradec Králové. Žije v ní obyvatel.\n\nObec Hněvčeves leží na pravé straně řeky Bystřice. Na jihozápadě leží výšiny Rozkoš (285 m) a Bukvice (312 m) a na jihovýchodě leží kopec Svíb (330 m).\n\nSousední obce jsou Cerekvice nad Bystřicí a Třebovětice na severu, Želkovice a Vrchovnice na severovýchodě, Benátky na východě, Čistěves na jihu, Sovětice a Dohalice na jihozápadě, Horní Černůtky na západě a Dolní Černůtky na severozápadě.\n\nVýchodně od obce leží železniční stanice Hněvčeves, ve které se k trati Hradec Králové - Jičín - Turnov připojuje železniční trať Hněvčeves - Smiřice. Ta je od roku 2003 bez pravidelné osobní dopravy.\n\nDo obce vedou silnice III. třídy.\n\nPrvní písemná zmínka o obci pochází z roku 1369, kdy byla majetkem Zdislava z Hněvčevsi. Tato rodina vlastnila obec až do konce 15. století. Poslední majitelem z této rodiny byl od roku 1479 Mladota z Hněvčevsi.\n\n\n\n"}
{"id": "107029", "url": "https://cs.wikipedia.org/wiki?curid=107029", "title": "Hlubočky", "text": "Hlubočky\n\nHlubočky (německy \"Hombok\") je obec v okrese Olomouc. Nachází se 11 km sv. od tohoto krajského města a je součástí mikroregionu Bystřička. Žije zde obyvatel, díky čemuž jsou Hlubočky největší vesnicí na Moravě dle počtu obyvatel.\n\nObec leží v oblasti Nízkého Jeseníku v údolí řeky Bystřice. V katastru obce leží dvě chráněná území, jsou to Přírodní park Údolí Bystřice u Hluboček vyhlášený v roce 1995 a Přírodní rezervace Hrubovodské sutě existující od roku 2001. Obec je rekreační oblastí krajského města Olomouc, nachází se zde několik chatových oblastí a Ski areál Hlubočky.\n\n\nPrvní písemná zmínka o obci pochází z roku 1368. První zmínky o vesnicích Velké a Malé Hluboky (zřejmě se nacházely v místech dnešní Hrubé Vody a Hluboček) jsou z roku 1364). Obec patřila k panství hradu Hluboký, poté k panství zámku ve Velké Bystřici. V roce 1827 zde Jan Zvěřina založil hutě a železárny, k nimž se váže i založení osady Mariánské Údolí. Roku 1870 díky Ignazi Karlu Machankovi a jeho synovi Maxi Machankovi vznikla akciová společnost Moravia.\nV letech 1789, 1914, 1997 a 2006 zažila obec velké povodně. V roce 1992 byl schválen vlastní obecní znak a prapor. Ve znaku je stříbrná špice v zeleném štítu s modrou patou, která znázorňuje údolí řeky Bystřice zařezané v lesnatých stráních. Nad řekou je potom umístěno upravené logo továrny Moravia, tedy mísa se šlehajícími plameny.\n\nK 1. lednu 2016 se obec rozšířila o katastrální území Hlubočky I (0,121693 km²), Hlubočky II (0,059313 km²), Hlubočky III (0,005941 km²) a Hlubočky IV (1,278989 km²), které do té doby existovaly v rámci vojenského újezdu Libavá. Jedná se v zásadě o zcela zalesněné katastry (přičemž např. pozemky moderního k. ú. Hlubočky I náležely před 20. prosincem 2002 ke katastrálním územím \"Hlubočky\" a \"Mrsklesy na Moravě\" a poté až do roku 2014 ke katastrálnímu území \"Velká Střelná\").\n\n\nV Mariánském Údolí se nachází kulturní dům s amfiteátrem, v obci je také sportovní hala, několik fotbalových a tenisových hřišť (Tenisový klub Hlubočky). Od roku 1971 se zde koná tradiční pochod Moraviánská padesátka. Působí zde fotbalový klub FK Hlubočky, Minikár klub Hlubočky v AČR, Jezdecký klub Hlubočky nebo sbor dobrovolných hasičů, jednotka stupně JPO II, po sportovní stránce jeden z nejúspěšnějších sborů v okrese. Lze zde nalézt též Ski areál a Fun Park Hlubočky, v místních částech pak Stanici mladých techniků Mariánské Údolí, Ski areál Hrubá Voda, Aktivity park Hrubá Voda a Ranč Posluchov.\n\nV obci se nachází dvě základní školy, jedna úplná (ZŠ Hlubočky) a jedna neúplná (ZŠ Hlubočky - Mariánské Údolí, 1. až 5. třída). Jsou zde také dvě mateřské školy, v místní části Hlubočky - Dukla a Mariánské Údolí. V Hlubočkách má pobočku Základní umělecká škola Žerotín, která zde vyučuje hru na hudební nástroje.\n\nObcí vede silnice III. třídy z Velké Bystřice do Hrubé Vody. Údolím Bystřice též prochází železniční trať číslo 310 z Olomouce do Opavy, svou zastávku má také v místní části Mariánské údolí. Dále tudy prochází cyklotrasy 6009 a 6030.\n\nV roce 1951 byl založen závod na opravy leteckých motorů jako pobočka Moravia Aerospace, v současnosti pokračuje výroba pro letecký průmysl pod firmou Honeywell Aerospace Olomouc.\n\n\n"}
{"id": "107031", "url": "https://cs.wikipedia.org/wiki?curid=107031", "title": "Hlincová Hora", "text": "Hlincová Hora\n\nHlincová Hora (dříve též \"Lincova\" nebo \"Nicova Hora\", ) je obec ležící v okrese České Budějovice, kraj Jihočeský, necelých 6 km východně od centra Českých Budějovic. Žije zde obyvatel. Obec se skládá ze dvou základních sídelních jednotek – Hlincová Hora a Kodetka.\n\nObec leží na Lišovském prahu, 600 m západně od jejího středu se zvedá kopec (570,5 m n. m.), který byl v minulosti nazýván Pfaffenberg (Kněžský vrch), na současných mapách je uváděn pod jménem Na novinách, bývá však nazýván též Hlincová hora. Nedaleko vrcholu stojí vysílač, v současné době probíhá ve vrcholové oblasti kopce výstavba rodinných domů v rámci lokality Kodetka. Katastrální území Hlincová Hora má rozlohu 3,36 km², rozprostírá se mezi Rudolfovským potokem na severu a Vráteckým potokem na jihu a sousedí s katastrálními územími: na severu Jivno, na západě Rudolfov, na jihu Dubičné a Kaliště u Českých Budějovic a na východě Zvíkov u Lišova. Více než třetinu území obce (124 ha) zabírají lesy, které jsou rozděleny do dvou rozsáhlejších komplexů: Kostelní, svažující se k Vráteckému potoku a Děkan, který porůstá svahy nad Čertíkem. Na území obce se nachází řada rybníků, z nichž největší jsou Mrhal (8 ha), Bendík (7 ha), Nový, Nosovský, Jarval, Punčocha, Bahnitý, Hluboký, celkem vodní plochy zabírají 24 ha. Na území obce zajíždí MHD z Českých Budějovic.\n\nVesnice byla založena na přelomu 13. a 14. století na pozemcích budějovické fary − název Nícova (Mikulášova) zřejmě souvisí s budějovickým farním kostelem, stejně jako německý název Pfaffendorf (Kněžská ves). První písemná zmínka o vsi pochází z roku 1398.\n\nV roce 1479 byla ves vypleněna zbojnickou výpravou lidí pana Racka z Kocova. V 16. století se zde dolovalo, tehdy byl založen rybník Mrhal, jehož voda poháněla důlní zařízení. Zdejší revír patřil pod Hlinsko, a zřejmě proto se název změnil na Hlincovu Horu. Změna názvu na Hlincovou Horu se poprvé v písemných materiálech objevila až v roce 1682, v Rudolfovské matrice se tento název objevuje poprvé dokonce až v roce 1877.\nPo vzniku obcí v roce 1850 patřila ves pod Dubičné, v roce 1892 se osamostatnila. V roce 1943 byla připojena k Rudolfovu, v letech 1945-75 byla samostatnou obcí a poté do roku 1990 opět pod Rudolfovem. Vesnice byla elektrizována až v roce 1946, roku 1952 vzniklo JZD. V místě bývalé Kodetovy zahrady vznikla na konci 20. století nová obytná čtvrť Kodetka.\n\nZastupitelstvo obce Hlincová Hora je sedmičlenné. Polarizace vztahů mezi starou částí obce a Kodetkou se ve volbách do obecního zastupitelstva poprvé projevila v roce 2002. Tehdy se kromě jednotlivých nezávislých kandidátů voleb zúčastnilo sedmičlenné \"Sdruž.nezáv.kand.- Kodetka\", které získalo 5 mandátů a obsadilo i post starosty. V dalších volbách se zúčastnily osmičlenné \"SNK obce Hlincová Hora\", dvoučlenné \"SNK \"Závislí\"\", a devítičlenné \"SNK \"Kodetka\"\" – \"SNK obce Hlincová Hora\" získalo čtyři mandáty a \"SNK \"Kodetka\"\" zbylé tři. V roce 2010 se voleb účastnilo pouze sedmičlenné \"SNK pro Hlincovou Horu\", ve kterém společně kandidovali kandidáti \"SNK obce Hlincová Hora\" i ze \"SNK \"Kodetka\"\", kteří před čtyřmi roky byli soupeři. Situace se opakovala i při dalších volbách − na sedm míst v zastupitelstvu kandidovalo pouze sedm kandidátů \"SNK pro Hlincovou Horu\". Ukončení této praxe přinesly volby 2018, kdy se proti \"SNK pro Hlincovou Horu\" postavilo opoziční sdružení \"HLINCOVKA SPOLU\" − \"SNK pro Hlincovou Horu\" uhájilo nejtěsnější většinu se 4 mandáty. Ve funkci starosty Hlincové Hory se od osamostatnění v roce 1990 postupně vystřídali Milan Bumba (1990 – 1993), Karel Sonnberger (1993 – 1998), Jaroslav Petrů (1998 – 2002), Ing. Jiří Jirka (2002 – 2006) a od roku 2006 až do současnosti Ing. Karel Fousek.\n\nZnak a vlajka byly obci uděleny rozhodnutím předsedy Poslanecké sněmovny PČR ze dne 9. října 2007. Autorem návrhu obecního znaku byl Jan Tejkal. Oficiální popis znaku je následující: „\"Ve stříbrném štítě zelená hora, z níž vyrůstají tři zelené smrky s černými kmeny. V hoře vyrůstající stříbrná berla.\"“ Znak tak zobrazuje hlavní místní symboly: hora je v názvu obce, v minulosti byla zalesněna a berla odkazuje na dřívějšího vlastníka obce – budějovickou faru. Vlajka vychází ze znaku a její popis je: „\"List tvoří tři svislé pruhy, bílý, zelený a bílý, v poměru 1 : 2 : 1. V zeleném pruhu vyrůstá z dolního okraje listu bílá berla závitem k žerdi\"“.\n\nV obci Hlincová Hora k 1. lednu 2019 žilo 429 obyvatel, což je více než čtyřnásobek oproti stavu k 1. lednu 1998 (96 obyvatel). Důvodem tohoto značného nárůstu počtu obyvatel je vybudování lokality nové výstavby zvané Kodetka, která se nachází západně od staré zástavby vesnice Hlincová Hora. Lokalita Kodetka začala vznikat od roku 1997, kdy developerská společnost KODETKA a. s. (součást skupiny SHL a Partners) zahájila prodej pozemků pro individuální výstavbu. V první etapě zde bylo vybudováno přibližně 70 rodinných domů, od roku 2010 postupně probíhá výstavba domů ve druhé etapě a v roce 2019 byla zahájena i výstavba ve třetí etapě. K nejrychlejšímu růstu počtu obyvatel zatím došlo v období od 1. ledna 2000 až 1. ledna 2002, kdy počet obyvatel obce vzrostl ze 124 na 237.\n\n\n\n"}
{"id": "107032", "url": "https://cs.wikipedia.org/wiki?curid=107032", "title": "Helvíkovice", "text": "Helvíkovice\n\nHelvíkovice (2. pád \"do Helvíkovic\", 6. pád \"v Helvíkovicích\"; německy \"Helkowitz\") jsou obec v okrese Ústí nad Orlicí. Obec se rozkládá převážně v údolní nivě Divoké Orlice podél frekventované silnice I/11 (Hradec Králové - Žamberk - Šumperk - Ostrava). Svou zástavbou zcela navazuje na město Žamberk a vytváří tak jeho západní předměstí (aglomerace Žamberk - Dlouhoňovice - Helvíkovice). Žije zde obyvatel. Součástí obce je i osada Houkov.\n\nStojí zde kaple svatého Antonína a západně od obce lovecký zámeček.\n\nPrvní písemná zmínka o obci pochází z roku 1365.\n\nV roce 1698 se zde narodil kněz Prokop Diviš, v roce 1877 brněnský starosta Karel Tomeš.\n\n"}
{"id": "107033", "url": "https://cs.wikipedia.org/wiki?curid=107033", "title": "Heřmanovice", "text": "Heřmanovice\n\nHeřmanovice (německy \"Hermannstadt\") je obec v okrese Bruntál. Žije zde obyvatel.\n\nObec Heřmanovice sousedí na severu se Zlatými Horami, na východě s Petrovicemi, Městem Albrechticemi a Holčovicemi, na jihu s Vrbnem pod Pradědem a v nejzápadnějším cípu s Jeseníkem. Od okresního města Bruntál je vzdálena 23 km a od krajského města Ostrava 75 km.\n\nGeomorfologicky patří Heřmanovice k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské). Na severovýchodě se jedná o geomorfologický celek Zlatohorská vrchovina, podcelek Hynčická hornatina, ve zbytku se jedná o geomorfologický celek Hrubý Jeseník, podcelek Medvědská hornatina. Nejhornatější je západní cíp území a nejvyšším bodem je \"Medvědí vrch\" (1216 m n. m.) na hranici s Vrbnem pod Pradědem; dalšími vrcholy jsou např. \"Medvědí louka\" (1110 m n. m.), několik vrcholů na hranici se Zlatými Horami (\"Stará hora\" 1043 m n. m., \"Jelení hora\" 878/877 m n. m., \"Příčný vrch\" 975 m n. m., \"Hornické skály\" 904 m n. m.) a s Holčovicemi (\"Komora\" 833 m n. m., \"Smrčník\" 791/789 m n. m., \"Špičák\" 763/762 m n. m., \"Jedlová\" 875/874 m n. m.), v blízkosti samotné vsi pak \"Horka\" (866 m n. m.), \"Okrouhlá\" (796/793 m n. m.), \"Holý vrch\" (799/798 m n. m.), \"Salaš\" (974 m n. m.), \"Kostelní vrch\" (738 m n. m.).\n\nÚzemí Heřmanovic patří do povodí Odry, resp. Opavy. V Heřmanovicích pramení řeka Opavice, která protéká vsí směrem na jihovýchod a přijímá přitom řadu krátkých horských potoků. Západní hornatou část odvodňuje severojižním směrem tekoucí \"Černá Opava\" s četnými pravobřežními přítoky (\"Slučí potok\", \"Sokolí potok\", \"Rudná\"). V nejzápadnějším cípu území pak pramení \"Bílý potok\", který se ve stejnojmenné osadě vlévá do \"Střední Opavy\".\n\nÚzemí obce pokrývá z 25 % zemědělská půda (0,5 % orná půda, 23,5 % louky a pastviny), z 70 % les a z 5 % zastavěné a ostatní (např. průmyslové) plochy.\n\n\nPrvní písemná zmínka o obci je z 8. července 1339, kdy opavský kníže Mikuláš II. postoupil mimo jiné i obec nazývanou Hermanstad českému králi Janu Lucemburskému. Obec, která má charakter lánové vsi, je však starší, zřejmě vznikla na přelomu 13. a 14. století. Díky těžbě zlata obec často měnila spolu s celou oblastí okolo Cukmantlu (dnešních Zlatých Hor) majitele. Nakonec se celá oblast stala součástí Nisského knížectví, a tím i majetkem vratislavských biskupů (vratislavský biskup byl zároveň niským knížetem). V obci bylo za biskupů zřízeno tzv. šoltyství (rychta). Z dob počátků obce pocházelo i středověké tvrziště (obdélné tvrziště obklopené příkopem a valem, na tvrzišti stála zděná věžovitá stavba, dle archeologických nálezů tvrz obydlena od poloviny 14. do konce 15. století), později zničené těžbou vápence v místním lomu.\n\nV polovině 16. století zde vratislavský měšťan Hans Karlin založil na základě biskupova povolení hamr na zpracování železné rudy, která se těžila v okolí. V roce 1559 pak zřídil další hamr a pilu. V hamrech se vyráběly především kamna a hrnce. Zpracování železa se v obci udrželo hluboko do 17. století. V roce 1588 byl vystavěn renesanční kostel sv. Ondřeje, farní správa byla vykonávána ze Zlatých Hor. V 17. století se zde odehrávaly čarodějnické procesy. V roce 1672 vznikla samostatná heřmanovická farnost. Roku 1727 založen menší klášter pro řeholnice terciářky sv. Františka z Assisi, jeho poloha je neznámá. Na klášter může odkazovat kaple sv. Jeronýma nad lomem. V roce 1739 začala přestavba kostela v barokním slohu. V roce 1752 vydala zemská vláda nařízení, kterým se obci rušily horní (tj. hornické) svobody a osvobození od daní. Heřmanovice se tak staly především zemědělskou a řemeslnickou obcí. Zvlášť se zde dařilo lnářství. V roce 1788 je v obci uváděno 11 bělidel.\n\nV roce 1844 se jistý Jan Höniger znovu pokusil nepříliš úspěšně oživit dolování zlata na Příčném vrchu. V roce 1848 se obec stala součástí soudního okresu Cukmantel (dnes Zlaté Hory). Po roce 1848 se vedle zemědělství obyvatelé živili hlavně plátenictvím a dřevařstvím. Bylo zde několik pil a mlýnů a výroba třísla. K roku 1848 se připomíná obecná škola, která měla roku 1900 čtyři třídy. V roce 1869 zde začala působit pošta a k roku 1925 se připomíná záložna. K roku 1900 zde byl hasičský spolek, pak i zemědělský, křesťansko-sociální, zbožných panen a invalidů. \n\nPrvní světová válka se obce přímo nedotkla, ale ve válce padlo na 91 heřmanovických mužů. Po válce se Heřmanovice staly na krátko součástí německé provincie Sudetenland. Teprve v roce 1924 vznikl český název obce Heřmanovice, původní německý název \"Hermannstadt\" (v překladu \"Heřmanovo město\") se však používal až do konce druhé světové války. Obec byla tehdy obývána německy mluvícím obyvatelstvem: v roce 1930 bylo z 2187 obyvatel jen 17 česky hovořících. Stejně jako jiné oblasti byly i Heřmanovice postiženy ve třicátých letech hospodářskou krizí, po níž následoval příklon obyvatelstva k nacionálnímu socialismu. V říjnu 1938 se Heřmanovice staly součástí Třetí říše a její župy Sudetenland. Při této příležitosti projel obcí německý vůdce Adolf Hitler.\n\nZa druhé světové války byly v obci a okolí (Opavská chata) zřízeny tábory pro zajaté spojenecké vojáky. Dne 8.5.1945 pak byla obec obsazena Rudou armádou. Po válce následoval odsun většiny německého obyvatelstva, a zároveň přišli noví osadníci. Počet obyvatel však i tak klesl oproti stavu před válkou 5,3krát.\n\nV roce 1949 byla objevena ve zdejším vápencovém lomě Heřmanovická jeskyně, která byla později odtěžena. V roce 1995 byly Heřmanovice vyhlášeny vesnickou památkovou rezervací.\n\nHeřmanovice měly dříve status města.\n\nPočet obyvatel Heřmanovic podle sčítání nebo jiných úředních záznamů:\nV Heřmanovicích je evidováno 250 adres: 239 čísel popisných (trvalé objekty) a 11 čísel evidenčních (dočasné či rekreační objekty). Při sčítání lidu roku 2001 zde bylo napočteno 221 domů, z toho 105 trvale obydlených.\n\n\nVe vsi je vesnická památková rezervace chránící roubené chalupy, tvořící jedinečně dochovalý památkově chráněný soubor lidových staveb v jesenické (východosudetské) oblasti.\n\n\n\n"}
{"id": "107036", "url": "https://cs.wikipedia.org/wiki?curid=107036", "title": "Hrušovany u Brna", "text": "Hrušovany u Brna\n\nHrušovany u Brna ( ) jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Červené vrchy, Terasy, Podsedky).\n\nPrvní písemná zmínka o obci pochází z roku 1252, kdy byla obec darována Bočkem z Obřan žďárskému klášteru.\n\nPo přijetí mnichovské dohody v roce 1938 byly západní části katastru obce ohraničené východním okrajem parcely silnice spojující Brno a Pohořelice, zahrnuty do nacistického Německa, v jehož rámci byly nejprve součástí Sudetoněmeckých území, později pak součástí Říšské župy Dolní Podunají. Stejný osud však potkal i severní část moderního katastru obce východně od vojkovického rybníka Šejba, patřící tehdy do katastru sousední obce Vojkovice, jejíž katastr byl do nacistického Německa začleněn beze zbytku.\n\n\n\n\n"}
{"id": "107037", "url": "https://cs.wikipedia.org/wiki?curid=107037", "title": "Hrušová", "text": "Hrušová\n\nHrušová () je obec v okrese Ústí nad Orlicí v Pardubickém kraji. Rozkládá se ve Svitavské pahorkatině, v rovinaté krajině po levé straně řeky Loučné, zhruba 5 km jjv. od města Vysoké Mýto. Žije zde obyvatel.\n\nProchází tudy silnice I/35 a železniční trať Choceň - Litomyšl se zastávkou \"Hrušová\".\n\nPrvní písemná zmínka o obci pochází z roku 1167.\n\n\n"}
{"id": "107038", "url": "https://cs.wikipedia.org/wiki?curid=107038", "title": "Hroznatín", "text": "Hroznatín\n\nHroznatín je obec v okrese Třebíč. Žije zde obyvatel.\n\nPrvní písemná zmínka o obci pochází z roku 1365. Název nese podle svého zakladatele Hroznaty.\n\nRoku 1895 se zde narodil československý prezident a generál Ludvík Svoboda. Po propuštění z vězení v roce 1952 pracoval krátce ve zdejším JZD, v obci také žila jeho manželka Irena Svobodová.\n\nV roce 2019 bylo rozhodnuto, že obec v obci vyčlení pozemek pro stavbu nového kulturního domu, část staveb provedou v rámci brigády dobrovolně přímo občané obce.\n\n\nU Hroznatína byl postavena na vodovodu z vodní nádrže Mostiště vodojem v podobě jehlanu.\n\n\n"}
{"id": "107039", "url": "https://cs.wikipedia.org/wiki?curid=107039", "title": "Hraničné Petrovice", "text": "Hraničné Petrovice\n\nObec Hraničné Petrovice (německy \"Petersdorf\") se nachází v okrese Olomouc v Olomouckém kraji. Leží v Nízkém Jeseníku, asi 7,5 km východně od Šternberka. Žije zde obyvatel.\n\nPůvodně šlo o vesnice dvě: \"Hraničné\", o nichž je první zmínka roku 1353, a \"Petrovice\", které se poprvé připomínají v roce 1364. Současná obec vznikla jejich splynutím v roce 1798, ale až do roku 1922 se nazývala jen \"Petrovice\". Obě nejdříve patřily k místnímu lénu olomouckého biskupství, v roce 1403 toto léno koupil Petr z Kravař, čímž se staly součástí šternberského panství.\n\nSe vznikem obecních samospráv roku 1850 se z nich stala samostatná obec v politickém a soudním okrese Šternberk. Šlo o malou, převážně sudetoněmeckou obec, jejíž obyvatelé pracovali v okolních kamenolomech. V údolí řeky Bystřice byl také provozován Petrovický či Schenkův mlýn. Po roce 1938 se Hraničné Petrovice staly součástí Sudet, po válce byli jejich původní obyvatelé odsunuti a vesnice byla dosídlena Čechy z vnitrozemí. V roce 1971 byl pro Hraničné Petrovice a Domašov nad Bystřicí zřízen společný místní národní výbor, ovšem po roce 1990 jde opět o samostatné obce.\n\n\nV blízkosti obce jsou dvě větrné elektrárny.\n\n"}
{"id": "107040", "url": "https://cs.wikipedia.org/wiki?curid=107040", "title": "Hradce", "text": "Hradce\n\nHradce je obec v okrese České Budějovice, kraj Jihočeský, zhruba 10 km zjz. od Českých Budějovic. Žije zde obyvatel.\n\nVesnička s rozptýlenou zástavbou se nachází v lesích na úpatí CHKO Blanský les; jihozápadně od ní se tyčí horský masiv Kluk (741 m n. m.)\nPři cestě do obce stojí malá výklenková kaplička. Obec má svou vlakovou zastávku.\n\nPrvní písemná zmínka o vsi pochází z roku 1375, kdy se v Hradcích (\"in Hradcziich\") uvádějí tři lány lesa a dva rybníky. Po zrušení poddanského vztahu k panství Český Krumlov tvořily Hradce od roku 1850 do 11. června 1960 součást obce Vrábče, poté byly přeřazeny pod obec Homole. Samostatnou obcí se Hradce staly ke dni 24. listopadu 1990.\n\n"}
{"id": "107042", "url": "https://cs.wikipedia.org/wiki?curid=107042", "title": "Hosty", "text": "Hosty\n\nHosty jsou obec v okrese České Budějovice, poblíž soutoku řek Vltavy a Lužnice, zhruba 5 km severozápadně od Týna nad Vltavou. Žije zde obyvatel.\n\nPrvní písemná zmínka o vsi (\"Hosti\") pochází z roku 1268.\n\n\n\n"}
{"id": "107043", "url": "https://cs.wikipedia.org/wiki?curid=107043", "title": "Hostěnice", "text": "Hostěnice\n\nHostěnice jsou obec v okrese Brno-venkov v Jihomoravském kraji. Leží asi 18 kilometrů severovýchodním směrem od moravské metropole Brna. Součástí obce je kromě samotných Hostěnic také osada Lhotky. Žije zde obyvatel. Hostěnice se rozkládají v Drahanské vrchovině, na okraji CHKO Moravský kras. Jejich starostkou je Mgr. Eva Karásková.\n\nČást obce Prostřední mlýn spadá pod farnost Ochoz u Brna, zbytek obce pod farnost Pozořice.\n\nObec se rozkládá na ploše velké 2000 hektarů, přičemž zhruba 1732 hektarů zabírá les. Obec má tak největší rozlohu z celého mikroregionu Rokytnice. Hostěnice jsou významná chatařská oblast. V několika chatařských koloniích se na jejím katastru nachází přesně 184 chat. Vesnice má vlastní školku, hasiče i obchod, ale škola a hřbitov se na území obce nenachází. Proto zdejší děti dojíždějí do škol v blízkých vesnicích Pozořicích a Mokré-Horákově, kde rovněž leží i hřbitovy.\n\nPrvní písemná zmínka o obci pochází z roku 1371. V roce 2006 byl zvolen starostou Ing. Václav Čapka. Od roku 2010 vykonává tuto funkci Mgr. Eva Karásková.\n\n\n"}
{"id": "107044", "url": "https://cs.wikipedia.org/wiki?curid=107044", "title": "Horní Třešňovec", "text": "Horní Třešňovec\n\nHorní Třešňovec (německy \"Ober Johnsdorf\") je obec v okrese Ústí nad Orlicí. Je dlouhá přibližně 3 km a nachází se 4 km na sever od Lanškrouna. Žije zde obyvatel. Pramení zde Třešňovecký potok, který v Lanškrouně vtéká do Ostrovského potoka a dále Moravské Sázavy. V zimě je okolí navštěvováno běžkaři.\n\nPrvní písemná zmínka o Třešňovci (Jansdorf) pochází z roku 1304 z donační listiny krále Václava II., kterou daroval Lanškrounsko Zbraslavskému klášteru. Tehdejší podoba jména vesnice je typicky kolonizační a vychází z osobního jména lokátora obce. Třešňovec byl tehdy jedinou vsí, která se až začátkem 16. století začala rozlišovat na horní a dolní část, přičemž Dolní Třešňovec byl řazen spíše k předměstí lanškrounskému.\n\nJednou z prvních zmínek, která rozlišuje Horní a Dolní Třešňovec je listina z roku 1509, která dokazuje že Horní Třešňovec měl již svou vlastní rychtu a omezenou obecní samosprávu. 29. srpna toho roku vydal tehdejší držitel lanškrounského panství Vojtěch z Pernštejna takzvaný hamfešt rychtáři hornotřešňovskému Petrovi Istrycharovi, kterou upravil některé jeho povinnosti k vrchnosti. V této době mu totiž rychtář přenechal své lidi, které držel k rychtě i se všemi jejich platy a robotami. Na oplátku ho proto Pernštejn zbavil ročního platu čtrnácti grošů, naturální dávky v podobě plece masa a povinnosti chovat vrchnosti vola a loveckého chrta. Mezi příslušenstvím rychty jsou dále zmíněny čtyři svobodné pruty rolí a svobodný šenk. Z něho však rychtář mohl šenkovat pivo v Dolním Třešňovci pouze s povolením pánovým – s výjimkou jednoho sudu o masopustu a svatbě. Povinností rychtáře dále zůstávalo opatrovat na rychtě zbroj v podobě pancíře, meče a kuše. V případě nějaké války měl pak rychtář platit ze svých čtyř prutů rolí plat ve stejné výši jako ostatní hospodáři.\n\nV minulosti převládal v Horním Třešňovci smíšený národnostní charakter. Dalo by se říci, že ležel na jazykovém rozhraní – horní část obce s osadami Sebranice a Matějkov byla spíše česká, dolní část německá. Ve třicátých letech byl podíl českého obyvatelstva v tehdy téměř devítisethlavém Třešňovci více než třetinový. Podobný poměr dvou ku jedné představoval i počet katolického a evangelického obyvatelstva obce.\n\nSoučástí lanškrounského panství byl Horní Třešňovec až do konce feudalismu. V roce 1853 proběhla v Třešňovci první vlna vystěhovalectví do Ameriky, podobně jako v nedalekých Nepomukách nebo Ostrově.\n\nŠkola byla v Horním Třešňovci zřízena roku 1783, vlastní budovu měla tehdejší trojtřídka od roku 1877. Od roku 1919 v obci působila také česká menšinová škola. V současnosti je zde mateřská škola a dvoutřídní základní škola.\n\nSpolkový život v Horním Třešňovci reprezentoval sbor dobrovolných hasičů založený roku 1886, v němž se sdružovali především německy mluvící obyvatelé obce. Spolek „Národní dům“, založený roku 1934, se pak skládal z českých obyvatel, kteří získali na stavbu spolkového domu příspěvek menšinových organizací (Národní dům, Česká menšina a Národní jednota severočeská). V tomto domě pak svou činnost zahájil hostinec, kampelička a pořádaly se zde nejrůznější společenské akce jako byly zábavy, divadelní představení atp. Rokem 1938, kdy obec připadla do německého záboru, činnost spolku pochopitelně skončila. Nedobrovolně ukončil obnovený spolek činnost i v době poválečné roku 1951. Současné hornotřešňovské myslivecké sdružení má tradici již od padesátých let. Roku 1992 byla v obci založena myslivecká společnost Třešňovské háje. Rovněž od padesátých let 20. století se traduje i činnost tělovýchovné jednoty Sokol a organizace červeného kříže, založené roku 1954.\n\nKromě obnoveného sboru dobrovolných hasičů jsou zdejší občané organizováni i v zájmových organizacích českého svazu chovatelů, zahrádkářů a včelařů. Aktivní je od roku 2000 i klub důchodců a klub žen, transformovaný z někdejšího svazu žen, činného v letech 1954–1994.\n\n\nV obci je také kostel Nanebevzetí Panny Marie a evangelická modlitebna. Základní kámen nové kaple byl položen roku 1869. Již v následujícím roce, 1870, byla stavba dokončena a kaple slavnostně vysvěcena jako kaple Nanebevzetí Panny Marie. Kaple byla postavena z darů občanů Horního Třešňovce.\n\n"}
{"id": "107045", "url": "https://cs.wikipedia.org/wiki?curid=107045", "title": "Horní Loučky", "text": "Horní Loučky\n\nHorní Loučky jsou obec v okrese Brno-venkov v Jihomoravském kraji. Rozkládají se v Hornosvratecké vrchovině, přibližně 6 kilometrů severozápadně od Tišnova. Žije zde obyvatel.\n\nPrvní písemná zmínka o obci pochází z roku 1353.\n\n\n\n"}
{"id": "107046", "url": "https://cs.wikipedia.org/wiki?curid=107046", "title": "Horní Loděnice", "text": "Horní Loděnice\n\nObec Horní Loděnice (do roku 1950 nazývaná \"Německá Loděnice\", německy \"Deutsch Lodenitz\") se nachází v Olomouckém kraji, okres Olomouc. Leží v Nízkém Jeseníku na hlavní komunikaci I/46 z Olomouce do Opavy, asi 5 km na jihozápad od Moravského Berouna a 7 km na severovýchod od Šternberka a protéká jí Trusovický potok. Žije zde obyvatel a skládá se ze dvou katastrálních území: \"Horní Loděnice\" a \"Nové Dvorce\".\n\nPrvní písemná zmínka o obci pochází z roku 1296, vznikla kvůli místní těžbě železné rudy jako hornická osada na pomezí panství hradu Šternberk a kláštera Hradisko (nedaleko se ještě nacházely již zaniklé osady Loděnička a Zezule). Ale již od roku 1407 patřila několik století do šternberského panství, se vznikem obecních samospráv v roce 1850 se ovšem stala samostatnou obcí v politickém a soudním okrese Šternberk. Fungovala zda např. pošta, mlékárna, pekárna, cihelna, pila nebo tři mlýny. Národnostně šlo o prakticky čistě německou obec, která po roce 1938 patřila do Německem zabraných Sudet. Po druhé světové válce byli původní obyvatelé vysídleni a vesnice byla dosídlena z českého vnitrozemí. Tehdy také došlo k připojení obce Nové Dvorce. V letech 1979–1991 byla součástí města Šternberka.\n\n\n\n\n"}
{"id": "107047", "url": "https://cs.wikipedia.org/wiki?curid=107047", "title": "Horní Kněžeklady", "text": "Horní Kněžeklady\n\nHorní Kněžeklady je obec v okrese České Budějovice, necelých 6 km jihovýchodně od Týna nad Vltavou. Žije zde obyvatel.\n\nObec se skládá ze tří částí, které všechny leží v katastrálním území \"Štipoklasy\".\n\nPrvní písemná zmínka o Kněžekladech (\"Knyezie clada\") pochází z roku 1318. První složka názvu (\"kněz\") odkazuje na držitele vsi, pražské biskupství, druhá část (\"kláda\") je snad narážkou na nějaký nápadný či památný strom v těchto místech. Již k roku 1396 je doloženo rozlišování obou sousedních vsí přívlastkem Dolní a Horní (\"in Kniezekladie inferiori / Superiori\"); v novější době místní obyvatelé užívají jednoslovných označení \"Dolejška\" a \"Horejška\".\n\n\n"}
{"id": "107048", "url": "https://cs.wikipedia.org/wiki?curid=107048", "title": "Horní Bělá", "text": "Horní Bělá\n\nHorní Bělá () je vesnice v okrese Plzeň-sever. Celá obec zahrnuje ještě vesnice Hubenov a Tlucnou. Celkem v nich žije obyvatel.\n\nPrvní písemná zmínka o vsi je z roku 1318. V roce 1960 byl k obci připojen Hubenov.\n\n\n"}
{"id": "107049", "url": "https://cs.wikipedia.org/wiki?curid=107049", "title": "Horní Životice", "text": "Horní Životice\n\nHorní Životice (německy \"Seitendorf\", polsky \"Żywocice Górne\") jsou obec v okrese Bruntál. Žije zde obyvatel.\n\nObec se nedělí na místní části a celá leží v jednom katastrálním území nazvaném \"Horní Životice\".\n\nPrvní písemná zmínka o obci pochází z roku 1265, kdy náležely velehradskému klášteru. Od 1. ledna 1978 do 23. listopadu 1990 byly Horní Životice částí obce Horní Benešov.\n\nNa území obce se těžila ve 13. století stříbrná ruda. Z té doby pochází i štola pod hřbitovem. Do roku 1947 zde byly dva funkční větrné mlýny. Dnes již zůstaly jen zbytky jednoho na Františkově.\n\nPočet obyvatel Horních Životic podle sčítání nebo jiných úředních záznamů:\nV Horních Životicích je evidováno 145 adres : 137 čísel popisných (trvalé objekty) a 8 čísel evidenčních (dočasné či rekreační objekty). Při sčítání lidu roku 2001 zde bylo napočteno 124 domů, z toho 89 trvale obydlených.\n\n\n"}
{"id": "107050", "url": "https://cs.wikipedia.org/wiki?curid=107050", "title": "Horka nad Moravou", "text": "Horka nad Moravou\n\nObec Horka nad Moravou ( ) se nachází v okrese Olomouc v Olomouckém kraji, a leží v CHKO Litovelské Pomoraví. Žije zde obyvatel. Jde o obec střediskového typu.\n\n\nV obci je základní škola pavilonového typu, kterou v současné době navštěvuje 220 dětí 1.-9. třídy. Jeden pavilon slouží jako tělocvična. Pro žáky první až čtvrté třídy je zřízena školní družina. Ve škole je vybavená keramická dílna a počítačová učebna. V letech 2013–2015 dostala škola grant od EU v hodnotě 32 mil. korun, který byl využit na stavbu šaten, venkovních učeben a úpravu okolí školy (nová běžecká dráha apod.). Dostali také peníze na takzvanou „knihovničku“ v každé třídě, což znamená, že každá třída bude mít svou vlastní menší verzi knihovny. Na prvním stupni jsou některé třídy s výukovou metodou Montessori (od školního roku 2015/2016 v „trojtřídí“ - žáci 1., 2. a 3. stupně dohromady), nové je také to, že Montessori je zde možnou výukou až do páté třídy.\n\nPředškolním dětem slouží čtyři oddělení mateřské školy, z toho jedno oddělení se zaměřením na výuku metodou Montessori. V severní části naproti hřbitova pak působí lesní mateřská školka Bažinka.\n\nHorkou nad Moravou procházejí silnice třetí třídy. Silnice vedou směrem na Olomouc a Křelov, Olomouc-Chomoutov a Skrbeň.\n\nDo Horky každodenně zajíždí autobusové linky MHD Olomouc č. 18 a 20. V obci je šest autobusových zastávek, z toho jedna za obcí u vojenského opravárenského závodu.\n\nV Horce nad Moravou se nachází železniční zastávka, ležící na trati trati 275 Olomouc - Drahanovice.\n\n\n\nNeustále zde přibývají nové domy a obyvatelé. Lidé se sem rádi stěhují hlavně z důvodů okolní přírody a toho, že jde o střediskovou obec s kulturní činností. V obci se každý rok koná dvoudenní country festival Horecké struny. Místní Sokol pořádá každý rok několik vesnických zábav se skupinami jako Stracené Ráj nebo Motors, koncem června se zde pravidelně od roku 2010 koná hudební open air produkce Rocková Horka a místní sdružení, obec a škola pořádají v zimním období plesy. Ve vesnici je několik hospod a rodinný minipivovar s pivovarským dvorem (Pivovárek Melichárek, od roku 2013). Několik kulturně vzdělávacích akcí každoročně organizuje centrum ekologických aktivit Sluňákov a Dům přírody Litovelského Pomoraví (např. EDO, letní příměstské dětské tábory, dny pro děti, ples, svatby apod.).\n\nVesnicí protéká Mlýnský potok (náhon horeckého mlýna), který je s oblibou splavován vodáky na kánoích a vyhlídkových raftech. Asi 2 km jižně od Horky se nachází přírodní koupaliště Poděbrady (místně taky „Geby“) oblíbené pro svou malebnost a dostupnost z Olomouce autem, na kole a autobusy č. 18 a 20 (zastávka na znamení). Pravidelně se zde pořádají různé kulturní akce s živou hudbou (dětský den, pálení čarodějnic apod.). Koupaliště má uprostřed ostrov spojený mostem s pevninou a v severní části má i nudistickou pláž.\n\nSeverně od Horky se rozkládá území ChKO Litovelské Pomoraví s lužními lesy, říčními rameny a řadou zpevněných lesních cest lákající k výletům na kolech, na lodích, na koních a pěšky. Asi 2,5 km severně se uprostřed lesů nachází výletní místo Lovecká chata (místně také „Štrougalka“) oblíbená pro svůj charakter loveckého a westernového stylu. Pro svou dostupnost na kole je oblíbená hlavně od jara do podzimu. Pořádají se zde, hony, semináře, sportovní soustředění, různé výstavy a závody psů a koní.\n\n\n"}
{"id": "107051", "url": "https://cs.wikipedia.org/wiki?curid=107051", "title": "Holohlavy", "text": "Holohlavy\n\nObec Holohlavy () se nachází v okrese Hradec Králové, kraj Královéhradecký. Žije zde obyvatel.\n\nÚzemí Holohlav a Smiřic patří k bohatým archeologickým lokalitám s osídlením od mladší doby kamenné.\nNejstarší písemná zpráva o obci pochází z roku 1318. Základem obce byla tvrz, kterou vlastnil rod Otmarů. V roce 1425 ji dobyli táboři a pobořili ji. Po husitských válkách připadly Holohlavy panství Smiřickému. Před rokem 1600 byla holohlavská farnost rozlehlá. V obci stála škola, která plnila funkci obvodové školy až do výstavby budov ve Smiřicích a Černožicích. Byl zde špitál pro 8 pacientů.\n\n\n"}
{"id": "107056", "url": "https://cs.wikipedia.org/wiki?curid=107056", "title": "Klášterec nad Orlicí", "text": "Klášterec nad Orlicí\n\nKlášterec nad Orlicí () je obec v okrese Ústí nad Orlicí, v Orlických horách při řece Divoké Orlici, asi 8 km severovýchodně od města Žamberk. Žije zde obyvatel. V bezprostřední blízkosti obce, směrem po proudu řeky Divoké Orlice, se nalézá vodní nádrž Pastviny, známá jako vyhledávaná rekreační oblast.\n\nPrvní písemná zmínka o obci původním jménem Orlitz (Orlík) a Orlička, pochází z roku 1279 a je zaznamenána ve veřejné listině, bule papeže Bonifáce VIII. ze dne 15. prosince 1295. Jiná zmínka je z „Formuláře“ Tobiáše z Bechyně, ve které chválí úmysl postaviti zde v této krajině klášter. Datování těchto listin je mezi roky 1279 až 1290. Z toho je patrno, že Orlitz vznikla asi před rokem 1280.\n\n\nJednou z prvních a nejstarších osad byla Orlička, poblíž Petrovic, v údolí potoka Bublačky, osídlena až k řece Orlici. Vznikla současně s Kláštercem a k jejímu zničení došlo při husitských válkách v roce 1421.\n\nOsada Čihák vznikla listinou vydanou Františkem Adamem z Bubna z 22. dubna 1679 proto, že zde byl objeven pískovcový kámen a pro jeho dobývání bylo potřeba získat pracovní síly. Žili zde převážně kameníci se svými rodinami. Byli osvobozeni od robot a daní a svou prací v lomech zajišťovali kámen pro stavbu panských usedlostí. Název Čihák je odvozen od slova číhati na kupce, kteří v těchto místech přecházeli hranice se zbožím a nechtěli zaplatit clo.\n\nJedlina vznikla ve druhé polovině 18. století jako osada lesních dělníků určených k práci ve vrchnostenských lesích. Její jméno vzniklo pravděpodobně od kdysi zde stojícího velkého jedlového lesa.\n\nLhotka je nejstarší osadou. Byla založena jako samostatná obec současně se vsí Orlík (Orlitz). V roce 1713 byla připojena ke Klášterci. Název byl odvozen od „Lhůty“ stanovené k pokácení a vymýcení lesa, aby zde mohla být půda osídlena lidmi, kteří na ni hospodařili.\n\nJako osada Zbudov vznikl až po roce 1543 na pozemcích „zbudoucích“ z klášterního a kostelního majetku, kde si lidé začali stavět svá hospodářství. Pravděpodobně k největšímu rozvoji této osady dochází až v roce 1790.\n\n"}
{"id": "107057", "url": "https://cs.wikipedia.org/wiki?curid=107057", "title": "Kdousov", "text": "Kdousov\n\nObec Kdousov se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1341.\n\n\n\n\n"}
{"id": "107058", "url": "https://cs.wikipedia.org/wiki?curid=107058", "title": "Kbelany", "text": "Kbelany\n\nKbelany () jsou obec v okrese Plzeň-sever. Nachází se 18 km západně od Plzně. Žije v nich obyvatel.\n\nPrvní písemná zmínka o vsi je z roku 1239, ves byla v té době v majetku kladrubských benediktýnů.\n\nSeverně od vesnice se ve vzdálenosti přibližně 2 km uprostřed lesů nachází kopec Harabaska (502 m n. m.), 1,5 km jižně prochází dálnice D5 z Plzně do Německa.\n\n\n"}
{"id": "107059", "url": "https://cs.wikipedia.org/wiki?curid=107059", "title": "Kameničná", "text": "Kameničná\n\nObec Kameničná () se nachází v podhůří Orlických hor v okrese Ústí nad Orlicí v Pardubickém kraji, asi 5 km severozápadně od bývalého okresního města Žamberk. Žije zde občanů s trvalým pobytem.\n\nVe středu obce stojí kostelíček Nejsvětější Trojice z roku 1866, vysvěcený roku 1868. Původní centrum obce tvořila rychta (dnes statek s č. p. 6).\n\nPrvní písemná zmínka o obci pochází z roku 1365.\nObec byla pojmenovaná podle říčky Kameničné, která obcí protéká. Dříve ve středověku se říčka nazývala Kamenicze (čti Kamenice), stejně tak se nazývala celá obec.\nObec Kameničná v minulosti patřila k litickému, později k žamberskému panství.\nV roce 1866 byl v obci vystavěn kostelíček Nejsvětější Trojice, ale kvůli prusko-rakouské válce bylo jeho vysvěcení odloženo až do roku 1867.\nRoku 1854 občan Kameničné p. František Divíšek z č.p. 18, odkázal v poslední vůli určitý obnos na postavení nové kaple v Kameničné s tím, že se v této kapli bude konat o nedělích a svátcích za něho a za celý jeho rod růžencová pobožnost. K tomuto úmyslu přispěli i další dobrodinci, pozemek věnoval sedlák Blažek, přispěli divadelní ochotníci i obec.\nDne 22. června 1863 posvětil biskupský vikář P. Antonín Buchtel základní kámen a stavba kaple započala. Již 4. října téhož roku byla pod krytem a ještě téhož dne posvětil P. František Chaloupka kříž na vežičku. Kaple byla během roku 1863 dostavěna, ale na vnitřní zařízení už neměla obec peníze, také válka roku 1866 v tom překážela.\nSvěcení kaple proběhlo v neděli 29. září 1867 (posvícení). Svěcení vykonal farář P. Jan Bílek, kázání měl na venku Slatinský farář P. František Tepera, přítomen byl též Kunvaldský farář P. Josef Svoboda a Bartošovický farář P. Hynek Bílek. První půlnoční mši roku 1867 zde sloužil děkan P. Karel Chotovský ze Žamberka.\nRoku 1877 se začala stavět hřbitovní zeď. Dne 23. června 1878 vysvětil hřbitov, na kterém se však pochovávalo již od roku 1873 (první pohřbená Barbora Prause), farář P. Antonín Buchtel, vysvětil taktéž i kamenný kříž u vchodu hřbitova a novou křížovou cestu umístěnou v kostelíčku.\nDne 22. května 1921 byl pořízen nový zvon a posvěcen kanovníkem Gustavem Domabylem z Hradce Králové. V dubnu 1922 kapli zabrali \"Čechoslováci\" (Československá církev evangelická) a teprve po dlouhých sporech ji v roce 1925 vydali k obřadům katolické církve římského ritu. Znovu byla kaple vysvěcena dne 4. října 1925.\n\nNejstarší písemnou zprávou o držitelích této vesnice je latinsky psaná listina z roku 1365, která je uložena ve státním archivu ve Vídni. Podle této listiny patřila Kamenice (Kameničná) pánům z Litic a s jejich panstvím okolo litického hradu přecházela do rukou různých držitelů. Již roku 1341 připadla spolu s jinými vesnicemi králi Janu Lucemburskému, za pokoření loupeživého rytíře Mikuláše z Potštejna. Později v letech 1367 - 1450 patřila pánům z Kunštátu na Litici a poté se stala majetkem krále Jiřího z Poděbrad. Po něm se zde vystřídalo mnoho dalších majitelů. V roce 1563 koupil litické panství spolu s Kameničnou Mikuláš z Bubna. Sídlem pánů z Bubna se později stal Žamberk. Posledním z pánů z Bubna na Žamberku byl František Adam, který prodal roku 1809 žamberecké panství i s Kameničnou hraběti Windischgrätzovi. Roku 1815 koupil žamberské panství za jeden milion zlatých bohatý Irčan, John Parish později povýšený do stavu svobodných pánů (baron) s přídomkem von Senftenberg (ze Žamberka). Jeho potomci žijí v Žamberku dodnes.\n\nPoblíž vesnice za školní budovou (dnes obecní úřad s knihovnou) stojí v upraveném parčíku pískovcový morový sloup s letopočtem 1681. Stojí v místě, kde věčným spánkem odpočívají obyvatelé, kteří zemřeli na morovou epidemii.\nPamětní kniha zaznamenává, že tehdy si přivezl jeden zdejší občan šaty, které zdědil na Moravě po zemřelém příbuzném. Tím se tato strašná nemoc, které se báli chudí i bohatí, rozšířila na celou vesnici. Kolem obce byly postaveny stráže a potřebné potraviny byly donášeny na určené místo na Vimperku (dnes kříž v poli na místě původní cesty z Kameničné do Helvíkovic). Tuto epidemii podle vyprávění přežila pouze jediná žena z původních obyvatel Kameničné, která se schovávala ve sklepě se zásobami potravin.\nNa památku toho, že se morová rána nerozšířila do okolních vsí a Žamberka, postavili na vrchu nad Žamberkem kapli, která byla určena pěti patronům morové nákazy. Nazývá se kaple Svaté Rozálie a byla postavena roku 1682 na poděkování za odvrácení moru. Je zasvěcena sv. Rozálii, sv. Rochovi, sv. Šebestiánovi, sv. Mikulášovi a sv. Martinovi. Roku 1712 a také roku 1769 byla kaple opravována. Roku 1827 byla kaple znovu opravena a r. 1834 slavně vysvěcena. Roku 1867 byla kaple nově pokryta a vybílena. Roku 1874 do ní udeřil blesk, obnovena byla roku 1882. Na kapli byl upevněn hromosvod. V roce 1888 bylo zakoupeno do kaple harmonium, které však přes zimu rozežraly myši a úplně je zničily.\nV letech 1978 – 80 byla kaple nově pokryta, omítnuta, obílena, věžička vyspravena a nejbližší stromy kolem kaple odstraněny.\n\n"}
{"id": "107060", "url": "https://cs.wikipedia.org/wiki?curid=107060", "title": "Kaly", "text": "Kaly\n\nKaly jsou obec v okrese Brno-venkov v Jihomoravském kraji. Rozkládají se v Hornosvratecké vrchovině, v přírodním parku Svratecká hornatina, přibližně 6 kilometrů severozápadně od Tišnova. Obec se skládá ze dvou místních částí, Kalů a Zahrady. Žije zde obyvatel.\n\nPrvní písemná zmínka o obci pochází z roku 1386.\n\nOd 6. října 1952 patří k obci Kaly i vesnice Zahrada, která byla krajským národním výborem v Brně oddělena od obce Štěpánovice.\n\n\n\n"}
{"id": "107062", "url": "https://cs.wikipedia.org/wiki?curid=107062", "title": "Křižínkov", "text": "Křižínkov\n\nKřižínkov je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 5 kilometrů severovýchodně od Velké Bíteše. Žije zde obyvatel.\n\nPrvní písemná zmínka o obci pochází z roku 1309. V letech 1980–1991 byl Křižínkov součástí Velké Bíteše.\n\n\n\n"}
{"id": "107063", "url": "https://cs.wikipedia.org/wiki?curid=107063", "title": "Křišťanovice", "text": "Křišťanovice\n\nObec Křišťanovice (německy \"Christdorf\") se leží v okrese Bruntál v Moravskoslezském kraji. Obec se rozkládá asi 5,6 km jižně od vodní nádrže Slezská Harta. Na severu katastrálního území obce se nachází vrchol vyhaslé sopky Malý Roudný. Žije zde obyvatel.\n\nPrvní písemná zmínka o obci pochází z roku 1397. V letech 1869–1900 se obec nazývala \"Křesťanovice\", v roce 1910 \"Křesťanovice\" též \"Krisťanovice\".\n\nRoku 1827 byla v obci vybudována evangelická modlitebna. Roku 1921 byl položen základní kámen ke stavbě nového evangelického kostela. Jeho vlastník, Pozemkový fond České republiky, ho v roce 2002 po souhlasu zastupitelstva a v rozporu s dohodou uzavřenou s památkáři nechal zbořit.\n\nV obci se nachází katolický kostel Navštívení Panny Marie z roku 1867. \n\nPočet obyvatel Křišťanovic podle sčítání nebo jiných úředních záznamů:\nV Křišťanovicích je evidováno 101 adres, vesměs čísla popisná (trvalé objekty). Při sčítání lidu roku 2001 zde bylo napočteno 90 domů, z toho 63 trvale obydlených.\n\n"}
{"id": "107064", "url": "https://cs.wikipedia.org/wiki?curid=107064", "title": "Káranice", "text": "Káranice\n\nObec Káranice () se nachází v okrese Hradec Králové v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1429.\n\nObcí prochází od roku 1873 železniční trať Velký Osek – Hradec Králové, na které je zřízena železniční stanice (původně zastávka) \"Káranice\".\n\nSeverní okraj katastrálního území tvoří silnice II/611, tedy původní hlavní silnice z Prahy na Hradec Králové před otevřením dálnice D11. Do obce samé vedou silnice III. třídy.\n\n"}
{"id": "107065", "url": "https://cs.wikipedia.org/wiki?curid=107065", "title": "Jiratice", "text": "Jiratice\n\nObec Jiratice se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1361.\n\nObec Jiratice v roce 2007 obdržela ocenění v soutěži Vesnice Vysočiny, konkrétně získala ocenění zelený diplom, tj. diplom za rozvíjení lidových tradic. Obec Jiratice v roce 2008 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Jiratice v roce 2010 obdržela ocenění v soutěži Vesnice Vysočiny, konkrétně získala ocenění Cena naděje pro živý venkov. Obec Jiratice v roce 2011 obdržela ocenění v soutěži Vesnice Vysočiny, konkrétně získala ocenění oranžová stuha, tj. ocenění za spolupráci obce a zemědělského subjektu.\n\n\n\n"}
{"id": "107066", "url": "https://cs.wikipedia.org/wiki?curid=107066", "title": "Jinošov", "text": "Jinošov\n\nObec Jinošov (německy \"Jeneschau\", česky do roku 1918 též \"Jenešov\", starší názvy též in Nynschaw, z Inossowa, vilam Gynossow) se nachází v okrese Třebíč v Kraji Vysočina. Žije zde obyvatel.\n\nPředpokládá se, že zakladatelem vsi a jejím prvním pánem byl kdysi \"Ninoš\", což byla domácká podoba jména Ninoslav nebo \"Nimomysl\". Od jeho jména tak vznikl název Ninošov, později \"Jinošov\". K tomu mohlo dojít mezi 11. a 13. stoletím při dovršení osidlování a kolonizace území proti proudu řek Oslavy a Jihlavy tvořeného hornatinou širokého lesního prostoru po obou stranách zemské hranice mezi Čechami a Moravou. První písemná zmínka o obci v \"Zemských deskách brněnského kraje\" pochází z roku 1349.\n\nV obci jsou potom historickými písemnými prameny doloženy dvě tvrze. Dolní tvrz s menším panským dvorem na zahradě dnešního domu č. 27 byla podle pramenů opuštěná a neobydlená a, protože se její pozůstatky nedochovaly, má se za to, že bylo kamení ze zdiva rozebráno na stavbu okolních domů. Horní tvrz, která měla hospodářské zázemí taktéž v panském dvoře, byla v 16. století přestavěna na renesanční zámeček, který je od 19. století využíván dodnes jako fara.\n\nMezi 14. a 15. stoletím docházelo ke střídání majitelů a posléze došlo k problémům v obci také v době husitstkých válek a obec téměř zanikla V roce 1535 byla obec zakoupena rodem Březnických z Náchoda, ten právě přestavěl starou tvrz na renesanční zámek a v 16. století pak také v obci založil pivovar. V roce 1616 Jiří z Náchoda prodal jinošovské majetky Karlu staršímu ze Žerotína a tak se majetky staly součástí náměšťského panství (to až do r. 1945 vlastnil rod Haugviců z Malé Obiše.\n\nMezi lety 1949 a 1960 byla obec součástí okresu Velká Bíteš.\n\nObec Jinošov v roce 2006 obdržela ocenění v soutěži Vesnice Vysočiny, konkrétně získala ocenění zelený diplom, tj. diplom za rozvíjení lidových tradic.\n\n\n\n\n"}
{"id": "107067", "url": "https://cs.wikipedia.org/wiki?curid=107067", "title": "Jetřichovice", "text": "Jetřichovice\n\nJetřichovice () jsou obec v okrese Děčín. Žije zde obyvatel. Součástí obce jsou vesnice Rynartice, Všemily a Vysoká Lípa.\n\nPrvní písemná zmínka o obci se objevuje na konci 14. století v souvislosti s blízkým skalním hradem Falkenštejnem. Písemné prameny z 16. a 17. století dokládají, že v blízkosti obce byly pily, v nichž se zpracovávalo dřevo z okolních lesů. Tyto lesy sloužily i jako honební revír a pro získávání pryskyřice, kolomazi, kalafuny a pryskyřičného oleje ve smolných pecích. Dnešní obec Jetřichovice vznikla spojením čtyř na sobě původně nezávislých vsí, jež patřily do jedné farnosti. Tyto obce patřily čtyřem různým rodům – Michalicům, Berkům z Dubé, Kinským a Vartenberkům.\n\nObec byla roku 1778 vydrancována při pruském vpádu vojáky a vojenskými zběhy. Roku 1889 byla v Jetřichovicích otevřena škola, v níž se vyučovalo až do roku 2011. Do konce druhé světové války fungovalo v okolí Jetřichovic několik mlýnů (dodnes se zachovalo torzo Dolského mlýna), od roku 1722 je doložen lis na olej. Dnešní areál školy v přírodě dříve sloužil jako továrna na nitě.\n\nDo roku 1945 tvořili většinu obyvatelstva lidé německé národnosti. Po odsunu se počet obyvatel některých oblastí v okolí snížil až na jednu desetinu a zanikla část obce Zadní Jetřichovice.\n\nNovodobý rozvoj turistického ruchu v okolí Jetřichovic nastal v 19. století, když turistické zpřístupňování oblasti podporovali Kinští jako majitelé tamního panství. Obec byla využívána jako letovisko a vznikla v ní řada hostinců. Od té doby zůstává turistika hlavním zdrojem příjmů Jetřichovicka. Vede zde mj. i dálková mezinárodní trasa E3 pro pěší turisty.\n\nV letech 1832–1833 rynartický hospodář a lidový umělec Eduard Vater vytesal do pískovcové skály schody a reliéfy Sněhurky a sedmi trpaslíků. Dílo následně dokončil jeho syn, místní kronikář, Ernst Vater. Skála se nachází vedle silnice z Jetřichovic do Rynartic a podle vytvořených postaviček nese název Trpasličí. Dnes je Trpasličí skála státem chráněnou památkou a často vyhledávaným turistickým cílem.\n\nV roce 1927 byla na okraji obce postavena dětská zotavovna.\n\nJetřichovice jsou oblíbeným turistickým cílem, mají výhodnou polohu i pro mnohé výlety do okolí. Katastr obce se nachází na území Národního parku České Švýcarsko, zřízeného 1. ledna 2000.\n\nV okolí Jetřichovic je na pískovcových masivech a skalních věžích vyznačeno více než 700 lezeckých cest. Tyto lokality se nacházejí severně od obce v údolích a na srázech Jetřichovických skal, dále v oblasti Pavlínina údolí a nad osadou\n\nStudený. Vzhledem k tomu, že se jedná o území národního parku, horolezecká činnost je zde povolena pouze v omezené míře.\n\nK Jetřichovicím přináleží obce Vysoká Lípa, Rynartice a Všemily. Nedaleko Vysoké Lípy dodnes najdeme zbytky skalního hradu Šaunštejn. V obcích se nachází lidová architektura, zajímavá je např. budova všemilské školy (doložená roku 1785) a do skály vytesaná kaple (rovněž ve Všemilech).\n\nNedaleko Jetřichovic se nalézají zajímavé pískovcové skalní útvary s vyhlídkami:\n\n\nDne 21. září 1779 se v Jetřichovicích asi půl hodiny zdržel císař Josef II. a věnoval obci 12 dukátů.\n\nJetřichovice roku 1892 navštívil básník Rainer Maria Rilke.\n\nNejbližší železniční stanice je v České Kamenici na trati ČD č. 081.\n\n\n\n"}
{"id": "107071", "url": "https://cs.wikipedia.org/wiki?curid=107071", "title": "Jehnědí", "text": "Jehnědí\n\nJehnědí (německy \"Lammeldorf\") je obec v okrese Ústí nad Orlicí v Pardubickém kraji. Je tvořena vesnicí, která leží asi 6 kilometrů západně od Ústí nad Orlicí a 4 kilometry jihojihovýchodně od Brandýsa nad Orlicí a 7 kilometrů jihovýchodně od Chocně, kolem silnice II/315 mezi vesnicemi Hrádek (Hrádek u Jehnědí) a Svatý Jiří, na vyvýšené plošině mezi Sloupnickým potokem a Tichou Orlicí (západně od vsi se na území obce nachází nejvyšší bod této plošiny, kóta 419 v lokalitě U boru). V oblasti vsi pramení Ostrovecký potok, který teče na severozápad do Tiché Orlice. Žije zde obyvatel. Obec je sdružena v mikroregionu Region Orlicko-Třebovsko.\n\nPrvní písemná zmínka o obci pochází z roku 1292, kdy král Václav II. tuto již osídlenou oblast věnoval Zbraslavskému klášteru. Kolonizace poříčí Orlice je předpokládána ve druhé polovině 12. století, pravděpodobně od Kojaty z rodu Hrabšiců, nejspíše vojenského velitele Trstenické stezky. V roce 1292 v Jehnědí královský dvůr, pod který spadalo 14 královských osad: Jehnědí, Kosořín, Loučky, Záleš, Džbánov, Oucmanice, Jiří, Štítka (dnes již zaniklá), Sudislav, Voděrady, Vlčkov, Sloupnice Dolní, Sloupnice Horní, Šůrová (zaniklá ves v místě Šuráňkova kopce). Již roku 1297 však bylo toto hospodářství zbraslavskému klášteru opět výměnou odebráno, Václav II. je s Vítkem ze Švábnic z rodu Hrabšiců, nejspíše velitelem Kladské stezky, vyměnil za Úpskou krajinu. Po roce 1297 se správní centrum přesunulo do Heřmanic a z Jehnědí se stala běžná ves, která poté bývala sídlem a majetkem zemanů, ti si zde však nevystavěli tvrz, ale obývali pouze opevněný dvůr. V roce 1404 zde držel zeman Václav z Jehnědí dvůr se čtrnácti selskými statky. Další majitelé, Václav a Přibík, bratři z Jehnědí, prodali v roce 1471 svůj majetek včetně Jehnědí městu Litomyšl. Jemu pak ves patřila téměř 4 století, až do zavedení obecního zřízení po roce 1848.\n\nZ roku 1714 je písemně doložena zdejší rychtářská pečeť zobrazující kráčejícího českého lva s halapartnou v tlapách, obecní pečeť z roku 1833 zobrazuje jehně, nesoucí korouhev s křížkem. Jehně či beránek se objevují i na obecních razítkách po roce 1918.\n\nNázev obce je podle historiků odvozen od topolu bílého, staročesky nazývaného jahněda – topolový porost se nazýval jahnedie. Později byl název obce spojován s jehnětem, to se dostalo i do znaku obce. Přední levá nožka jehněte na znaku přidržuje český červenobílý praporec. Podle lidové pověsti zde prý kdysi z povozu vypadlo malé jehně, přepravované na trh, podle jiné verze výkladu se obec zaměřovala na chov jehňat či forman přejel jehně a snažil se ho probrat slovy „jehně, di“. Podle lidových pověstí se ves dříve jmenovala Černá ves podle temných vlky obydlených lesů v okolí.\n\nDějiny vsi zaznamenal jehnědský písmák a poslední ponocný František Pavlíček, který zemřel v požehnaném věku v březnu 1938, a v místě jeho úmrtí v lese Na Štítkách mu byl postaven kamenný pomníček, další jeho pomníček stojí od roku 2008 ve středu obce. V obci stojí také pomník obětem světových válek.\n\nV letech 2008–2009 obec připravila a nabídla k prodeji 10 pozemků pro výstavbu nových domů.\n\nV obci působí fotbalový klub FK 1980 Jehnědí, sbor dobrovolných hasičů založený v roce 1892, TJ Sokol Jehnědí, který má v centru vsi sokolovnu a pod jehož hlavičkou hraje na zimním stadionu v Ústí nad Orlicí i jehnědský minihokejový klub. Pod hlavičkou TJ Sokol působí i místní divadelní ochotníci. Letecký klub Letka Jehnědí působí na místním letišti.\n\nPřed zřízením škol zajišťovali vzdělávání dětí i dospělých duchovní svatojiřské katolické farnosti a evangeličtí duchovní ze Džbánova a Sloupnice. Jehnědí bylo poprvé přiškoleno ke Svatému Jiří. Po roce 1876 byla v Jehnědí založena jednotřídní obecná škola pro Jehnědí a Hrádek, spadající pod padala pod c. k. školní radu v Litomyšli (svatojiřská škola spadala pod Vysoké Mýto). Škola zpočátku působila v pronajaté místnosti Šmejdířova statku č. p. 62, do školy začalo chodit 36 dětí a prvním učitelem byl pan Josef Havel. Od roku 1877 byla otevřena druhá třída, v prvním patře, vedle bytu učitelské rodiny, a v té době budova přešla do vlastnictví obce. Kolem roku 1900 navštěvovalo školu průměrně 60 dětí. Po roce 1935 zde zůstala jen 1. až 5. třída, starší děti dojížděly či docházely do měšťanských škol v Brandýse a v Ústí. V roce 1932 byl schválen projekt na výstavbu nové školy, po roce 1953 bylo zbouráno stavení č. p. 82 a po velkých problémech pak byla s pomocí brigádnické i materiální pomoci občanů stavba dokončena a v září roku 1956 otevřena. Měla jednu třídu národní školy a od roku 1957 též jednu třídu školky, v červnu 1966 byla otevřena druhá třída a až dosud se zde vyučuje 1. až 5. ročník základní školy ve dvou třídách, škola má i školní jídelnu. V době stavby školy byla již stará jehnědská škola uzavřena a děti dojížděly do jednotřídní národní školy v Hrádku. V roce 1965 bylo dokončeno dětské koupaliště před školou.\n\nJedna z posledních zmínek o obci se v médiích objevila začátkem roku 2013 po první přímé volbě prezidenta republiky, kdy starosta Milan Myšák na protest proti výsledku volby před obecním úřadem svěsil českou vlajku na půl žerdi a vyvěsil černý prapor, protože podle něj „slušnost prohrála s hulvátstvím, hrubostí a demagogií“. Vítězný kandidát Miloš Zeman přitom v této obci získal ve druhém kole 46 % hlasů.\n\nObecní úřad úřaduje každý pracovní den a nachází se ve východní části vsi, u středu vsi je kaplička Panny Marie a základní a mateřská škola (č. p. 82), v západní části vsi rybníček. Obec provozuje prodejnu potravin a smíšeného zboží.\n\nOd roku 1987 jsou vyhlášeny kulturními památkami usedlosti čp. 53 (menší usedlost severoseverovýchodně od rybníčku) a od roku 1964 také čp. 55 (venkovská usedlost čtyřkřídlé dispozice: obytné stavení, chlévy, sýpka s vjezdem a pavlačí, hospodářská budova se zadním průjezdem a kůlnou, severně od sokolovny).\n\nOd roku 1995 je památkově chráněný kamenný krucifix západně od sokolovny (č. p. 90). Po stranách kamenného křížku stojí dvě významné lípy malolisté neboli srdčité. Obec navrhla oba „pěkné zdravé stromy u kulturní památky“ prohlásit za památné stromy, rozhodnutím městského úřadu v Ústí nad Orlicí z ledna 2002 byla prohlášena za památný strom pouze lípa blíže k místní komunikaci (v rozhodnutí je popsána jako opravdu pěkná dřevina s charakteristickým vzhledem, v dobrém stavu, bez patrných známek poškození a chorob a bez vážného poškození habitu), a ochrana druhé byla zamítnuta, protože na kmeni bylo zjištěno poškození dřevokaznou houbou.\n\nJižně od vesnice se nachází zemědělský areál a jižně od něj sportovní areál Ve hliňáku, s fotbalovým hřištěm a asfaltovým hřištěm na volejbal či tenis. U sportovního areálu se nachází letiště, tedy plocha pro ultralehká letadla Jehnědí – LKJEHN, údajně jedno z největších svého druhu v republice, s hangárem. Působí zde letecký klub.\n\nSeverně od vsi prochází západovýchodním směrem elektrické vedení 110 kV. Jehnědí je na rozvodnou síť napojeno povrchovým vedením od severu od Sudislavi nad Orlicí. Obec byla elektrifikována v roce 1941.\n\nSilnice II/315 mezi Chocní a Ústím nad Orlicí prochází středem vesnice západovýchodním směrem, severojižním směrem ji po místní komunikaci křižuje cyklotrasa č. 4218 od Sudislavi nad Orlicí k Voděradům. Byla vyznačena po roce 2000 péčí zdejšího sdružení obcí. Východně od vsi prochází okrajem plošiny nad údolím Tiché Orlice modře značená turistická trasa po takzvané pivnici, tedy cestě, po které se prý kdysi vozilo pivo. Z cesty je vyhlídka do údolí, na Ústí nad Orlicí a na předhůří Orlických hor.\n\nŽelezniční trať 010, součást III. tranzitního koridoru, prochází od roku 1845 nedaleko údolím Tiché Orlice, avšak nejbližší stanici má až v Ústí nad Orlicí. Plánováno je napřímení trati, nový pětikilometrový tunel Oucmanice by měl podcházet i pod severovýchodními cípy katastrálního území Jehnědí. Studie z roku 2009 předpokládá zprovoznění v listopadu 2019.\n\nPřes obec jezdí (stav 2013) dvě autobusové linky IREDO dopravce ČSAD Ústí nad Orlicí a. s. (700905 Ústí nad Orlicí – Svatý Jiří – Voděrady – Sloupnice a 700920 Vysoké Mýto – Choceň – Svatý Jiří – Ústí nad Orlicí). Obě linky jsou v provozu pouze v pracovních dnech. Na území obce jsou dvě zastávky, a to v západní části vsi „Jehnědí, u rybníka“ a ve východní části vsi „Jehnědí, host.“, jihovýchodně od vsi u křižovatky na Džbánov se pak nachází ještě zastávka „Jehnědí, rozc. 1.5“, která leží ve výběžku katastrálního území Horní Sloupnice.\n\n"}
{"id": "107072", "url": "https://cs.wikipedia.org/wiki?curid=107072", "title": "Jeřmanice", "text": "Jeřmanice\n\nJeřmanice (německy ) jsou obec v okrese Liberec. Žije zde  obyvatel. \n\nObec se nalézá v severovýchodních Čechách na pomezí Jizerských hor a Ještědsko-kozákovského hřbetu nedaleko od známého vrcholu Ještěd s ještě známější stavbou, která tvoří dominantu tohoto kraje. Ves leží v údolí Jeřmanického, resp. Bajerského potoka (něm. Bayerbach). Územím obce prochází rozvodí mezi povodími Odry (Lužické Nisy) a Labe (Jizery). Na jihozápad od vsi se zvedá masiv vrchu Javorník (něm. Jaberlich, 684 m), na severovýchod vrch Hraničník (něm. Spitzberg, 603 m) a na sever Císařský kámen (něm. Kaiserstein, 637 m) (oba na katastru Rádla). Katastr obce je značně členitý, výškové rozdíly činí od 410 do 684 metrů n. m. s celkovou rozlohou 437 ha. Střed Jeřmanic leží v nadmořské výšce 450 m n. m.\n\nOkolními sídly jsou Horní Podlesí a Vratislavice nad Nisou na severu, Milíře na severovýchodě, Rádlo a Dolánky na východě, Rydvaltice, Pelíkovice a Rychnov u Jablonce nad Nisou na jihovýchodě, zaniklá osada Mohelka, Buršín a Záskalí na jihu, Žďárek na jihozápadě, Javorník na západě a Dlouhý Most, respektive Horní Dlouhý Most na severozápadě.\n\nMezi léty 1980–1985 byla částí obce Dlouhý Most, od roku 1986 až do 31. prosince 1992 existovala jako městská část Liberec XXXVII-Jeřmanice, od roku 1993 je samostatnou obcí.\n\nObec v současnosti nemá žádné úředně stanovené místní části. Základními sídelními jednotkami jsou Jeřmanice a Sibiř (něm. Bayerberg). K Jeřmanicím náleží také osady Fibich (něm. Viehbig), Žižkov a Dolní Milíře (něm. Nieder Kohlstatt). V minulosti byla součástí také vesnička Milíře (něm. Kohlstatt), dnes náležící k Rádlu.\n\nPrvní písemná zmínka o vsi pochází z roku 1543.\n\nJméno vsi je slovanského (českého) původu a souvisí se starým osídlením při obchodní stezce z Prahy do Žitavy a Lužice. Jeho historické podoby, potažmo zápisy byly například následující: Jermanice, Jermanitz, Gerschmenz, Germanitz. Dne 7. června 1897 schválilo c.k. místodržitelství v Praze (na žádost místního učitele Töppera) užívání nového jména Jeřmanice v podobě Hermannsthal. Po roce 1945/46 se ves opět nazývá Jeřmanice.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n"}
{"id": "107074", "url": "https://cs.wikipedia.org/wiki?curid=107074", "title": "Jarvisův ostrov", "text": "Jarvisův ostrov\n\nJarvisův ostrov, anglicky \"Jarvis Island\", je neobydlený atol nedaleko rovníku uprostřed Tichého oceánu. Leží na zhruba v polovině cesty z Havaje na Cookovy ostrovy, 2220 km jižně od Havaje, 4770 km severovýchodně od Nového Zélandu, 8760 km západně od pobřeží Ekvádoru a 1850 km východně od Howlandova a Bakerova ostrova. Jeho zřejmě nejbližším sousedem je kiribatský atol Kiritimati, který leží asi 380 km na severovýchod.\n\nJarvisův ostrov patří mezi tzv. nezačleněná území Spojených států amerických, pro statistické účely se ostrov někdy zařazuje pod Menší odlehlé ostrovy USA. Dříve se také jmenoval \"Brown Island\".\n\nCelý ostrov patří pod přírodní rezervaci \"Jarvis Island National Wildlife Refuge\", spravovanou U.S. Fish and Wildlife Service pod americkým ministerstvem vnitra.\n\nObranu ostrova mají na starosti Spojené státy. Přestože je neobydlený, každoročně ostrov navštěvují zaměstnanci U.S. Fish and Wildlife Service.\n\nOstrov byl objeven 21. srpna 1821 britskou lodí \"Eliza Francis\" (též \"Eliza Frances\", ve vlastnictví Edwarda, Thomase a Williama Jarvisových; viz právní dokument z roku 1833) a pojmenován podle jejího velitele, kapitána Browna.\n\nSpojené státy se přihlásily k vlastnictví ostrova v březnu 1857 na základě Guano Islands Actu přijatého 1856; formálně ho anektovaly 27. února 1858, ale opustily ho v roce 1879, poté co z něj byly vydolovány tuny guana.\n\n3. června 1889 ostrov pro změnu anektovali Britové, ale jejich plány pro jeho další využití nikdy nebyly realizovány. Zásoby guana byly dolovány až do konce 19. století. Na ostrově z této doby dodnes zbyly cesty z kolejové dráhy.\n\nSpojené státy se o ostrov znova přihlásily v roce 1935 a pokusili se ho kolonizovat v rámci stejného projektu jako Bakerův a Howlandův ostrov (26. března 1935 až 7. února 1942).\n\nOsada Millersville v západní části ostrova se v té době příležitostně využívala jako meteorologická stanice. Krátkodobě byla obydlena vědci v roce 1957 během Mezinárodního roku geofyziky.\n\nOd 27. června 1974 je ostrov přírodní rezervací. Vstup na něj je dovolen jen na zvláštní povolení amerického úřadu pro ryby a zvěř, které se obvykle vydává jen vědcům a výzkumníkům.\n\nOstrov leží v jižním Pacifiku, má plochu pouhých 4,5 km². Podnebí je rovníkové, s málo srážkami a pálícím sluncem. Teploty jsou trochu zmírňovány konstantním větrem. Povrch je nízký a písečný, částečně porostlý trsy trávy. Korálový ostrov obklopený úzkým zřaseným útesem. Nejvyšší bod leží jen asi 7 metrů nad hladinou moře.\n\nNejsou zde přístavy, lodě musí kotvit na moři a na břeh je nutné se dopravovat pomocí člunů. Ty mohou přistávat buď uprostřed západního pobřeží, nebo nedaleko jihozápadního rohu ostrova. Zhruba uprostřed západního pobřeží se nachází jednoduchý dřevěný denní maják, postavený v roce 1909.\n\nNejsou zde přírodní zdroje pitné vody. Vegetaci ostrova tvoří roztroušené trávy a plazivé keře. Jarvisův ostrov je především hnízdiště pro ptáky a mořské živočišstvo. Asi největším producentem guana je zde rybák černohřbetý, jehož počet na ostrově se odhaduje asi na milion jedinců.\n\nSpojené státy si nárokují exkluzivní ekonomickou zónu 370 km (200 námořních mil) a teritoriální vody 22 km (12 námořních mil).\n\n\n"}
{"id": "107075", "url": "https://cs.wikipedia.org/wiki?curid=107075", "title": "Jasenice (okres Třebíč)", "text": "Jasenice (okres Třebíč)\n\nJasenice (německy \"Jasenitz\", \"Jassenitz\", česky v roce 1918 \"Jesenice\", starší názvy též plebanus in Jessenicz, in villa Jassenicz) je obec v okrese Třebíč. Žije zde obyvatel.\n\nV Jasenici se těžila železná ruda a stříbro, železná ruda se těžila v údolí potoka Jasinka směrem k Jestřabí, železná ruda s obsahem stříbra se pak těžila v lokalitách \"Vošmerky\" a \"Chroustovec\" (později místně pojmenováno \"U stříbrného dolu\"). Těžba přestala v polovině 19. století. Obec leží na rozhraní bítešské žuly a jinošovské ruly.\nPrvní písemná zmínka o obci pochází z roku 1354. Ve 14. století patřila Jasenice pánům z Tasova a vladykům z Jestřebí. V roce 1720 se poprvé objevuje názve Jasenitz. Do roku 1867 byla součástí obce i ves Pucov, do roku 1892 ještě části města Velká Bíteš Březka, Jindřichov a Jestřábí. Mezi lety 1949 a 1960 byla součástí okresu Velká Bíteš.\n\n\n\n\n"}
{"id": "107076", "url": "https://cs.wikipedia.org/wiki?curid=107076", "title": "Jamné nad Orlicí", "text": "Jamné nad Orlicí\n\nJamné nad Orlicí () je obec v okrese Ústí nad Orlicí, v Pardubickém kraji. Žije zde  obyvatel.\n\nJméno obce mělo podobu Jamná, Jamný a Jamné. Až výnosem ministerstva vnitra byl dne 23. února 1922 určen název Jamné nad Orlicí. První zachovaná písemná zpráva o Jamném a jeho kostele pochází z roku 1336. V roce 1358 patřilo zdejší panství litomyšlskému biskupství. Ve zmatcích husitských válek se majitelé několikrát změnili. Po roce 1521 patřilo okolí rodu pánů z z Pernštejna. Dne 7. července 1622 koupil panství Lanškrounské a Lanšperské Karel z Lichtenštejna. Lichtenštejnům patřilo panství až do vzniku samostatné republiky v roce 1918.\n\nV roce 1807 si vystavěla obec první školu. Když byla její kapacita překročena, bylo započato se stavbou školy nové, ta byla dokončena v roce 1862. V roce 1883 byl dostavěn a vysvěcen katolický kostel Nejsvětejší Trojice. V roce 1904 se zde narodil a v roce 1910 nastoupil do místní školy František Filip, který se narodil bez rukou. Přesto dokázal díky pochopení a pomoci svého okolí své postižení překonat. Svůj životní osud literárně zpracoval v několika knížkách. Od 6. června 1914 je v obci poštovní úřad. Od 10. října 1928 zaveden do poloviny obce vodovod (zbytek obce od jara následujícího roku). Dne 20. února 1929 byl zaveden elektrický proud. Od 1. prosince 1934 byla povolena železniční zastávka na trati Letohrad - Lichkov. V současnosti obstarávají dopravní spojení s okolím hlavně autobusové spoje.\n\nTradiční místní výroba kartáčových dřev a vařeček byla v padesátých letech soustředěna do družstva Dřevo, v roce 1961 přejmenovaném na Dřevotvar Jablonné na Orlicí, které vystavělo v roce 1966 v Jamném nový moderní závod na výrobu vařeček, kopistů, obraceček a dalšího dřevěného kuchyňského náčiní, jenž je nyní největším producentem tohoto sortimentu u nás. Jeho roční produkce vařeček převyšuje milion kusů. Nemalá část jeho výroby, na níž se podílí čtyřicítka zaměstnanců, míří i na vývoz, a to především do zemí EU, zejména pak do Velké Británie, ale i do Spolkové republiky Německo a do skandinávských zemí.\n\n\n\n"}
{"id": "107078", "url": "https://cs.wikipedia.org/wiki?curid=107078", "title": "Jakubov u Moravských Budějovic", "text": "Jakubov u Moravských Budějovic\n\nJakubov u Moravských Budějovic (starší názvy též de Jacobaw, in Jacubaw, von Jacubow) je obec v okrese Třebíč. Leží 5 km severozápadně od Moravských Budějovic, uprostřed cesty mezi Jihlavou a Znojmem. Žije zde obyvatel.\n\nObec žije kulturním, sportovním a společenským životem. Své jméno má odvozeno od svatého Jakuba Většího, který je patronem zdejšího kostela. Obcí prochází silnice první třídy I/38.\n\nPrvní písemná zmínka o obci pochází z 13. století. Stával zde středověký hrad, který založil rod Schenků, kteří se uvádí již v roce 1252, prvním majitelem vesnice měl být Wolfram Schenk z Schenkberku. Jeho syn založil ve vesnici vodní hrad, posléze rod vymřel a na počátku 14. století Jakubov vyženil Filip z rodu pánů z Pernštejna a tito šlechtici se začali titulovat jako páni „z Jakubova“. Roku 1384 musel Žibřid z Pernštejna a Jakubova prodat panství s hradem (tvrzí) Janovi z Hardeka, ale zpět do pernštejnského majetku ji získal Vilém I. z Pernštejna. Na konci 15. století získali Jakubov Krajířové z Krajku, za jejich vlády se Jakubov stal městečkem. Od počátku 16. století došlo k častému střídání majitelů. Třicetiletá válka městečko velmi poničila.\n\nObec Jakubov u Moravských Budějovic v roce 2005 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny. Obec Jakubov u Moravských Budějovic v roce 2011 obdržela ocenění v soutěži Vesnice Vysočiny, konkrétně získala ocenění diplom za bohatý kulturní a společenský život. Obec Jakubov u Moravských Budějovic v roce 2012 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec v roce 2014 získala ocenění v rámci soutěže Vesnice Vysočiny 2014, tj. konkrétně obdržela Zelenou stuhu za péči o zeleň a životní prostředí. V roce 2016 získala obec ocenění v soutěži Vesnice Vysočiny 2016, konkrétně obdržela diplom za systematický rozvoj obce.\n\n\n\n"}
{"id": "107079", "url": "https://cs.wikipedia.org/wiki?curid=107079", "title": "Jívová", "text": "Jívová\n\nObec Jívová (dříve též \"Jivavá\" nebo \"Jivová\"; německy \"Giebau\") se nachází v okrese Olomouc v Olomouckém kraji. Leží v Nízkém Jeseníku, asi 7 km východně od Šternberka a protéká jí potok Jírovec. Žije zde obyvatel.\n\nObec se nečlení na části. Od roku 2016 se skládá ze dvou katastrálních území, \"Jívová\" a \"Jívová I\". Převážná většina území obce patří do katastru Jívová o rozloze 15,224474 km², Jívová I je naproti tomu velmi malé katastrální území o rozloze 0,059771 km², rozkládající se v zalesněném údolí na levém břehu řeky Bystřice.\n\nPrvní písemná zmínka o obci pochází z roku 1269, ačkoli již z roku 1220 je známa tzv. Jívovská cesta z Olomouce do Slezska. Jívová původně patřila klášteru Hradisko, poté od poloviny 14. století hradu Tepenci a v roce 1406 ji získal kartuziánský klášter v Dolanech. V době husitských válek zpustla a byla opuštěna, k obnovení vsi došlo až v polovině 16. století. V roce 1581 se Jívová stala městečkem, jenž získalo mílové právo, právo týdenního trhu a dvou jarmarků. Městečko se přes svůj jinak převážně zemědělský charakter rozvíjelo, dolanský klášter zde nechal postavit pivovar a vznikly zde také řemeslné cechy, jejichž význam postupně upadl až zřízením císařské silnice z Olomouce do Opavy, která vedla přes Šternberk.\n\nKdyž byl klášter v roce 1782 zrušen, spravoval Jívavou státní náboženský fond, od kterého ji roku 1825 odkoupil hrabě Filip Ludvík Saint Genois. Ovšem již roku 1850 v souvislosti se vznikem obecních samospráv se Jívová stala samostatnou obcí v politickém a soudním okrese Šternberk. Šlo o relativně velkou, převážně německou obec, která byla centrem pro blízké okolí, fungovala zde továrna na nábytek, tři mlýny, dvě pily a mlékárna. Obyvatelé se také zabývali tkalcovstvím a na kopci Tepenec byl zřízen lom. Po roce 1938 se obec stala součástí Sudet, po válce byli její původní obyvatelé vysídleni a Jívová byla dosídlena Čechy z vnitrozemí. Původní velikosti však již nedosáhla, mj. protože v poválečném období byla zbořena značná část zdejších domů.\n\nObec se mírně rozšířila na základě zákona č. 15/2015 Sb., o hranicích vojenských újezdů, o katastrální území \"Jívová I\", které do 31. prosince 2015 náleželo k vojenskému újezdu Libavá. Původně ovšem pozemky moderního k. ú. \"Jívová I\" tvořily okrajovou část katastrálního území \"Smilov\", jež bylo před vznikem vojenského újezdu Libavá samostatnou obcí, jejíž celá zástavba byla poté srovnána se zemí. K 20. prosinci 2002 se pozemky moderního k. ú. \"Jívová I\" staly součástí rozšířeného k. ú. \"Město Libavá\", z něhož bylo vyčleněny k 2. červnu 2014 v rámci příprav na optimalizaci (zmenšení) vojenského újezdu Libavá.\n\n\nNa hradě Tepenci se nacházel zvon, vyrobený celý ze zlata. Jednou hrad oblehla nepřátelská vojska a obránci raději vzácný zvon zasypali do studně. Když bylo po bitvě, snažili se zvon nalézt, ale ten už na svém místě nebyl. Od té doby jej hledalo mnoho hledačů pokladů, ale dosud žádný neuspěl.\n\nObec tvoří součást římskokatolické farnosti Jívová. Ta je součástí děkanátu Šternberk olomoucké arcidiecéze v moravské církevní provincii. Území zdejší farnosti zahrnuje také obce Domašov nad Bystřicí a Hraničné Petrovice.\n\n\n\n"}
{"id": "107080", "url": "https://cs.wikipedia.org/wiki?curid=107080", "title": "Hvězdoňovice", "text": "Hvězdoňovice\n\nObec Hvězdoňovice (dříve též Hvězdonovice, , \"Siedonowitz\", \"Jesdowitz\") se nachází v okrese Třebíč v Kraji Vysočina. Žije zde obyvatel.\n\nObcí prochází železniční trať Znojmo – Okříšky, na které je zřízena zastávka Hvězdoňovice, a silnice III. třídy.\n\nPrvní písemná zmínka o obci pochází z roku 1371. Do roku 1919 byly Hvězdoňovice osadou Heraltic. V roce 1850 zde žilo 160 obyvatel, v roce 1991 99 obyvatel. Z roku 1776 je zmiňován Panský mlýn, který původně patřil heraltickému panství. Později v letech 1924 je zmiňován tento mlýn s pilou a samotná pila v roce 1939.\n\nV letech 2006–2010 působila jako starostka Marta Dobrovolná, od roku 2010 tuto funkci zastává Karel Juza.\n\nV roce 2019 byla postavena nová zastávka v obci.\n\n\n\n\n"}
{"id": "107081", "url": "https://cs.wikipedia.org/wiki?curid=107081", "title": "Hrutov", "text": "Hrutov\n\nObec Hrutov () se nachází v okrese Jihlava v kraji Vysočina. Území Hrutova je enklávou v území Kněžic. Malá vesnička s kostelíkem kousek od Brtnice leží pod Strážní horou. Nad vesnicí se nacházejí rybníky Nový a Obůrka s bohatou pobřežní vegetací, nedaleko vesnice leží přírodní památka Na podlesích s chráněnou jarní květenou. Žije zde obyvatel.\n\nNázev se vyvíjel od varianty Hruttow (1528), Hrutow (1590, 1678), Hrotow a Hrotov (1906) až k podobě Hrutov v roce 1924. Místní jméno vzniklo přidáním přivlastňovací přípony -ov k osobnímu jménu Hrut (z rodu Hrutoviců). Změna u na o (Hrutov na Hrotov) v letech 1718 až 1906 byla ovlivněna hanáckým nářečím.\n\nPrvní písemná zmínka o obci pochází z roku 1490. Jméno obce pochází od pána Hruta, který tu dříve sídlil na své tvrzi. Kousek hradeb se do dneška dochoval.\n\nV letech 1869–1910 příslušel k vesnici Brodce. K 1. lednu 2007 byla obec převedena z okresu Třebíč do okresu Jihlava.\n\nHrutov leží v okrese Jihlava v Kraji Vysočina. Nachází se 2 km jihovýchodně od Kněžic, 7 km jižně od Brtnice a 5 km severně od Opatova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 578 metrů. Nejvyšší bod, Stráží hora (615 m n. m.), leží jižně od obce. Hrutovem protéká bezejmenný potok, který se západně od vsi vlévá do řeky Brtnice. Na potoce východně od Hrutova leží dva rybníky – Obůrka a Nový rybník.\n\nU Hrutova se nachází unikátní louka, na které kvete vzácná orchidej prstnatec májový a která se po několik staletí kosí pouze ručně. Jde o přírodní rezervaci v níž roste i řada dalších vzácných rostlin, např. vrba rozmarýnolistá či vachta trojlistá, ale také skokan hnědý nebo některé druhy vzácných brouků a motýlů.\n\nPodle sčítání 1930 zde žilo v 49 domech 233 obyvatel. 228 obyvatel se hlásilo k československé národnosti a 1 k německé. Žilo zde 233 římských katolíků.\n\nObec je členem Svazku obcí mikroregionu Černé lesy a Místní akční skupiny Podhorácko.\n\nObec má sedmičlenné zastupitelstvo, v jehož čele stojí starosta Zdeněk Vrtal.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 22. listopadu 2001.\n\nZnak: V modrém štítě šikmý zlatý zúžený hrot, nahoře půl zlaté mušle a půl stříbrné lilie, dole tři kosmá stříbrná břevna. Vlajka: Modrý list se šikmým žlutým klínem vycházejícím ze čtvrté čtvrtiny žerďového a první čtvrtiny dolního okraje do horního cípu listu. V žerďovém modrém poli půl žluté svatojakubské mušle a půl bílé lilie. Ve vlajícím modrém poli tři bílé kosmé pruhy široké jednu osminu délky listu a kolmé na dolní stranu klínu. Poměr šířky k délce listu je 2:3.\n\nObcí prochází silnice III. třídy č. 4029 do Brodců. Dopravní obslužnost zajišťuje dopravce TRADO-BUS. Autobusy jezdí ve směrech Třebíč a Kněžice.\n\n\n"}
{"id": "107085", "url": "https://cs.wikipedia.org/wiki?curid=107085", "title": "Kojatín", "text": "Kojatín\n\nObec Kojatín se nachází v okrese Třebíč v kraji Vysočina. Žije zde obyvatel.\n\nKolem obce prochází železniční lokálka Studenec–Velké Meziříčí se zastávkou \"Kojatín\". Na stavbu železnice byl využit také kámen vytěžený v místním lomu, který je dnes zatopený a jeho zachovalé okolí je vyhledáváno turisty.\n\nPrvní písemná zmínka o obci pochází z roku 1104. Obec byla v roce 1545 úplně vypálena. Z původních 200 lidí zde nezůstal nikdo. Až po dlouhých 200 letech byla obec opětovně vystavěna.\n\n\n\n"}
{"id": "107087", "url": "https://cs.wikipedia.org/wiki?curid=107087", "title": "Kobyly", "text": "Kobyly\n\nObec Kobyly (německy \"Kobil\") se nachází v okrese Liberec v Libereckém kraji. Žije zde  obyvatel.\n\nObec se skládá ze sedmi částí – Havlovic, Janovic, Kobyl, Podhory, Radvanic, Sedliska a Vorklebic. K obci patří též osady s místními názvy Nechálov (zčásti leží na území Kobyl a z části na území Havlovic) a Kojecko (část Havlovic).\n\nPrvní písemná zmínka o obci pochází z roku 1239.\n\n\n\n"}
{"id": "107089", "url": "https://cs.wikipedia.org/wiki?curid=107089", "title": "Kobylnice (okres Kutná Hora)", "text": "Kobylnice (okres Kutná Hora)\n\nKobylnice () jsou obec v okrese Kutná Hora asi 11 km severovýchodně od Kutné Hory. Žije zde obyvatel.\n\nPrvní písemná zmínka o obci pochází z roku 1306. Roku 1950 byla k obci Kobylnice připojena obec Lišice, dnes část obce Svatý Mikuláš.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Kobylnice \"(241 obyvatel)\" byly v roce 1932 evidovány tyto živnosti a obchody: výroba cementového zboží, obchod s dobytkem, hostinec, kolář, košíkář, kovář, krejčí, 16 rolníků, obchod se smíšeným zbožím, spořitelní a záložní spolek pro Kobylnice, Habrkovice a Lišice, švadlena, trafika, obchod se zemskými plodinami.\n\n\nDopravní síť\n\nVeřejná doprava 2011\n"}
{"id": "107091", "url": "https://cs.wikipedia.org/wiki?curid=107091", "title": "Klamoš", "text": "Klamoš\n\nKlamoš () je obec v okrese Hradec Králové, 4 km na jihovýchod od Chlumce nad Cidlinou. Žije zde obyvatel.\n\nJméno obce Klamoš lze s největší pravděpodobností zařadit mezi staročeská jména rodová, kdy obec byla pojmenována jménem jeho zakladatele. I mluvnický výraz vyhovuje: Klamoš založená Klamošem, Boleslav Boleslavem nebo Čáslav Čáslavem. V historických pramenech se podařilo vyhledat listinu z roku 1379, která je uložena v třeboňském archivu a k níž je přivěšena pečeť nižšího šlechtice, jenž se jmenoval Klamoška z Libčan. V erbu měl palečné kolo. Tato listina však nemá žádnou historickou souvislost s obcí Klamoš, ale je přímým důkazem existence osobního jména KLAMOŠ\"ka\".\n\nKlamoš je možno považovat za originální způsob půdorysné organizace zástavby různého charakteru. Původní zástavba obce byla soustředěna kolem tvrziště, chráněného ze tří stran rybníky. Původní návesní charakter obce (asi do roku 1800) s centrální částí – návsí (mezi domy čp. 6, 7, 8 a 23), kde uprostřed byla obecní studna a při hranici domu čp. 23 byl malý a mělký rybníček zvaný Máčedlo, který sloužil k máčení lnu a konopí. Postupným rozšiřováním obce, od první poloviny 19. století, dostává obec i ulicový charakter. Jižně od tvrze byla původní zástavba nepravidelná, zatímco severně od tvrze byla vyměřena řada usedlostí se záhumenicovou plužinou (čp. 11–16). Na místě bývalé tvrze stojí dnes domy čp. 18–25, 27 a 58). Ty nejstarší byly postaveny z opukových základů bývalé tvrze. Hluboký vodní příkop, který chránil tvrz z jižní strany, byl v sedmdesátých letech 20. století zasypán a na jeho místě stojí dnes bytové domy čp. 126 a 127. Ještě v druhé polovině 20. století se pro pojmenování okolí bývalé tvrze běžné používaly názvy jako „Na hradech“ nebo „Na parkánech“. Na mapě stabilního katastru, který byl pro Klamoš dokončen v roce 1842, má Klamoš 39 popisných čísel a až na několik málo výjimek je celá ves z roubených staveb s doškovou střechou. Poslední roubená stavení čp. 31 a 60, jejichž fotografie se dochovaly, byla zbourána v letech 1963–1965. Čp. 60 bylo později přiděleno domu na jiném místě v obci.\n\nPrvní písemná zmínka o obci pochází z roku 1356 a nachází se v církevních knihách, které jsou uloženy v Archivu Pražského hradu. Latinský zápis v českém překladu hovoří o ustavení nového faráře v loučenském kostele (Loučno, zaniklá obec mezi Poděbrady a Kopidlnem): „\"Lubčany – 20. prosince 1356. Za účasti Beneše řečeného Černý z Dětenic, Heřmana z Klamoše (Hermani de Glatmoss) a Mrákoty z Lubčan, v kostele v Lubčanech, byl z důvodů smrti zproštěn úřadu plebán Jan. Za plebána Jana, chráněnce Zdeňka Beneše z Dětenic, byl za něho do úřadu uveden nově biřmovaný plebán z Rožďalovic.\"“ Především z církevních zápisů, ale i ze zápisů v zemských deskách se lze dozvědět o vladycích na klamošské tvrzi. V roce 1370 se objevuje Jan Šerc z Klamoše, který měl podací hlas při kostele v Újezdě. Mezi lety 1370–1378 se Půta z Klamoše zavázal uhradit notáři Hynkovi 50 grošů. V roce 1378 se připomíná Neplach z Klamoše a poté Milota z Klamoše.\n\nMilota zaujímal mezi okolními vladyky výsadní postavení a tak se s ním lze setkat v historických pramenech několikrát. Nejcennější pro historii obce je listina z roku 1401, která je uložena v Národním archivu v Praze ve fondu benediktinského řádu. Jedná se o arbitrážní zápis, kde klamošský vladyka Milota vystupuje v roli arbitra a k této listině je přivěšena jeho pečeť. Pečeť je velice zachovalá a je to jediná památka na středověkou Klamoš. Počátkem 16. století se lze setkat s posledním klamošským vladykou Jetřichem, který držel tvrz pravděpodobně do roku 1508. Po jeho smrti došlo ke sporu mezi vdovou a dcerou, který byl projednáván u komorního soudu. Rokem 1521 se Klamoš dostává do majetku Pernštýnů, kteří ji v roce 1547 postupují královské komoře.\n\nBitva na Bílé hoře roku 1620 přinesla pohromu nejen pro národ a stát, ale hlavně pro nejpočetnější vrstvu, venkovský lid. Zachovalý soupis klamošských usedlíků z roku 1638 svědčí o nebývalé zkáze, kterou přinesla dvě desetiletí války. Z 12 stavení jich bylo shledáno 6 bez živé duše. Jak je uvedeno v \"Gruntovní knize pro Klamoš\" (1690–1780), čítala Klamoš v roce 1713 již 23 stavení. Nejtěžším břemenem venkovského lidu byla robota. Byla to povinnost pracovat bez náhrady na panských pozemcích buď osobou (robota pěší) nebo potahem (robota potažní). Byla to povinnost nikoliv osobní, ale věcná, která trvala jako reálné břemeno na gruntu a převáděla se z otce na syna, ze starého hospodáře na nového. Zvyšování robotních povinností vedlo až k selskému povstání v roce 1775. Zda se klamošští zúčastnili selského povstání není známo, ale jistě nestáli stranou tak významné události. Vedle roboty, naturálních dávek a řádných daní museli klamošští přispívat i na válečná tažení Habsburků. V roce 1747 se z Klamoše platilo 60 zlatých na remonty a v roce 1777 každý klamošský sedlák odvedl 30 zlatých kontribuce, půlsedlák 15-20 zlatých a chalupník 10 zlatých. Sedláci museli vedle kontribuce platit i daň z krve, tj. stavět vojáky. Ulehčení venkovskému lidu přinesla až vláda Josefa II., zejména jeho patent o zrušení nevolnictví (1781). Na zrušení roboty si však museli počkat až do roku 1848.\n\nNejstarší písemnou obecní památkou je \"Obecní kniha klamošská\" z roku 1804. Kniha je vázána ve vepřovici a při jejím založení byla na první stranu zapsána jména všech představených obce. Dále obsahuje rychtářskou instrukci a výpisy z čeledního patentu z roku 1782. Kniha je z větší části čistá a na různých místech jsou zápisy o urovnání sousedských sporů a o prodeji míst v obci na stavbu baráků. K dalším písemným památkám obce Klamoše patří pamětní knihy neboli obecní kroniky.\n\nMezníkem zásadního významu, který ovlivnil život vesnického obyvatelstva v druhé polovině 19. století, bylo zrušení poddanství a roboty v roce 1848. V souvislosti s touto reformou docházelo k převratným změnám především na venkově a v zemědělství. Z tohoto období se dochovaly zápisy obecních protokolů a vyvazovací protokoly. Při jednáních o vyvazení, dne 27. dubna 1850, klamošské občany zastupoval starosta obce Jiří Chára z čp. 16 a dva konšelé. Vyvázání z roboty bylo však za úplatu. Splácení vývazné sumy bylo rozpočítáno na 20 let. Klamošští platili ročně 193 zlatých a 5,5 krejcaru. Celkem zaplatili 3681 zlatých a 50 krejcarů.\n\nZ radosti nad zrušenou robotou, která po staletí soužila vesnické obyvatelstvo, postavili uprostřed obce v roce 1852 „Boží muka“. Na památník z pískovce se složili všichni klamošští sousedé společně. Na podzim roku 2008, za silného větru, spadl pískovcový kříž z podstavce, protože zkorodoval centrální upevňovací trn a obě ramena kříže se ulomila. Obec nechala okamžitě tuto vzácnou památku zrestaurovat a opravený kříž byl u dubnu 2009 opět na svém místě. Po dlouhá léta stála vedle památníku dřevěná zvonička, která vždy, když někdo zemřel, zvěstovala klamošským sousedům tuto smutnou zprávu.\n\nŽivot v obci byl zaměřen hlavně na zemědělské práce, především na vlastních nebo pronajatých pozemcích. Obecní výbor se staral hlavně o spravování obecních cest v okolí obce, propachtování obecních rybníků, honitby a urovnávání sporů mezi klamošskými sousedy. Ke konci 19. století došlo k zakládání různých spolků v obci. V roce 1891 byl založen hasičský sbor a v této době se v Klamoši již hrálo i ochotnické divadlo. Přelom 19. a 20. století se v Klamoši vyznačoval velkou aktivitou obyvatelstva. V roce 1901 byl založen obecní hřbitov, v roce 1902 byla postavena dvoutřídní škola a vysázena kaštanová alej od Božích muk ke hřbitovu. Zásluhou prvního klamošského učitele Václava Plašila byla v roce 1903 založena „Hospodářsko-čtenářská beseda“, jejímž prostřednictvím si členové opatřovali nákup zemědělských strojů, ale také uhlí, umělá hnojiva a mazadla na vozy a stroje. Byl to spolek hospodářský, ale také čtenářský, který měl pěknou knihovnu. Tu však v roce 1921 daroval obci, jako základ pro obecní knihovnu, která je v Klamoši dodnes.\n\nKoncem 19. století se přestalo trojpolně hospodařit a zmizel úhor. Protože se katastr obce nachází převážně na půdách jílovitých, ve kterých se dlouho drží voda, bylo v roce 1904 založeno „Vodní a slinovací družstvo“. Družstvo provádělo melioraci (vysoušení a odvodnění) pozemků. Zpočátku mělo toto družstvo mnoho nepřátel, ale když občané zjistili, že mohou na odvodněných polích dříve sít a sázet, blahořečili zakladatelům. V důsledku obratu peněz, který v průběhu meliorace a po ní mezi obyvatelstvem nastal, byl v roce 1908 založen „Spořitelní a záložní spolek“. Smyslem spolku bylo to, aby si občané mohli v místě bydliště pohodlně svoje peníze ukládat, ale především chudí půjčovat. V lednu 1912 bylo zakoupeno pět petrolejových luceren na železných stojanech a ty byly poté rozmístěny na nebezpečných místech v obci.\n\nV červenci 1914 se nad Evropou zatáhly válečné mraky a z obce bylo odvedeno do války 80 mužů a téměř všechny koně. Značnou zátěž pro obyvatele Klamoše představovaly válečné rekvizice obilí a vozů. V průběhu války se podstatně zvýraznily přežitky v rakousko-uherské monarchii. Konkrétním projevem na vesnici byla masivně rozšířená instituce deputátníků, tj. zemědělských dělníků připoutaných s celou rodinou existenčně k velkostatku nebo k bohatým sedlákům. Zde to bylo především k velkostatku Josefa Lustiga ve Rtánově a velkým selským gruntům v obci. Náhradou za muže, kteří byli na frontě, byli z nedostatku pracovních sil přidělování rolníkům zajatí Rusové a Srbové na práci. V prvním roce války byli do Klamoše dopravení haličtí uprchlíci, o které se musela obec postarat. V průběhu války musela obec poskytnou monarchii celkem osm válečných půjček v celkové hodnotě 8500 korun, které získala buď obecní půjčkou, nebo přirážkou k obecním daním. Na přelomu října a listopadu 1918 doznívaly poslední válečné výstřely. Z 80 mužů povolaných z Klamoše do války se domů nikdy nevrátilo 14 klamošských otců a synů. Jejich hroby jsou rozesety na bojištích celé Evropy.\n\nV prvních poválečných letech nebyla situace v oblasti hospodářské, kulturní, ale i mravní nijak příznivá. Nadále zůstávaly v platnosti všechny rakousko-uherské zákony, nařízení a instituce. Na místa rakouských úředníků byli dosazováni čeští vlastenci. Dle nového volebního řádu byly konány volby i v Klamoši. Do čela obce byl jako starosta zvolen Alois Havlín z čp. 7. V listopadu 1918 schválil nový parlament zákon o obstavení velkostatků, který byl počátkem pozemkových reforem. Do rukou drobných klamošských rolníků se tak dostala půda za přiměřenou náhradu z rozparcelovaného chlumeckého velkostatku Rtánov. Nejprve připadly do vlastnictví tzv. dlouhodobé pachty, část pozemků byla po parcelaci rozprodána a ze zbytku byl vytvořen zbytkový statek, který dostal výměnou za svůj statek u Roudnice Jaroslav Macura. Nově vzniklá ČSR se potýkala s hospodářskými problémy a tak ještě v letech 1919 a 1920 byly prováděny rekvizice obilí a dobytka, ovšem podstatně mírnější než za Rakouska. Na jaře 1919 byla zasazena na návsi (proti obecnímu úřadu) „Lípa svobody“ na paměť osvobození z habsburské poroby.\n\nV roce 1920 byla obec postižena nákazou hovězího dobytka, slintavkou a kulhavkou. Celkem v obci uhynulo 16 krav a také drůbež byla postižena v těchto letech často se opakujícím morem. V tomto roce bylo velké sucho a tak studny v níže položených staveních úplně vyschly. S budováním a rozvodem elektrické sítě se začalo v roce 1922. Páteřní rozvod hradila obec a přípojky k jednotlivým stavením si platil každý sám. Poprvé se rozsvítila žárovka v Klamoši 15. května 1923. Na návrh školní rady byla elektřina zavedena i do školy, kde byly umístěny tři žárovky. V březnu 1925 byl ustaven výbor na přípravu památníku obětem světové války, jehož předsedou se stal řídící učitel Václav Plašil, jenž se sám byl válečným veteránem a legionářem. Z různých návrhů byla vybrána „Socha Svobody“, která byla zadána Boženě Peterkové z Chlumce nad Cidlinou. Bylo vybráno vhodné místo v obci a založen „Park legionářů s památníkem“. Za krásného počasí byl památník 19. července 1925 slavnostně odhalen. Byla to veliká slavnost, které se zúčastnilo i mnoho přespolních občanů.\n\nPrvní autobusové spojení začalo na Štědrý den 1926, ale po půl roce muselo být zrušeno pro nezájem občanů. Obnoveno bylo v červenci 1928 a autobus jezdil na trase Chlumec nad Cidlinou – Přelouč a zpět. V tomto období se v obci hrálo velice čile divadlo a mnohdy klamošští ochotníci sehráli i několik divadelních her za rok. Sbor dobrovolných hasičů musel zasahovat v březnu 1933 při požáru čp. 30. Byl to první požár od roku 1917, kdy tehdy shořela stavení čp. 41 a 44. Největší požár, který obec postihl, byl v roce 1900. Tehdy byly téměř všechny střechy doškové a tak červený kohout skákal z jedné střechy na druhou. Ohni tehdy podlehla stavení čp. 52, 57, 9, 46, 38, a 40. V důsledku velké nezaměstnanosti byl na jaře roku 1935 založen nový rybník „Plivátko“. Na stavbě se podíleli nezaměstnaní občané obce a obec je také platila. Urputné zbrojení v sousedním Německu nevěstilo nic dobrého a mnichovská zrada na českém národě byla předzvěstí smutným časům.\n\n15. březen 1939 bude navždy zapsán v dějinách českého národa jako černý mezník. Rozbití Československa a ztráta svobody hluboce zasáhly do vědomí a myšlení Čechů a Slováků. S těžkým srdcem přijali všichni tuto smutnou zprávu a již v 5 hodin odpoledne projela Klamoší německá motorizovaná hlídka a vyvěsila plakáty s výzvou k zachování klidu a odevzdání všech zbraní. Všechny orientační tabule na úředních budovách musely být napsány dvojjazyčně a stejně tak musely být označeny oba hostince a oba obchody v obci. S válečnými neúspěchy Němců se později stupňovaly i zásahy do poměrně klidného života naší vesnice. Několik občanů muselo nastoupit k „totálnímu nasazení“ na práce v Říši. Na sklonku války byli odváděni někteří občané na stavbu zákopů v okolí Chlumce nad Cidlinou a Hranic na Moravě. Ochotnické divadlo, i přes přísnou cenzuru, udržovalo v lidech národní vědomí a hrdost. V těchto pohnutých letech sehráli klamošští ochotníci i osm představení do roka. V roce 1942 uspořádal klamošský ochotnický spolek festival nazvaný I. měsíc divadel v Klamoši. Tím se Klamoš zařadila na přední místo v kulturním dění v okrese a kraji. Až na příležitostné kontroly byly návštěvy gestapáků v obci vzácné. Teprve koncem ledna 1945 přišli do Klamoše němečtí vojáci, ranění a neschopní boje a káceli v lese stromy. Z kmenů vybudovali u čp. 1 zásek pro případný ústupový boj. Kuchyň měli ve škole a ubytováni byli po domech. Začátkem března pak v obci přibývalo německých uprchlíků, kteří ustupovali před Rudou armádou. K statisícům obětí nacistického běsnění přibyl dne 6. května 1945 klamošský občan Karel Klouček z čp. 49. Po bezpodmínečné kapitulaci Německa byly všem Němcům, kteří byli v obci, odebrány zbraně a střelivo. Na paměť všech obětí druhé světové války byl v obci vybudován památník ze žulového kamene.\n\nBrzy po skončení války došlo v celém státě k politické roztříštěnosti. Nastávající roky přinesly podstatné, ba přímo převratné změny v životě celého národa a každého jednotlivce. Místní poměry byly jako vždy, i v této době, věrným obrazem vnitropolitických událostí. Léta 1946–1947 přinesla politickou nevraživost a nenávist také mezi klamošské obyvatele. V únoru 1948 byl i v Klamoši vytvořen akční výbor Národní fronty. Úkolem akčního výboru byla očista veřejného života od nekomunistických představitelů a odpovědnost za další politický vývoj v obci. Při volbách v roce 1948 bylo v Klamoši odevzdáno celkem 308 hlasovacích lístků, z nichž jich 284 bylo pro kandidátku Národní fronty. Byla založena organizace Českého svazu mládeže, jejíž členové vybudovali památník obětem druhé světové války.\n\nJiž v roce 1946 byl zahájen telefonní provoz a v roce 1948 bylo vybudováno místní rozhlasové zařízení a tím byla zrušena i funkce obecního posla s trubkou. Počátkem roku 1947, po celé řadě překážek, bylo v hostinci „U Kvasničků“ zprovozněno kino s 200 sedadly a skloněnou podlahou, které sloužilo až do počátku 80. let. Na posvícenskou taneční zábavu v listopadu 1946 vzpomínají pamětníci ještě dnes. Nad vírem tanečního veselí v sále vypukl požár, který zničil celý hostinec i s jevištěm. Nejvíce byli postiženi klamošští divadelní ochotníci, protože přišli o domácí scénu. Během roku 1947 byly však hostinec i divadelní scéna opraveny. V nastávajícím roce byla zahájena pravidelná autobusová doprava mezi Chlumcem nad Cidlinou a Pardubicemi, na jejíž trase ležel i Klamoš.\n\nK založení JZD v obci došlo až v roce 1956, a to mnoha problémech. V Klamoši ale nedošlo k řádným tzv. „vyhnáním z gruntu“. Všichni sedláci postupně vstoupili do družstva a v počátcích bylo ustájení družstevního dobytka v jejich chlévech. Po výstavbě kravína byl dobytek sveden na jedno místo. Z původní Hospodářsko-čtenářské besedy vzniklo vodní a později slínovací družstvo. Kulturní život v obci byl reprezentován především divadelním spolkem „Vojan“, kapelou a pěveckým sborem Jana Těšíka. K největším kulturním akcím v druhé polovině 20. století patří: „Sjezd ochotníků divadla v Klamoši“ – 1954, „Hasičsko-samaritánský den“ – 1957, „Sjezd rodáků Klamoše a Štíta“ – 1973 a v roce 1991 „Oslavy 100 let Hasičského sboru v Klamoši“. V roce 1961 byla s Klamoší sloučena sousední obec Štít a také v tomto roce vypukla v obci slintavka a kulhavka hovězího dobytka. Obec byla na dva měsíce neprodyšně uzavřena a tak se občané rozhodli a zahájili přestavbu obecního úřadu. V nové budově byla v přízemí otevřena mateřská škola, kterou do té doby nahrazoval zemědělský útulek pro děti. V následujících letech byla vybudována v celé obci kanalizace a výbojkové osvětlení, otevřena nová samoobslužná prodejna družstva Jednota. Rybník „Špičí“, který je uprostřed obce, byl odbahněn, zmenšen a hráze byly zpevněny betonovými panely, čímž vznikla požární nádrž. Byl vybudován „Dům služeb“ s požární zbrojnicí a část obecních komunikací byla potažena asfaltovým povrchem.\n\nPříchodem nového ředitele klamošské školy Karla Přibyla v roce 1964 se začala psát nová historie kulturního života v obci. S jeho příchodem došlo k oživení v činnosti spolku „Osvětové besedy“. Začala se znovu hrát divadla a začaly vycházet místní noviny \"Klamošský zpravodaj\", který byl zasílán poštou všem rodákům a vojáků na základní vojenské službě. Byly pořádány „Staročeské máje“. Byla obnovena činnost sportovního klubu „Sokol“ a také klamošští fotbalisté vstoupili do okresní soutěže. V roce 1972 byl řídící učitel Karel Přibyl přeložen na nové působiště do Hradce Králové. S jeho odchodem se začal z obce vytrácet i kulturní život.\n\nPolitická situace v obci po roce 1989 byla věrným obrazem celostátního vývoje v celé republice. Činnost společenských organizací byla utlumena a některé spolky zanikly úplně. Zaniklo u JZD, v jehož prostorách začal krátce a neúspěšně podnikat soukromý zemědělec. Velký nemovitý majetek po bývalém JZD v současné době, až na pár výjimek, chátrá. V posledních letech 20. století byla rozvodná elektrická síť převedena do země a byl vybudován rozvod plynu a pitné vody po celé obci. Ne všichni občané však využili této možnosti a své domy k nově vybudovaným sítím nepřipojili.\n\nŠkolní vzdělání dostávaly klamošské děti na přelomu 18. a 19. století s největší pravděpodobností ve vápenské škole, i když doklady o tom chybí. Byla to farní škola, do jejíž kolatury patřila i Klamoš. Teprve na základě josefínských reforem vznikla škola při filiálním kostele v Újezdě, kde od roku 1823 byla vedena kronika školy. K újezdské škole byla přiškolena v první polovině 19. století i Klamoš. Prostudováním třídních katalogů však lze zjistit, že děti chodily do školy mnohdy velmi sporadicky, na což si v kronice stěžuje i učitel. Děti musely pomáhat při polních pracích a tak jejich účast ve škole byla častější od podzimu do jara. Vzdálenost do školy byla přes tři kilometry a mnohdy nemohly jít do školy pro nepřízeň počasí. Rokem 1900 začalo obecní zastupitelstvo Klamoše jednat o stavbě vlastní školy. Po složitých jednáních byla škola v obci postavena v roce 1902. Povolení k vyučování dostala obec od 1. ledna 1902, ale vyučování začalo v hostinci „U Chárů“, protože škola nebyla ještě dostavěna. Vyučování v nové školní budově začalo 5. října 1902. Školní budova plnila své poslání až do 30. června 1976, kdy musela být uzavřena pro nízký počet žáků. Klamošskou školou prošla za 74 let její existence téměř tisícovka žáků. Po uzavření základní školy byla do budovy přemístěna mateřská škola, ale i ta byla pro nedostatek dětí v roce 2000 uzavřena. O historii klamošské školy vyšla v roce 2006 obsáhlá monografie.\n\nV průběhu minulého století vznikaly v obci dobrovolné organizace občanů, založená za různým účelem. Některá sdružení, jako např. hasičský sbor, působí v obci nepřetržitě od svého založení dodnes. Mezi lety 1948 a 1989 byly některé organizace založeny ne z vůle a potřeb občanů, ale na pokyn politických struktur státu. Doba existence spolků byla různá a tak je uveden alespoň rok založení:\n\nKe Klamoši se váží dvě pověsti, které literárně zpracoval rodák z blízkého Pamětníka a chlumecký učitel Václav Horyna ve své knize \"Pověsti kraje Malátova a Klicperova\" (1941). První pověst „Klamošská lípa“ vypráví o téměř 500 let staré klamošské lípě, nejstarším památném stromu v širém okolí. Druhá pověst „Klamošská tvrz“ čtenáře zavádí do 14. století a pojednává o vzniku jména obce Klamoš. Ve své další sbírce pověstí \"Stopami dalekých věků\" (1948) seznamuje Václav Horyna čtenáře se třetí klamošskou pověstí nazvanou „Peklo nevolníků“. Pověst pojednává o utrpení klamošských nevolníků a vzniku dnešního remízku Peklo u Rtávova.\n\nObec Klamoš se člení na dvě místní části:\n\nRtánov je zaniklá obec, později panský dvůr, dnes součást obce Klamoš. První podoba tohoto jména zněla \"Hrtanov\" a představovala Hrtanův dvůr. Příjmení Hrtán od obecného podstatného jména hrtan (lidově chřtán, křtán) a bylo postupnou přezdívkou, nadávkou člověka hladového, žrouta nebo pijana. V roce 1397 je latinská podoba místního jména \"Hrtanow-villa\" (villa = ves), z roku 1521 pochází první český zápis \"Rtanow\", ale roku 1559 se objevuje znovu Hrtanov. Od roku 1882 úředně Rtánov (německy \"Rtanau\"), lidově též \"Vertánov\" (ve Rtánově).\n\nPřed husitskými válkami býval samostatnou obcí při velkém rybníku téhož jména. Vodu do rybníka přiváděla strouha od Klamoše a v období sucha i umělý kanál z Bystřice, zvaný řeka Nechánská či lidově Čertova brázda, vedoucí ve směru od Nového Města. V chlumeckém urbáři z roku 1571 je Rtánov označen už jen jako „ves pustá“. Ale ani před zbořením neobývalo ves Rtánov mnoho lidí. Byli zde čtyři sedláci a ostatní byl „lid dělný ode dvora“. V urbáři z roku 1670 lze číst: „\"Nyní roku toho jsou usedlosti zarostlá rokytím, k tomu se také vysoko zatápějí, takže se jich nyní těmito časy velmi málo užíti může\"“. Na místě zaniklé obce vznikl panský dvůr chlumeckého velkostatku rodu Kinských. Podle sčítacích operátů z roku 1869 měl Rtánov 49 obyvatel, z čehož převážnou část tvořila čeleď pracující u dvora. Od roku 1910 byl nájemcem dvora i s polnostmi Josef Lustig. Po vzniku samostatného Československa (1918) byla provedena pozemková reforma a parcelací pozemků dvora Rtánova se dostala půda, za přiměřenou cenu, do rukou drobných rolníků, kteří ji měli v dlouhodobých pachtech, a část půdy byla rozprodána ostatním zájemcům. Z objektu dvora Rtánova a zbytků neprodaných polí byl vytvořen zbytkový statek, který dostal v roce 1922, výměnou za svůj statek u Roudnice, Jaroslav Macura. Po roce 1948 byl dvůr znárodněn a hospodařily zde Státní statky Chlumec nad Cidlinou. Po roce 1989 se majetek vrátil v restituci Václavu Macurovi, který ho krátce pronajal soukromému zemědělci. Celá usedlost je v současné době opuštěna, bez „živé duše“ a pouze chátrá.\n\n\n\n"}
{"id": "107093", "url": "https://cs.wikipedia.org/wiki?curid=107093", "title": "Kladeruby nad Oslavou", "text": "Kladeruby nad Oslavou\n\nObec Kladeruby nad Oslavou (česky do roku 1918 i \"Kladoruby\", \"Kladeruby\", \"Kraderuby\" či \"Kladruby\"; německy \"Kladerub\") se nachází v okrese Třebíč v Kraji Vysočina. Žije zde obyvatel.\n\nObec Kladeruby nad Oslavou je v písemných pramenech uváděna poprvé v roce 1368. V té době se nazývala \"Kladoruby\". Název byl odvozen od zaměstnání původních osadníků, kteří byli dřevorubci neboli rubači klád. Do roku 1913 se všeobecně užívalo názvu Kladoruby.\n\nVýnosem okresního hejtmanství z roku 1912 č. 20/516 byl stanoven úřední název Kladeruby. Podél Kladerub procházela ve středověku Haberská cesta. Do roku 1890 měla obec 246 obyvatel a asi 40 domů. V současnosti má obec 58 domů a 197 obyvatel. Do roku 1919 byla součástí Kladerub i obec Kramolín. Mezi lety 1949–1960 byla obec začleněna k okresu Velká Bíteš.\n\nDo roku 2014 zastával funkci starosty Jiří Staněk, od roku 2014 vykonává funkci starosty Milan Horký.\n\nNejbližší historickou památkou je lovecký zámeček na Vlčím kopci vystavěný v letech 1829–1830 Jindřichem Vilémem Haugwitzem, který byl v majetku Haugwitzů až do roku 1945. Dále patří mezi památky na katastru Kladerub rozhledna Babylon (491 m nad mořem) na Zeleném kopci z roku 1831.\n\nV místních lesích se nachází památník posledního střeleného jelena v panství. Od zámečku na Vlčím kopci vedla tzv. Anina cesta, která vedla k zámku v Náměšti nad Oslavou a křížila řeku Oslavu.\n\nKladeruby nad Oslavou patří do Římskokatolické farnosti Mohelno.\n\n\n"}
{"id": "107108", "url": "https://cs.wikipedia.org/wiki?curid=107108", "title": "Lelekovice", "text": "Lelekovice\n\nLelekovice jsou obec v okrese Brno-venkov v Jihomoravském kraji. Rozkládají se na rozhraní Drahanské a Bobravské vrchoviny v průměrné nadmořské výšce 312 m. Jejich katastrální území má rozlohu na 7,29 km². Žije zde obyvatel. Obcí protéká potok Ponávka, na kopci nad obcí se nachází televizní vysílač.\n\nPrvní písemná zmínka o obci pochází z roku 1288 v listině, kde je psáno, že Hartman z Holštejna daroval oslavanskému klášteru svůj majetek ve Studyni. Jedním ze svědků této události je i Herman z Lelekovic. Tato nejstarší písemná zmínka byla stanovena jako počátek historie obce, ale osídlení je prokazatelně starší.\n\nJeště v 16. století byly Lelekovice samostatná farnost, v roce 1640 byly připojeny k farnosti Lipůvka, od roku 1785 patří do farnosti Vranov u Brna.\nK 1. lednu 1961 byl katastr Lelekovic usnesením ONV Brno-venkov ze dne 22. prosince 1960 menšen o pozemky o rozloze 5,8546 hektarů, ležící u východního okraje kuřimské místní části Podlesí. Tehdy byly důvodem dva obytné domy a kulturní dům, urbanisticky patřící do sídliště Podlesí. Později byly provedeny ještě další změny hranice Lelekovic.\n\nNa počátku 17. století měla obec 36 domů, po třicetileté válce bylo 7 z nich pustých. V roce 1790 měla obec 60 domů a 300 obyvatel, roku 1834 77 domů a 478 obyvatel.\n\n\nNad obcí se vypíná masiv Babího lomu (562 m n. m.) s rozhlednou - nejvyšší vrchol v blízkém okolí Brna.\n\nDopravu zajišťují autobusové linky 41 a 310 IDS JMK, které jezdí pravidelně k železniční zastávce Česká a dále do Brna nebo Kuřimi. V noci jsou Lelekovice obsluhovány brněnskou noční autobusovou linkou N91.\n\nV Lelekovicích se nachází základní škola, která byla dostavěna roku 1887. V roce 2012 byla dokončena přístavba navržená Gustavem Křivinkou. Školu ročně navštěvuje přes 150 žáků.\n\nSbor dobrovolných hasičů v Lelekovicích byl založen již v roce 1884. členové se schází v místní požární zbrojnici, ke které patří také hřiště. Jednotka sboru dobrovolných hasičů obce Lelekovice je zřízena na základě §29 a § 68 zákona 133/1985 Sb., o požární ochraně, ve znění pozdějších předpisů. Organizační struktura jednotky odpovídá vyhlášce 247/2001 Sb., o organizaci a činnosti jednotek PO ve znění vyhl. 226/2005 Sb. Jednotka SDH obce Lelekovice je místní jednotkou pro obec Lelekovice a obec Česká, se kterou je uzavřena smlouva podle §69a zákona 133/1985 Sb., o požární ochraně, ve znění pozdějších předpisů. Jednotka Sboru dobrovolných hasičů Lelekovice je zařazena podle Požárního poplachového plánu Jihomoravského kraje do kategorie JPO III/1. Z toho vyplývá, že je předurčena i pro zásahy mimo území zřizovatele, tj. obce Lelekovice a k nahlášené události musí vyjet do deseti minut. Zabezpečuje výjezd jednoho požárního družstva. Členové jednotky nevyjíždí pouze k zásahům, ale musí se také věnovat školení, výcviku a odborné přípravě. Mimo to musí provádět opravu a údržbu techniky, výstroje a výzbroje a budovy hasičské zbrojnice.\n\nV obci se každoročně koná několik akcí, například masopust, letnice,divadelní víkend \"Lelediv\", Lelkování na Skalce, Bleší trh a mnohé další.\n\nV obci se každoročně koná několik sportovních akcí, například Lelekovická volejbalová liga (LVL), několik turnajů v badmintonu a volejbalu, atletické závody \"Čiperný Lelek\" pro děti od 2 do 12 let, Olympijský běh, dětský duatlon, biatlon a mnohé další.\n\n\n"}
{"id": "107110", "url": "https://cs.wikipedia.org/wiki?curid=107110", "title": "Lejšovka", "text": "Lejšovka\n\nLejšovka () je obec v okrese Hradec Králové. Žije v ní obyvatel. Obec se nachází 7 km na jih od města Jaroměř. První písemná zmínka o obci pochází z roku 1406.\n\n"}
{"id": "107111", "url": "https://cs.wikipedia.org/wiki?curid=107111", "title": "Líté", "text": "Líté\n\nLíté je obec v okrese Plzeň-sever 28 kilometrů severozápadně od Plzně. Součástí obce je i vesnice Spankov. Celkem v nich žije obyvatel.\n\nPrvní písemná zmínka o obci pochází z roku 1175.\n\nV obci se nachází koupaliště s venkovním bazénem o rozměru 40 krát 30 metrů.\n\n"}
{"id": "107113", "url": "https://cs.wikipedia.org/wiki?curid=107113", "title": "Kunějovice", "text": "Kunějovice\n\nKunějovice () jsou vesnice v okrese Plzeň-sever. V obci žije obyvatel. Katastrální území \"Kunějovice\" měří 440,74 ha.\n\nPrvní písemná zmínka o vsi je z roku 1269.\n"}
{"id": "107114", "url": "https://cs.wikipedia.org/wiki?curid=107114", "title": "Kuřimská Nová Ves", "text": "Kuřimská Nová Ves\n\nKuřimská Nová Ves je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 9 kilometrů západně od Tišnova. Žije zde obyvatel. Součástí obce je také vesnice Prosatín.\n\nSeverně od obce se nachází přírodní památka Pláně.\n\nPrvní písemná zmínka o obci pochází z roku 1364. Na konci roku 2001 byla ke Kuřimské Nové Vsi připojena do té doby samostatná obec Prosatín.\n\n\n\n"}
{"id": "107117", "url": "https://cs.wikipedia.org/wiki?curid=107117", "title": "Kuřimské Jestřabí", "text": "Kuřimské Jestřabí\n\nKuřimské Jestřabí je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 8 kilometrů západně od Tišnova. Žije zde obyvatel. Součástí obce je také vesnice Blahoňov.\n\nNa západ od obce se nachází kopec Mlýnský vrch (435 m n. m.).\n\nPrvní písemná zmínka o obci pochází z roku 1390.\n\n\n"}
{"id": "107119", "url": "https://cs.wikipedia.org/wiki?curid=107119", "title": "Krsy", "text": "Krsy\n\nKrsy () je vesnice v okrese Plzeň-sever. Do obce patří ještě vesnice Kejšovice, Polínka, Skelná Huť, Trhomné a zaniklá osada Umíř. Celkem v nich žije obyvatel.\n\nPrvní písemná zmínka o vsi je z roku 1183, kdy ji kníže Bedřich daroval manětínským johanitům.\nVe čtrnáctém století zde byl postaven kostel svatého Vavřince, ke kterému později přibyla věž a během let prošel barokními a klasicistními úpravami.\n\n\n"}
{"id": "107126", "url": "https://cs.wikipedia.org/wiki?curid=107126", "title": "Krasíkov (okres Ústí nad Orlicí)", "text": "Krasíkov (okres Ústí nad Orlicí)\n\nKrasíkov (německy \"Budigsdorf\") je moravská obec v okrese Ústí nad Orlicí, 14 km jihovýchodně od Lanškrouna a 17 km jihozápadně od Zábřehu. Na severním konci Krasíkov sousedí s obcí Tatenice, na jihu pak s obcí Třebařov, která již leží v okrese Svitavy. Obcí protéká řeka Moravská Sázava. Žije zde obyvatel.\n\nPrvní písemná zmínka o obci pochází z roku 1267.\n\nV roce 1845 byla uvedena do provozu železniční trať Olomouc-Praha, která vede mezi obcemi Tatenice a Krasíkov tunelem. Je dlouhý 146 metrů a nebyl ražen, ale vznikl jako zaklenutý skalní zářez. Jedná se o nejstarší dochovaný dvoukolejný tunel na území České republiky \n\nObyvatelé Krasíkova mohou k dopravě využít autobusy na Lanškroun a Moravskou Třebovou nebo osobní vlaky ze zastávky Krasíkov ležící na koridoru Olomouc - Česká Třebová.\n"}
{"id": "107130", "url": "https://cs.wikipedia.org/wiki?curid=107130", "title": "Kosořín", "text": "Kosořín\n\nKosořín () je obec v okrese Ústí nad Orlicí, nacházející se na jižním okraji města Choceň. Žije zde obyvatel.\n\nPrvní písemná zmínka o obci pochází z roku 1292.\n\n"}
{"id": "107132", "url": "https://cs.wikipedia.org/wiki?curid=107132", "title": "Líně", "text": "Líně\n\nLíně je obec v okrese Plzeň-sever. Nachází se přibližně jedenáct kilometrů jihozápadně od Plzně. Žije v ní obyvatel.\n\nPrvní písemná zmínka o vesnici je z roku 1115.\n\n\nV obci se nachází koupaliště s venkovním bazénem o rozměru 70 × 20 metrů. V listopadu 2008 byl otevřen sběrový dvůr, který je určen pro všechny druhy odpadů z domácností, včetně nebezpečného odpadu. Celý areál má plochu asi 2500 metrů čtverečných a stál přes 5,8 milionů Kč. Na území obce se také nachází veřejné vnitrostátní a neveřejné mezinárodní letiště Plzeň-Líně.\n\n\n"}
{"id": "107162", "url": "https://cs.wikipedia.org/wiki?curid=107162", "title": "Libníkovice", "text": "Libníkovice\n\nLibníkovice () jsou obec v okrese Hradec Králové.\nŽije zde obyvatel. První písemná zmínka o obci pochází z roku 1546.\n\nNa vrcholu Lohová (311 m n. m.) 1 km na východ od obce stojí veřejnosti nepřístupná věž (vysílač). Směrem na Výravu je bezejmený kopec s nově rekonstruovanou rozhlednou.\n\n\n"}
{"id": "107163", "url": "https://cs.wikipedia.org/wiki?curid=107163", "title": "Libecina", "text": "Libecina\n\nObec Libecina () se nachází v okrese Ústí nad Orlicí v Pardubickém kraji.\nŽije zde obyvatel.\n\nPrvní písemná zmínka o obci pochází z roku 1461.\n\n"}
{"id": "107164", "url": "https://cs.wikipedia.org/wiki?curid=107164", "title": "Libřice", "text": "Libřice\n\nLibřice () jsou obec v okrese Hradec Králové. Žije v nich obyvatel.\n\nPrvní písemná zmínka o obci pochází z roku 1356.\n\n\n"}
{"id": "107165", "url": "https://cs.wikipedia.org/wiki?curid=107165", "title": "Libčany", "text": "Libčany\n\nLibčany () jsou obec v Královéhradeckém kraji. Leží 10 km západně od Hradce Králové a 5 km na jihovýchod od zámku Hrádek u Nechanic. Žije v nich obyvatel. Malíř Mikoláš Aleš údajně tuto vesnici, díky její malebné poloze mezi lesy a ovocnými sady, nazval „Český Betlém“.\n\nMísto, na němž se obec rozkládá, bylo osídlené již v době předhistorické. Nejstarší písemný záznam o existenci Libčan je z roku 1073. Vesnice byla pod záštitou opatovického kláštera a je v jeho archivu uváděna daty 1251, 1352 a 1374. V letech 1541–1547 se Libčany staly majetkem města Hradec Králové. Po vzpouře proti Ferdinandu I. ale Hradec Libčany kvůli konfiskaci ztratil.\nNa místo městského hejtmana nastoupil císařský starosta Jindřich Nejedlý. Po něm to byli Strakové z Nedabylic, kteří vymřeli po přeslici. Od roku 1866 do roku 1929 zde vládli Harrachové. V roce 1775 vypukly v Libčanech selské rebelie. Vzbouřený lid zpustošil panský zámek jen proto, aby pomstil svůj dlouholetý útisk.\n\nK Libčanům patří i významní rodáci jako např.: národní umělec a akademický malíř Vojtěch Sedláček, loutkář a loutkoherec Matěj Kopecký a výtvarník a učitel František Michálek (1896–1966).\n\nDalší významné osobnosti, které v Libčanech žily a působily, jsou: v letech 1852–1860 pokrokový lékař František Cyril Kampelík, známý propagátor venkovských záložen „kampeliček“. Napsal mnoho spisů často vydávaných pod pseudonymem „Libčanský“. V bývalém pivovaru stála kolébka akademika Zdeňka Wirtha (1878–1961), historika umění a předního pracovníka památkové péče. Několik let navštěvoval zdejší školu a žil zde u svých pěstounů Jaroslav Durych, který později vyrostl ve významného spisovatele. Svoji první učitelskou štaci zde prožil básník Rudolf Medek. Na libčanské škole působil většinu let svého života učitel a pozdější ředitel Josef Kozel – Halinecký, vynikající metodik, elementarista. Pro děti napsal mnoho básní, písniček a dramatických scének. Některé vlastní verše sám zhudebnil. Literární příspěvky uveřejňoval ve sborníku Královéhradecko, který po nějaký čas také redigoval. V letech 1930–1965 působil v Libčanech vlastenecký kněz Antonín Marek, který si získal pro svou vzácnou povahu a hrdé vlastenectví oblibu spoluobčanů, bez rozdílu politické a náboženské příslušnosti.\n\nKulturní život v Libčanech v minulosti významně ovlivňovala Újezdní beseda pod vedením Františka Michálka a divadelní spolek „Tyl“, který pod vedením Karla Morávka a Jiřího Paukerta sehrál mnoho významných a hodnotných představení. Divadla se hrála zejména v přírodě u „Libušiny studánky“ za hostování herců Národního divadla v Praze. Činnost tohoto souboru pokračovala s menšími přestávkami až do roku 1983.\n\nO původu Libčan se zachovala lidová pověst, vypravovaná od starých lidí. Vypravuje se takto: Slavný vévoda Břetislav I. (1037–1055) navštívil se svým synem Jaromírem Hradcem a vyjel si na lov do tmavých hvozdů, od nich jméno Hvozdnice. Spatřil divokého kance, pronásledoval jej a zabloudil. Tu slyší pískání jakéhosi ptáčníka jménem Libčana, jde k němu a dostává v jeho chatrči pohostinství a nocleh. Ráno provázen z hvozdů ptáčníkem, nalezl své služebnictvo, které ho hledalo. Ptáčník, když zjistil koho pohostil, padl na kolena. „Vstaň příteli“, pravil Břetislav, „vstaň, a buď ubezpečen, že jsi mi velké dobrodiní prokázal. Ten vrch, na němž tvé čihadlo stojí až dolů k údolí, celé široké okolí i s hvozdem, jest od té chvíle majetkem tvým i tvých dědiců.“ Z boudy ptáčníkovy stal se hrádek, kolem něhož vznikla osada, nazvaná po ptáčníkovi „Libčany“.\n\n\n\n\n\n\n"}
{"id": "107166", "url": "https://cs.wikipedia.org/wiki?curid=107166", "title": "Lhota pod Libčany", "text": "Lhota pod Libčany\n\nLhota pod Libčany () je obec v okrese Hradec Králové, kraj Královéhradecký, zhruba 10 km jihozápadně od Hradce Králové. Žije zde obyvatel.\n\nNa jižním konci obce je nádraží Českých drah na trati z Chlumce nad Cidlinou do Hradce Králové. Na severu ji lemuje silnice číslo 611 z Hradce Králové do Prahy. U ní obec končí a dále na sever se rozkládá vesnička zvaná Libčany. Na jihu se naopak rozprostírá i za železniční trať, směrem ke vsi Hubenice, která je součástí obce.\n\nPrvní písemná zmínka o obci pochází z roku 1436.\n\n\n"}
{"id": "107167", "url": "https://cs.wikipedia.org/wiki?curid=107167", "title": "Lochousice", "text": "Lochousice\n\nLochousice je vesnice a obec v okrese Plzeň-sever, Plzeňský kraj. Leží 22 kilometrů jihozápadně od Plzně a devět kilometrům západně od Nýřan. V obci žije obyvatel. Protéká jí Touškovský potok a v katastrálním území Lochousic na něm leží Nový rybník, Starý rybník a Lochousický rybník.\n\nPrvní písemná zmínka o vsi je z roku 1186.\n\n\n"}
{"id": "107168", "url": "https://cs.wikipedia.org/wiki?curid=107168", "title": "Lochenice", "text": "Lochenice\n\nLochenice () jsou obec v okrese Hradec Králové. Žije zde obyvatel.\n\nLochenice se nacházejí při severním okraji Předměřic nad Labem. Prochází jimi železniční trať Pardubice – Hradec Králové – Liberec, na východní straně se nachází zastávka. Na východě podél vsi protéká řeka Labe.\n\nPrvní písemná zmínka o vsi pochází z roku 1143, a to v zakládací listině Strahovského kláštera. Patřila k 13 vesnicím bydžovského a královéhradeckého okresu, které klášteru udělil pražský biskup Jan I. K roku 1350 je doložena existence farního kostela, který byl během husitských válek vyrabován a po nich obnoven. Tehdy ves patřila světským majitelům. Roku 1469 ji město Hradec Králové zakoupilo od Lva Tlusky z Čechtic. Roku 1586 postihla Lochenice morová epidemie. Za třicetileté války roku 1642 byly vypleněny. V berní rule z roku 1654 se zde popisuje 16 dvorů, z nichž 13 bylo vypáleno při požáru roku 1666. Další požár Lochenice postihl roku 1714, tehdy lehlo popelem 17 stavení. V sedmileté válce roku 1763 pruská vojska celou ves vyplenila. Poslední morová epidemie vypukla roku 1772.\n\nRoku 1850 Lochenice připadly Hradci Králové. Od roku 1851 se začala pěstovat řepa cukrovka a budovat cukrovar v Předměřicích nad Labem. Roku 1856 byla severně od vsi postavena první trať železnice a 3. října 1857 vyjel z Pardubic do Liberce první vlak. 3. července 1866 se několik kilometrů odtud ve Chlumu odehrála bitva u Hradce Králové. Roku 1911 tu žilo 746 obyvatel. Mezi léty 1915 a 1925 byla regulována řeka Labe. V letech 1949–1960 byly Lochenice připojeny k Hradci Králové.\n\n\n\n"}
{"id": "107170", "url": "https://cs.wikipedia.org/wiki?curid=107170", "title": "Litvínovice", "text": "Litvínovice\n\nLitvínovice (něm. \"Leitnowitz\", \"Leutwinsdorf\") jsou obec ležící v okrese České Budějovice v Jihočeském kraji, po levém břehu řeky Vltavy zhruba 3 km jihozápadně od centra Českých Budějovic. Žije zde obyvatel.\n\nLitvínovicemi protéká Litvínovický potok, na západ od Litvínovic se nachází systém tří spojených rybníků:\nSeverovýchodním směrem se mezi Litvínovicemi a centrem Českých Budějovic prostírá rozlehlý park Stromovka, jihozápadně od vsi je situováno Jihočeské letiště České Budějovice.\n\nObec Litvínovice se skládá ze tří částí, které leží v katastrálním území \"Litvínovice\".\n\n\nPrvní písemná zmínka o vsi (\"Lutwinouich\") pochází z roku 1259, kdy ji Vok I. z Rožmberka jmenuje mezi vesnicemi, z nichž má dostávat desátky jím tehdy zakládaný vyšebrodský klášter.\n\nV letech 1850 až 1867 tvořily Litvínovice součást obce Rožnov, poté se staly samostatnou obcí, jíž zůstávají podnes vyjma krátkého období od počátku roku 1952 do 16. května 1954, kdy byly začleněny pod město České Budějovice. Obec Mokré s osadou Šindlovy Dvory byla připojena k Litvínovicím dne 12. června 1960.\n\nAž do poloviny 20. století bylo obyvatelstvo všech tří částí nynější obce národnostně smíšené, ve vlastních Litvínovicích se k německému jazyku hlásilo v roce 1910 přibližně 76 % obyvatel, v roce 1930 44 %.\n\n11. února 1929 zde byla zaznamenána teplota vzduchu -42,2 °C, což je historicky nejnižší teplota v Česku vůbec. Měření provedl ve Stecherově mlýně amatérský meteorolog Jaroslav Maňák, 48letý profesor českobudějovického gymnázia v České ulici. Teplotu ovlivnila silná pokrývka sněhu, inverze a měřící stanice byla navíc u vody (stanice byla v roce 1945 zrušena). \n\n\n"}
{"id": "107171", "url": "https://cs.wikipedia.org/wiki?curid=107171", "title": "Litovany", "text": "Litovany\n\nLitovany jsou obec v okrese Třebíč. Žije zde obyvatel.\n\nPrvní zmínka o obci pochází z roku 1338. V roce 1353 je zde uváděna tvrz, která náležela Ctiborovi z Litovan. V roce 1385 předal Jan z Litovan tvrz Janu z Vejtmíle. V roce 1493 připadl statek i tvrz Hynku z Bačkovic. V roce 1555 připojil Jan Zelený z Říčan Litovany ke Krhovu a tvrz postupně zanikla a tedy od poloviny 16. století patří obec k panství krhovskému, později hrotovskému. Do historie místa se zapsal i obávaný loupežník Vilém Sudlice z Litovan, který se v roce 1408 stal nástupcem loupeživého rytíře Hynka Jevišovického z Kunštátu řečeného Suchý Čert na nedalekém hradě Rabštejn.\n\nV obci se nachází moderní kaple sv. Otce Pia X. postavená v 60. letech minulého století a vysvěcená v roce 1970. Kaple, spadající do farnosti Biskupice, je jedním z mála katolických chrámů, který se podařilo postavit v době komunistické totality díky období tzv. pražského jara.\n\n\n\n\n"}
{"id": "107172", "url": "https://cs.wikipedia.org/wiki?curid=107172", "title": "Litohoř", "text": "Litohoř\n\nLitohoř (starší název \"Lutochor\", \"Lutinchorn\", \"Lethochorn\", název by měl znamenat Lutochořův majetek\"\") je obec v okrese Třebíč. Žije zde obyvatel. Obcí prochází silnice první třídy I/38.\n\nPrvní písemná zmínka o obci pochází z roku 1190, kdy v roce 1162 byla darována obec znojemským knížetem Konrádem premonstrátskému klášteru v Louce u Znojma, stejně tak daroval kapli svatého Mikuláše ve Znojmě a vesnice Třebouchovice a Domamil. Oblast vesnice byla však osídlena již v době neolitu a procházela jí Haberská stezka, později také Císařská cesta Vídeň–Praha. V roce 1762 byl v obci postaven barokní zámek.\n\nV letech 2006–2010 působil jako starosta Bohumír Kašík, od roku 2010 tuto funkci zastává Lenka Venhodová, od roku 2014 vykonává funkci starosty Hana Bustová. V roce 2015 byla dokončena druhá etapa rekonstrukce kostela sv. Jana Nepomuckého, kdy na rekonstrukci střechy přispěli i místní farníci a to částkou 500 tisíc Kč. Celkové náklady na tuto etapy převýšli 2 miliony Kč.\n\nKe dni 25. 2. 2008 zde žilo 579 obyvatel, z toho je 276 mužů a 303 žen.\n\nObec prý dle pověsti založil muž, který se ještě před vznikem obce ztratil v místním lese. Napadlo ho, že zapálí les, aby mu oheň prohořel cestu ven. Když v tomto místě později lidé založili ves, vymyslel tento žhář-zakladatel: „Když jsem les zapálil, bylo mi jej líto, ale přesto jsem si řekl: Hoř! Ať se tedy naše ves jmenuje Litohoř“ píše Antonín Ondráček ve sbírce pověstí \"Obrázky z Jaroměřicka\".\n\nVe vsi je pozdně barokní zámek, postavený v 18. století jako letní sídlo a kostel svatého Jana Nepomuckého z roku 1781. V obci se také nachází kostel sv. Jana Nepomuckého, či zámek Litohoř.\n\n\n\n"}
{"id": "107173", "url": "https://cs.wikipedia.org/wiki?curid=107173", "title": "Lichkov", "text": "Lichkov\n\nLichkov ( ) je obec v okrese Ústí nad Orlicí, ležící v blízkosti Česko - Polské hranice a železničního přechodu Lichkov - Międzylesie (PL). Ves protíná silnice II/312, spojující města Žamberk a Králíky. Žije zde obyvatel.\n\nV obci se nachází vlaková stanice na železniční trati 024 z Ústí nad Orlicí a Letohradu, která se v Lichkově větví na trať přes hranice s Polskem do Mezilesí ( ) a na trať do Dolní Lipky a dále na Králíky nebo Hanušovice. I přes pochybnosti, které panovaly v roce 2011, pokračuje dosud na těchto dvou větvích provoz osobní dopravy.\n\nPrvní písemná zmínka o obci pochází z roku 1577.\n\nV obci stojí kostel svatého Josefa - dělníka.\n\n"}
{"id": "107174", "url": "https://cs.wikipedia.org/wiki?curid=107174", "title": "Viktor", "text": "Viktor\n\nViktor je mužské křestní jméno, které vzniklo z latinského \"victor\", neboli vítěz. Varianty Viktorián a Viktorian jsou původem odvozená přídavná jména, a proto se vykládají jako „vítězův“. Ženský protějšek je Viktorie.\n\nDomácí podoby: \"Viktorek\", \"Vik(y/i)\", \"Vítek\", \"Víťa\", \"Viťák\", \"Viktorka\" ap.\n\nCizojazyčné varianty: slovensky \"Viktor\", \"Viktorín\", \"Viktorián\"; polsky \"Wiktor\", \"Wiktoryn\"; rusky \"Viktor, Victor\"; srbochorvatsky, norsky, švédsky a německy \"Viktor\"; maďarsky \"Viktor\", \"Victor\", \"Victorius\", \"Gyözö\"; rumunsky, francouzsky, španělsky, nizozemsky, dánsky a anglicky \"Victor\"; italsky \"Vittore\", \"Vittorio\"; portugalsky \"Vitorio\" a finsky \"Vihtori\".\n\nEtymologicky příbuzné jméno: \"Vítězslav\", \"Vincenc\"\n\nPodle českého kalendáře má Viktor svátek (jmeniny) 28. července.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,8%.\n\n\n\n"}
{"id": "107175", "url": "https://cs.wikipedia.org/wiki?curid=107175", "title": "Modrá Hůrka", "text": "Modrá Hůrka\n\nModrá Hůrka je obec v okrese České Budějovice. K obci patří i osada Pořežánky. Žije zde obyvatel.\n\nPrvní písemná zmínka o obci pochází z roku 1354.\n\n\nObec Modrá Hůrka se skládá ze dvou částí, které obě leží v katastrálním území \"Modrá Hůrka\"\n\n\n"}
{"id": "107176", "url": "https://cs.wikipedia.org/wiki?curid=107176", "title": "Mladošovice", "text": "Mladošovice\n\nMladošovice jsou obec v okrese České Budějovice, nacházející se blízko hranice CHKO Třeboňsko, 16 km na východ od Českých Budějovic. Žije zde obyvatel.\n\nObec Mladošovice se skládá ze tří částí na třech katastrálních územích.\n\n\nLhota i Petrovice byly k Mladošovicím připojeny v 60. letech.\n\nPrvní písemná zmínka o vsi (\"Mladssouicz\") pochází z roku 1367, kdy patřila třeboňskému klášteru. Již tehdy zde stál kostel, kterému v roce 1499 přistavěli věž. Roku 1823 byla zřízena škola.\n\nRoku 1929 vznikla autobusová linka Třeboň–Borovany, kterou provozoval místní dopravce Veigl. Tou dobou již byl v obci sbor dobrovolných hasičů a družstevní záložna.\n\nKolem roku 1939 bylo v okolí obce budováno pohraniční opevnění, zbytky pevnůstek jsou dodnes místy patrné.\n\nPři sovětské okupaci roku 1968 zde přišel o život jeden sovětský voják.\n\n\n\nDle pověsti měl být kostel sv. Bartoloměje postaven na kopci Dříčov mezi obcemi Mladošovice a Kojákovice. Byl již zde navezen materiál pro jeho stavbu, ale jednoho dne ráno byl všechen pracně a dlouhodobě navezený materiál \"přenesen\" na místo, kde stojí kostel dnes. Občané tehdy usoudili, že rozhodla Vyšší moc a kostel postavili tam, kde stojí dodnes.\n\n"}
{"id": "107178", "url": "https://cs.wikipedia.org/wiki?curid=107178", "title": "Mladkov", "text": "Mladkov\n\nMladkov () je městys nacházející se v okrese Ústí nad Orlicí v Pardubickém kraji, nedaleko polských hranic, 14 km východně od Žamberka. Žije zde obyvatel. Prochází jím silnice II/312 spojující města Žamberk a Králíky. Součástí obce jsou i vesnice Dolany, Petrovičky a Vlčkovice. Prochází tudy železniční trať Letohrad - Lichkov, v Mladkově je umístěna zastávka.\n\nPrvní němečtí zemědělci do oblasti pravděpodobně přišli již za Přemysla Otakara II., který v župě, kterou koupil od pánů ze Švabenic, nechal mýtit rozsáhlé pomezní hvozdy bez komunikací a na příhodných místech nechal založit osady a stavět hrady. Obec Mladkov je připomínána poprvé v roce 1350 v souvislosti s dosazením faráře do farního kostela. Z této doby pochází také listina Karla IV., která dokládá existenci celnice, které ve středověku vznikaly tam, kde komunikace opouštěly osídlený kraj a vstupovaly do pomezních hvozdů. Památkou na celnici je i jméno místní části obce Celné. Starší názvy obce Mladkov zní: lat. \"Wichstadium\", něm. \"Wichstadtl\", pův. \"Wyskenstadt\", \"Witkenstadt\", také \"Mlatkow\", \"Durchwusch-Stadtl\", \"Wuchstadtl\".\n\nV souvislosti s hornickou činností, za kterou do oblasti přišli němečtí horníci, dostal Mladkov také městská práva. Ve 14. století oblast patřila pánům ze Žampachu. Hrad Žampach Karel IV. dobyl a majetek i s clem Mladkovským daroval Čeňku z Potštejna. Přírodní podmínky místa vymezovaly skromné rozměry středověké lokace. Na jedné straně strmé svahy nad řekou, na druhé straně poměrně široký pás inundačního území podél pravého břehu řeky. Základem obce je drobné náměstí nepravidelného tvaru, protažené podél cesty přicházející z jihu podél Orlice a pokračující strmým údolím potoka do sedla Bystřických hor a do Kladska. Příčná cesta odbočovala z horní části náměstí. Sídlo pravděpodobně těžilo z postavení hornického sídliště a nemělo zemědělský charakter (odkázáno na dovoz potravin). Domy byly v této rané době již poměrně velké, ale neměly zemědělské zázemí. Exponovaná pohraniční poloha byla chráněna opevněným areálem kostela.\n\nZ roku 1513 jsou zmínky i opevněném sídle s hradbami či parkánovým opevněním a příkopem, v dobových dokumentech je nazýváno \"srubem\", zmiňována je existence pivovaru. Srub stál na strmé skále na pravém břehu Orlice, skála ze třech stran spadá do údolí Orlice, pouze ze severní strany navazující na okolní rovinatý terén. Nepatrná terénní vlna v těch místech je snad pozůstatkem tehdejšího opevnění. V 16. století ale došlo ke kolonizaci 10 km východně vzdáleného Králicka, kam mohla část obyvatel odejít a Mladkov tak postupně ztratil své postavení posledního kolonizovaného pohraniční v oblasti. V roce 1577 byl Mladkov uváděn jako městečko se sklářskou hutí, pro kterou zde byl dostatek dřeva i potřebných nerostů a která zajišťovala obživu. Zprávy vypovídají o mimořádně skromných poměrech a celkovém počtu 28 domů.\n\nVelký růst oblast zažívá od 17. do 19. století, kdy vznikají tři řemeslnické čtvrti. Jednak naproti městečku za potokem v okolí nového zděného kostela a fary z roku 1697. Velikost kostela vypovídá o nárůstu počtu obyvatel v této době. Východně od náměstí se zástavba rozrůstá podél řeky. A jižně od městečka při řece dokonce vzniká zástavba kolem nové protáhlé návsi. V 17. století vznikla v obci škola. Raně barokní úpravy kostela sv. Jana Křtitele byly provedeny v letech 1736-1744. Jednolodní, křížově sklenutá loď, valeně sklenutý polygonální presbytář, po obou stranách lodi tři arkádové kaple s tribunami nad nimi, barokní zařízení kostela z místní dílny, oltář se sochami sv. Anny a sv. Jáchyma, obraz křtu Kristova, socha sv. Jana Nepomuckého, v blízkosti kostela sousoší Kalvárie.\n\nV roce 1869 byl v obci absolutní maximální počet obyvatel a dlouhodobě největší počet domů (159/1083). Na základě podmínek kapitulace z války s Prusy je v roce 1874 dokončena železnice z Ústí nad Orlicí do Kladska, zastávka v obci je však zřízena až v roce 1899. Železnice sice přispěla k rozvoji řemesel, ale došlo k stavební stagnaci. V roce 1927 byl postaven činžovní dům u železniční zastávky pro českou menšinu (719 obyvatel, z toho 129 Čechů). V roce 1930 pro nedostatek financí nebyl realizován záměr stavby lázní na radioaktivních pramenech. V letech 1935 až 1938 bylo vystavěno betonové hraniční opevnění. Do roku 1945 docházelo k dostavbě volných ploch v malebné zástavbě, zejména v jižní části obce. Domy mají charakter jednak netradiční “vilkové” architektury, často s historizujícími prvky, stále se však staví i tradičně řešené domy v důsledku neměnného systému zemědělského hospodaření a řemeslnické výroby.\n\nPo vysídlení obyvatelstva německé národnosti, k němuž byl vydán příkaz již 16. května 1945, je okres Žamberk dosídlován českým obyvatelstvem z vnitrozemí, odhad osídlení v roce 1947 je ale jen 50-60 % původního předválečného stavu, k roku 1950 je uváděno 451 obyvatel. V zástavbě došlo k rušivým demolicím a modernizacím. Nejtěžší ránou bylo zboření severovýchodní části náměstí kvůli možnosti vjezdu autobusů a nákladních vozidel (1955), na místě zbořených domů byl zřízen parčík. Pro zaměstnance státního statku postaveny v 70. letech 20. století bytové domy, které k tradiční zástavbě vesnice nemají žádný vztah, podobné je to s další zástavbou z doby socialismu v centru obce: novostavba kulturního domu při hostinci na místě původních stodol, novostavba samoobsluhy, zemědělských provozů, aj.\n\nOd 22. října 2018 je Mladkov z rozhodnutí předsedy Poslanecké sněmovny Parlamentu České republiky znovu městysem.\n\n\nZ hlediska dochovaných hodnot stojí za zmínku domy na západní straně náměstí, četné domovní kamenné portály, kamenná kašna a mariánský sloup na náměstí, klasicistní dům uprostřed východní strany náměstí se zazděným podloubím. Dále pak tradiční roubené a poloroubené domy, nejstarší z konce 18. století a začátku 2. poloviny 19. století a v neposlední řadě pak několik objektů „vilkového“ charakteru v historizujících slozích z meziválečného období.\n\nOd 1. prosince 2013 mají v obci Mladkov dle České databanky rekordů na základě uděleného certifikátu od pelhřimovské agentury Dobrý den \"Nejvyšší živě rostoucí vánočně ozdobený strom\". Jedná se o smrk ztepilý o výšce 30,57 m, s odhadovaným stářím 75 až 80 let, rostoucí nedaleko Tiché Orlice a jen pár desítek metrů od centra obce, který je každoročně vánočně zdoben. V roce 2014 došlo ke kompletní náhradě původního osvětlení, kdy staré žárovky nahradila nová instalace, složená z 8000 moderních LED diod. Na špici rekordního smrku se nachází nová 3D hvězda a její tvar je tak nyní viditelný ze všech směrů. O zdobení stromu se stará SDH Mladkov, osvětlení dodala firma ATELIR MAUR.\n\nV obci působí mj. malá pobočná provozovna družstva Dřevotvar Jablonné nad Orlicí, která se specializuje na výrobu luxusních uzavřených zahradních dřevěných altánů typu Gazete, Gloriette a Pagode, určených zejména pro zahraniční odběratele, např. německou firmu Gaiger.\n\n\n"}
{"id": "107179", "url": "https://cs.wikipedia.org/wiki?curid=107179", "title": "Mlékosrby", "text": "Mlékosrby\n\nMlékosrby () je obec v okrese Hradec Králové 5 km jižně od Nového Bydžova. Žije v nich obyvatel. Obcí protéká řeka Cidlina.\n\nPrvní písemná zmínka o obci pochází z roku 1343. Bývaly tu lázně. V roce 1851 tu u faráře Šafránka pobývala Božena Němcová (1820–1861). Ve vsi se narodil fotbalista František Kloz (1905–1945), kladenský hráč, reprezentant Československa.\n\n\n"}
{"id": "107180", "url": "https://cs.wikipedia.org/wiki?curid=107180", "title": "Mistrovice", "text": "Mistrovice\n\nMistrovice () jsou obec v okrese Ústí nad Orlicí. Žije zde obyvatel.\n\nPrvní zaručené zmínky o vzniku obce pochází z roku 1371. V pozůstatcích zemských desk je uváděn v majetku Oty z Olešné též díl Mistrovic. Další údaje jsou v souvislosti o statku Orlici a panství žampašském z let 1392, 1513, 1560, 1565 a 1601. Z těchto záznamů je patrné, že vesnice byla rozdělena na dvě části. Teprve v roce 1650 jsou Mistrovice jako jeden celek, kdy obě panství vlastnil jeden majitel, a to Mikuláš Vitanovský z Vlčkovic.\n\nPrvní podrobné informace pochází z roku 1654, z tak zvané berní rule. Uvádí se 22 domů a 130 obyvatel. V dokumentech pocházejících z roku 1875 je to již 850 obyvatel a 129 domů. Od té doby počet domů stoupal, ale obyvatel ubývalo. V roce 1934 žilo v obci 684 obyvatel a domů bylo již 150. V roce 2001 je to pouze 589 obyvatel, ale domů již 210. V posledních létech byl největší přírůstek domů v roce 1975-1990 a to 25 nově postavených rodinných domků a jeden bytový s 6 byty. V létech 1990-2001 přibylo dalších 5 rodinných domků a další bytový dům s 16 byty.\n\nPokud se týče jména Mistrovice, je pro vysvětlení pouze jediný písemný podklad a to dílo dr. Antonína Profouse pojednávající o vzniku jmen obcí a měst země České a Moravské. Autor odvozuje název Mistrovice od příjmení Mistr, neboť v dostupných dokumentech se pojednává o vsi a lidu mistrovních.\n\n\n\nStavba kostela s hřbitovem byla započata v roce 1876 především z důvodu snadnějšího pohřbívání, protože do té doby se pochovávalo na vzdálený hřbitov na Orlici. Pozemek na stavbu přenechal bezplatně Peregrín Baláš a základní kámen byl položen vikářem Antonínem Buchtelem v dubnu 1876. Práce řídil zednický mistr Doleček ze Sobkovic podle plánů stavitele Aloise Petříka z Kyšperka. Kostel byl hotov ještě ten rok, a různí dárci věnovali různé předměty, např. zvony, hlavní ornát, obraz sv. Jana a Pavla od akad. malíře Kašpara Neškudly z Jablonného, monstrance, kalich, lampa na věčné světlo, lustr atd. Sbírkami bylo v roce 1877 vybráno na křížovou cestu od samouka Ferdinanda Vorlíčka z Jablonného n. O. a obraz sv. Jana Křtitele od Jana Dolečka. Na starší varhany se v roce 1880 složila celá obec. Slavnost svěcení se konala 1. října 1876.\n\nV roce 1883 se podařilo obstarat dva postranní oltáře, rok poté smuteční prapor a v roce 1880 byly pořízeny věžní hodiny. V roce 1926 byla provedena vnitřní obnova kostela. Zcela novým způsobem a podle nových liturgických zásad byl interiér kostela upraven v letech 1969-1971 ak. mal. Vojmírem Vokolkem (1910-2001) z Pardubic. Iniciativa k tomuto kroku přišla od správce letohradské farnosti P. Františka Karla, který byl nadšeným propagátorem uskutečňovaných změn v liturgii po Druhém vatikánském koncilu. Stěny zdobí čtyři fresky s motivy: \"Ježíš a jeho přátelé\", \"Rodokmen Kristův\", \"Návštěva Hospodina u Abraháma\", \"Církev svatá\". Vokolek rovněž navrhl křížovou cestu, obětní stůl, ambon, sedadla a svatostánek. Celá úprava vzbudila ve své době řadu rozporných názorů, ale postupem času se hladina rozhořčení uklidnila. Dnes patří unikátní výzdoba mistrovického kostela k nejzachovalejším z deseti Vokolkových sakrálních realizací v Česku.\n\n"}
{"id": "107181", "url": "https://cs.wikipedia.org/wiki?curid=107181", "title": "Masojedy", "text": "Masojedy\n\nObec Masojedy se nachází v okrese Kolín, kraj Středočeský asi 9 km jihozápadně od města Český Brod. Žije zde obyvatel. V roce 2011 zde bylo evidováno 83 adres.\n\nMasojedy je také název katastrálního území o rozloze 1,8 km.\n\nPrvní písemná zmínka o obci pochází z roku 1342.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\n"}
{"id": "107182", "url": "https://cs.wikipedia.org/wiki?curid=107182", "title": "Mžany", "text": "Mžany\n\nMžany () jsou obec v okrese Hradec Králové, kraj Královéhradecký, necelých 15 km severozápadně od Hradce Králové. Žije zde obyvatel.\n\nPrvní písemná zmínka o obci pochází z roku 1404.\n\n\n\n"}
{"id": "107183", "url": "https://cs.wikipedia.org/wiki?curid=107183", "title": "Máslojedy", "text": "Máslojedy\n\nObec Máslojedy () se nachází v okrese Hradec Králové v Královéhradeckém kraji. Žije v nich obyvatel.\n\nPrvní písemná zmínka o obci pochází z roku 1241.\n\n\n"}
{"id": "107184", "url": "https://cs.wikipedia.org/wiki?curid=107184", "title": "Měnín", "text": "Měnín\n\nMěnín (německy \"Mönitz\") je obec v okrese Brno-venkov v Jihomoravském kraji. Rozkládá se v Dyjsko-svrateckém úvalu, zhruba 14 km jihovýchodně od Brna. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Vinohrádky, Kouty).\n\nMěnín se nachází nedaleko dálnice D2 z Brna na Bratislavu, lze na něj odbočit z exitu 11 - Blučina. Obec leží na soutoku Říčky (Zlatého potoka) a řeky Litavy. Zlatý potok protéká západním okrajem Měnína, jižně od obce ústí do Litavy, vedené umělým korytem východně od Měnína.Severovýchodně od obce se zvedá vrch Vinohrádky (217 m. n. m.).\n\nK Měnínu náležejí zemědělské dvory Albrechtov a Jalovisko, které leží jižně od obce.\n\nPrvní písemná zmínka o obci pochází z roku 1240. Od poloviny 14. století byl Měnín městečkem.\n\n\n\n\n"}
{"id": "107186", "url": "https://cs.wikipedia.org/wiki?curid=107186", "title": "Mělčany", "text": "Mělčany\n\nMělčany jsou obec v okrese Brno-venkov v Jihomoravském kraji. Rozkládají se v katastrálním území Mělčany u Ivančic na okraji Dyjsko-svrateckého úvalu. Žije zde obyvatel. Obec Mělčany jsou členskou obcí Mikroregionu Ivančicko.\n\nJedná se o vinařskou obec ve Znojemské vinařské podoblasti (viniční tratě Veselá hora, Seslice, Nad Humny, Jezuity).\n\nPrvní písemná zmínka o obci pochází z roku 1181.\n\nV roce 1924 zde byl založen sbor dobrovolných hasičů. V roce svého založení měl 78 členů, z toho 45 činných a 33 přispívajících.\n\nDne 13. června 2015 se v obci konaly nové obecní volby.\n\n\n\n\n"}
{"id": "107187", "url": "https://cs.wikipedia.org/wiki?curid=107187", "title": "Lubné", "text": "Lubné\n\nLubné je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 11 kilometrů západně od Tišnova. Žije zde obyvatel.\n\nOkolí obce, zejména údolí potoka Haldy a osada Kutiny, je oblíbeným trampským, turistickým a rekreačním místem.\n\nPrvní písemná zmínka o obci pochází z roku 1360.\n\n\n\n"}
{"id": "107188", "url": "https://cs.wikipedia.org/wiki?curid=107188", "title": "Loza", "text": "Loza\n\nLoza je obec v okrese Plzeň-sever 21 kilometrů od Plzně. Žije tu obyvatel.\n\nPrvní písemná zmínka o obci pochází z roku 1216.\n\n8. 11. 2016 byl obci udělen znak. Blason: Červeno-stříbrně polcený štít s modrou patou se stříbrným břevnem. Vpravo zlatá oblouková koruna završená křížkem, vlevo volná zelená lípa.\n\nV těsné blízkosti obce se nachází koupaliště.\n\n"}
{"id": "107189", "url": "https://cs.wikipedia.org/wiki?curid=107189", "title": "Jaroslav Čermák (odbojář)", "text": "Jaroslav Čermák (odbojář)\n\nJaroslav Čermák (30. července 1929 – 10. března 2011) byl osobností francouzského protinacistického odboje českého původu. Byl také jedním z vězňů komunistického režimu v Československu.\n\nJako kluk chodil do skautu (1937), po vypuknutí války byl totálně nasazen v Třetí říši v továrně, kam byli přidělování i francouzští váleční zajatci. Zde se stal spojkou mezi nimi a příslušníky francouzského hnutí odporu a pomáhal zorganizovat útěk pěti francouzských důstojníků, s nimiž společně se dvěma kamarády uprchl též. Nejprve bojoval proti Němcům spolu s francouzskými partyzány v pohoří Jura, posléze pak v řadách regulérní francouzské armády, obdržel pas spojeneckého vojáka a prozatímní státní občanství. Někdy v této době onemocněl malárií.\n\nPo konci války se vrátil do Československa, kde pracoval pro ministerstvo vnitra (jeho úkolem bylo hledat a usvědčovat kolaboranty). Jeho ostré spory s komunisticky orientovanými nadřízenými, kteří ovlivňovali vyšetřování a využívali je ve svůj prospěch, ho nakonec přivedly k rezignaci a definitivnímu odchodu do Francie, kde se po roce 1948 rozhodl zůstat natrvalo.\n\nPo odsloužení základní vojenské služby ve francouzské armádě bojoval v řadách Cizinecké legie mimo jiné v Alžíru a ve Vietnamu, ale posléze byl z armády propuštěn, neboť mu teplé počasí zhoršovalo projevy nemoci. Dostal 20% důchod a zaměstnání v tajných službách. V roce 1953 byl přidělen do pohraniční oblasti okolo Železné Rudy, kde měl vést evidenci lidí prchajících z Československa před komunismem.\n\nKrátce poté požádal o návštěvu rodičů v Československu, ale ta mu byla odepřena s tím, že už nemá československé státní občanství a jeho pobyt je nežádoucí.\n\nV roce 1954 jej agenti StB unesli z Německa do Československa. Po krutém mučení byl přes protesty Francie odsouzen za údajnou velezradu k trestu smrti, který byl po protestech Francie změněn na 18 let vězení. Byl vězněn v jáchymovských uranových dolech a posléze v Leopoldově. Během věznění mu byla odpírána léčba a byl nucen pracovat i v průběhu malarických záchvatů. Propuštěn byl podmínečně v roce 1964 a v roce 1969 emigroval do tehdejší NSR. Ve druhé polovině 70. let se vrátil do tehdejší ČSSR a pracoval jako kvalifikovaný dělník.\n\nByl dvakrát ženatý, z prvního manželství měl dceru Dagmar, ze druhého dceru Helenu a syna Jana.\n\nZemřel 10. března 2011 během lázeňského pobytu v Poděbradech.\n\n"}
{"id": "107193", "url": "https://cs.wikipedia.org/wiki?curid=107193", "title": "Lodín", "text": "Lodín\n\nLodín () je obec v okrese Hradec Králové, ležící zhruba 17 km zsz. od Hradce Králové a 4 km severozápadně od Nechanic. Žije zde obyvatel.\n\n\nPrvní písemná zmínka o vsi pochází z roku 1073 v souvislosti se založením opatovického kláštera. Lodín je jednou z nejstarších obcí (v roce 2015 oslavil 942 let trvání). Jméno obce Lodín vzniklo z osobního jména \"Lóda\", které bylo zkratkou někdejšího jména.\n\nObec Lodín (vznik cca 1072) a pozdější osada Janatov patřily nejprve Janu z Valdštějna, ten prodal vesnici Mikuláši Pecingarovi z Bydžína. Posledními majiteli byli Harrachové.\n\nV Lodíně působí od roku 1905 Sbor dobrovolných hasičů. V roce 1924 byla provedena parcelace harrachovských pozemků, dvůr zbořen a materiálu použito na stavbu silnice Lodín – Nechanice. V obci Janatov byl v roce 1932 založen spolek divadelních ochotníků (SDO) s názvem „OSVĚTA“, fungoval ale jen několik let. Naproti tomu v Lodíně byl již v roce 1918 založen „Hospodářsko-čtenářský spolek“, který ukončil činnost až někdy po roce 1940.\n\nK obci náleží osada Janatov, která leží 2 km západně. Její název vznikl z příjmení Janata. Janatov je naopak jedna z nejmladších obcí v Čechách. Vznik názvu osady Janatov je podle příjmení Janata a datuje se k roku 1790, kdy zde vznikl hospodářský dvůr. Janata byl prý první porybný na panských rybnících Herynk a Homoláč (1790). V roce v roce 1869 byl počet obyvatel obce Janatov 173 lidí a největší počet obyvatel (188 lidí) byl v roce 1890. K 3. květnu 2016 zde bylo hlášeno cca 31 obyvatel.\n\nV katastru obce se nacházejí dva rozlehlé rybníky (Močidlo a Homoláč). V posledních letech přispělo k rozkvětu obce vybudování kanalizace, vodovodu a plynofikace. V roce 1998 bylo nově otevřeno moderní koupaliště o ploše 600 m, vybavené skluzavkou a tobogánem, na které se sjíždějí návštěvníci ze širokého okolí. Během posledních let se koupaliště rozrostlo také o hřiště s umělým povrchem a kemp s 13 chatkami, přípojkami pro karavany a stany. Kemp pravidelně získává zlaté medaile a ocenění „nejlepší kemp“. Proto ho každoročně navštěvují tisíce turistů z Česka i celé Evropy. Obec podporuje výstavbu RD na připravených stavebních parcelách, čímž do Lodína neustále přibývají noví občané. Také proběhla rekonstrukce střechy a zateplení na budově obecního úřadu, resp. obecní hospody na návsi. Podařilo se také vybudovat dětského hřiště s umělým povrchem a úpravu centra obce.\n\nV okolí Lodína-Janatova se nachází hned několik zámků a to Myštěves (golfové hřiště), Sloupno, Hlušice a nejznámější Hrádek u Nechanic, kde je další atraktivní golfové hřiště. V obci Petrovice (3 km) se nachází barokní kostel Nanebevzetí P. Marie, postavený uprostřed hřbitova v roce 1737. Nad kostelem socha sv. Jana Nepomuckého, na kopci nad vsí socha sv. Václava. V Loučné Hoře je unikátní dřevěný kostel. Ve Skřivanech (5 km) je barokní kostel Rodiny Páně s nedalekou dřevěnou zvonicí. Původně barokní zámek ve Skřivanech byl přestavěn ve slohu anglické novogotiky a je obklopen anglickým parkem. V hájovně za obcí Skřivany je rodiště polárního badatele Dr. V. Vojtěcha. V okolí je naučná stezka s památným stromem dubem letním, starým přes 400 let.\n\nLesy okolo Janatova jsou převážně dubové a je to genová základna lesních dřevin a současně nadregionální biocentrum systému ekologické stability. Část území lesa spadá také do Natury 2000 evropsky významné lokality Nechanice – Lodín.\n\n"}
{"id": "107194", "url": "https://cs.wikipedia.org/wiki?curid=107194", "title": "Nákří", "text": "Nákří\n\nNákří () je obec ležící v okrese České Budějovice, kraj Jihočeský, v rovinaté, rybníky protkané krajině severozápadním směrem zhruba 11 km od Hluboké nad Vltavou a 22 km od Českých Budějovic. Žije zde obyvatel.\n\nPrvní písemná zmínka o vsi (\"Nakrs\") pochází z roku 1357. Po zrušení poddanské příslušnosti k schwarzenberskému panství Hluboká tvořilo Nákří mezi roky 1850 a 1964 samostatnou obec. V období od 14. června 1964 do 23. listopadu 1990 bylo začleněno do obce Dříteň; status obce Nákří znovu získalo ke dni 24. listopadu 1990.\n\n\n\n"}
{"id": "107195", "url": "https://cs.wikipedia.org/wiki?curid=107195", "title": "Myslinka", "text": "Myslinka\n\nMyslinka je obec v okrese Plzeň-sever v Plzeňském kraji. Žije v ní obyvatel.\n\nPrvní písemná zmínka o vsi je z roku 1239. Původně v obci stála kaple, ta byla však zbořena, dnes se uvažuje o výstavbě.\n\nV zeleném štítě snížené zúžené stříbrné vlnité břevno přeložené zlatou berlou se stříbrnou lilií v závitu a podložené po stranách odkloněným zlatým obilným klasem s listem.\n\nVlajku tvoří zelený list. Z dvanácté šestnáctiny žerďového okraje listu vychází vodorovný bílý vlnitý pruh uprostřed přeložený žlutou berlou závitem s bílou lilií k žerďovému okraji, provázenou podloženými odkloněnými žlutými obilnými klasy s listem. Poměr šířky k délce listu je 2 : 3.\n\nDo vesnice desetkrát denně zajíždí autobusové linky č.460150 a 460090.\n"}
{"id": "107196", "url": "https://cs.wikipedia.org/wiki?curid=107196", "title": "Myslibořice", "text": "Myslibořice\n\nMyslibořice jsou obec v okrese Třebíč. Žije zde obyvatel. Nedaleko obce bylo vybráno v lokalitě Na Skalním místo pro možný sklad vyhořelého jaderného paliva, okolní obce s tímto nesouhlasí. Lokalita byla vytipována SÚRAO z oblasti o ploše kolem 40 km a byla zařazena do užšího výběru.\n\nPrvní písemná zmínka o obci pochází z roku 1271.\n\nObec Myslibořice v roce 2006 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny. Obec Myslibořice v roce 2012 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. V roce 2016 získala obec ocenění v soutěži Vesnice Vysočiny 2016, konkrétně obdržela diplom za příkladnou environmentální výchovu. V roce 2017 bude převzata místní pobočka České pošty v rámci programu Pošta Partner obcí Myslibořice.\n\nV roce 2018 obec zvítězila v soutěži o nejlepší webové stránky Zlatý erb v kategorii obcí v kraji Vysočina. Následně se v republikovém kole obec umístila se svými webovými stránkami na třetím místě. Obdrželi také zvláštní cenu Jana Savického za zvládnutí oddílu s povinnými informacemi.\n\nV Myslibořicích se nachází i mateřská a základní škola.\n\nV obci se nachází barokní zámek, vybudovaný v 18. století dle návrhu rakouského architekta Jakuba Prandtauera na místě, kde byla ve 14. století vybudována tvrz. Zámek v současnosti slouží jako domov pro seniory provozovaný Diakonií Českobratrské církve evangelické.\n\nNa návsi poblíž zámku stojí kostel svatého Lukáše. Jde o pozdně renesanční jednolodní chrám, v pozdějších dobách upravovaný.\n\nV dubnu 2007 byl ohlášen unikátní nález pravěké osady na dně myslibořického rybníka. Podle archeologa Muzea Vysočiny Milana Vokáče se jedná o první odkrytou neolitickou osadu v tomto kraji.\n\nVýchodně od vesnice stojí nedaleko silnice zděná kaplička svaté Tekly se studánkou.\n\n\n\n"}
{"id": "107199", "url": "https://cs.wikipedia.org/wiki?curid=107199", "title": "Moravské Bránice", "text": "Moravské Bránice\n\nMoravské Bránice ( ) jsou obec v okrese Brno-venkov v Jihomoravském kraji, v Bobravské vrchovině. Žije zde obyvatel. Obcí prochází železniční trať č. 244 ze Střelic. V nádraží Moravské Bránice, které se nachází na západním konci obce, z ní odbočuje trať do Oslavan. Údolím poblíž obce protéká řeka Jihlava. Obec Moravské Bránice jsou členskou obcí Mikroregionu Ivančicko.\n\nJedná se o vinařskou obec ve Znojemské vinařské podoblasti (viniční tratě Karlov, Ve Starých, Nová hora, V Písařových).\n\nPrvní písemná zmínka o obci pochází z roku 1181. Moravské Bránice tvořily část majetku kláštera v Dolních Kounicích, po jeho zániku byly prodány Jiřímu Žabkovi z Limberka.\n\nNa začátku 17. století měla obec 46 domů, po třicetileté válce z nich bylo pouze 22 obydlených. V roce 1790 měla obec 66 domů a 358 obyvatel.\n\n\n\n"}
{"id": "107200", "url": "https://cs.wikipedia.org/wiki?curid=107200", "title": "Mokrovousy", "text": "Mokrovousy\n\nMokrovousy () je obec v okrese Hradec Králové, kraj Královéhradecký, na levém břehu toku Bystřice zhruba 13 km severozápadně od Hradce Králové. Žije zde obyvatel.\n\nNa sever od vesnice se nachází \"Koupaliště Mokrovousy\", které je však pouze upraveným rybníkem.\n\nŽertovný název této osady upomíná na dávné doby, kdy se říkalo jejím osadníkům Mokrovousi. První písemná zmínka o obci pochází z roku 1366, kdy je vzpomínán Ješek Košejl z Mokrovous. Později tu byla tvrz, která ve víru časů zanikla, tak že z ní zbyly jen násyp a příkopy. Před rokem 1380 žil na dvoře Děnek s manželkou Žofkou († 1392), a po něm syn Pavel; roku 1380 koupil dvůr Diviš z Dohalic a Tas z Mokrovous, a roku 1392 byl v držení Zdeňka odtud. Potom byla tvrz v držení Markvarta z Mokrovous, jehož otec a bratr žili na Mžanech. Po něm následoval v držení Mokrovous Bavor z Mokrovous, praotec vladyk Mokrovouských z Hustířan, a od roku 1395 je často připomínán jeho nástupce Beneš z Hustířan a Mokrovous, kdy za tehdejších válečných časů podnikal mnohé boje.\n\nZ neznámých příčin zajal roku 1443 dne 12. srpna Haška z Valdštejna a na Veliši. Jetřich z Miletínka chtěl zajatého vysvobodit, vytáhl z krajskou hotovostí a postavil se před Mokrovousy, tvrz brzy dobyl a Beneše donutil, aby Haška propustil. Za to se Hašek mstil. Zrušil zemský mír a roku 1447 se chystal učinit škodu, když okolo Boharyně a v Trnavách měl údajně namířeno na Mokrovousy. Proto hradecká obec s krajským hejtmanem přispěchali k Mokrovousům, aby zabránili škodám, a pobývali tu celý týden. Přesto okolí velmi mnoho trpělo. Beneš se z těchto důvodů potom raději držel při straně poděbradské, když válčila proti Sasům, a zemřel kdysi po roce 1453.\n\nJeho nástupce Bavor z Hustířan zastavil Mokrovousy Alšovi a Lickovi z Ryzemburka a potom je roku 1484 odprodal Alšovi. Roku 1495 byly Mokrovousy v držení Albrechta z Kolovrat, posléze slavného nejvyššího kancléře, jenž zemřel roku 1510. Od Albrechtových dědiců koupil Mokrovousy asi roku 1512 Bořek Dohalský. Ten měl dva syny, Mikuláš držel Dohalice a Václav Mokrovousy se Stračovem. Václav byl ženat s Eliškou z Hustířan, již na zboží svém věnoval. Po jeho smrti zůstali synové Bořek, Vilém, Jan, Melchysedech, Pavel a Mikuláš, kteří se jeden po druhém osamostatňovali a z nemalého dědictví po otci tak oddělovali svoje díly. Mateři byl podstoupen Stračov, Mokrovousy zůstaly Bořkovi. Ten zemřel roku 1559, dědice však po sobě nezanechal. Po jeho smrti ustanovení poručníci (1560) prodali tvrz, dvůr, ves Mokrovousy a mlýn Železný Mikuláši staršímu z Dohalic a na Veselí, synovci dotčeného Bořka.\n\nOd té doby až do roku 1590 byli na Veselí a Mokrovousích stejní majitelé. Téhož roku dostal Mokrovousy Zdeněk Bořek Dohalský z Dohalic, vnuk Mikuláše, který zemřel již před rokem 1598. Zdeněk však nehospodařil dobře, velice se zadlužil, nakonec byl nucen prodat Čeňov, Dlouhodvory a Mokrovousy. Roku 1605 koupil tvrziště a sídlo starožitné Mokrovousy, poplužní dvůr při tvrzi, celou ves, mlýny při tvrzi a Železný mlýn Hynek Bořek Dohalský z Dohalic a na Dohalicích. Mokrovousy moc dlouho nedržel, roku 1610 je podstoupil svému bratrovi Václavovi, jež žil na Zběři. Ze čtyř jeho synů dostal Mokrovousy Hynek, ten je roku 1628 prodal Jaroslavovi z Bubna. Vrchnost tu však v posledních letech nebydlela, tvrz byla dokonce i pusta. Jaroslav pro tehdejší zlé časy hospodařil špatně a nezaplatil, proto po jeho smrti byl statek zase navrácen Hynkovi, dřívějšímu držiteli. Hynek postavil na tvrzišti nové dřevěné sídlo a Mokrovousy roku 1651 prodal Pertoltovi Zárubovi z Hustířan. Mokrovousy potom byly střídavě v držení rodů zárubském a dobřenském a roku 1707 byly konečně připojeny k sadovskému panství. Nově vystavená „tvrzka“ byla celá ze dřeva, střecha byla pobita šindelem, ve vnitřku byly dvě světnice, dvě komory, síň a kuchyň. Stará pustá tvrz stála vedle ní ještě roce 1682.\n\n\n"}
{"id": "107201", "url": "https://cs.wikipedia.org/wiki?curid=107201", "title": "Mokrá-Horákov", "text": "Mokrá-Horákov\n\nMokrá-Horákov je obec v okrese Brno-venkov v Jihomoravském kraji. Území obce má rozlohu 12,16 km². Žije zde obyvatel. Obec se rozkládá v Drahanské vrchovině, na okraji ekologicky nejcennějšího území okresu, jímž je chráněná krajinná oblast Moravský kras. Na území obce je jeskyně Pekárna. Obec má občanskou vybavenost, rozvíjí se zde kultura i sport. Spadá pod farnost Tvarožná.\n\nV obci se nachází cementárna společnosti Českomoravský cement. Na území obce se nachází bývalá raketová základna protivzdušné obrany ČSSR s úkolem chránit město Brno.\n\nObec má dvě části (zároveň katastrální území a ZSJ):\n\nPrvní písemná zmínka o vsi Mokrá je z roku 1350. První písemná zmínka o vsi Horákov pochází z roku 1371. Ke sloučení obou bývalých obcí a vzniku obce Mokrá-Horákov došlo k 26. červenci 1976.\n\n\n\n"}
{"id": "107203", "url": "https://cs.wikipedia.org/wiki?curid=107203", "title": "Nečtiny", "text": "Nečtiny\n\nNečtiny jsou obcí v severozápadní části okrese Plzeň-sever. V celé obci, která zahrnuje i další části, žije obyvatel.\n\nNečtiny sousedí na severu s Doubravicí, na severovýchodě s Lešovicemi a dále s Manětínem. Na východ od Nečtin se rozkládají lesy přírodního parku Manětínská, vrchy Špičák a Vysoký vrch, jejichž vrcholy převyšují dno údolí Starého potoka o 150 metrů. Na jihu se nachází vesničky Hrad Nečtiny a Nové Městečko, na jihozápadě Březín, na západě český Leopoldov a na severozápadě Zhořec. Nečtiny jsou součástí Manětínsko nečtinského mikroregionu a Místní akční skupiny MAS Vladař.\n\nNázev vesnice je odvozen z osobního jména Necta ve významu Nectův dvůr a během let prošel složitějším jazykovým vývojem. V historických pramenech se název objevuje například ve tvarech: Necstinensi (1169), de Nechstin (1183), de Nechetin (1185), de Necstin (1290), de Nechstin (1291), de Nedczin (okolo roku 1305), Necztyni (1333), Necztin (1369, 1374, okolo 1405), Neczstyn (1384), na Nečtinách (1414), de Neczczin (1441), Nedsstiny (1557), v Necžtinach (1651), Neczatin (1654), in Netscheting (1664), Netschetin a Necztiny (1788), a Netschetin nebo Nečtiny (1838).\n\nPrvní písemná zmínka o obci pochází z roku 1169. V roce 1511 byly Nečtiny povýšeny králem Vladislavem Jagellonským na městečko. Až do roku 1945 byla obec osídlena převážně německojazyčným obyvatelstvem.\n\nV roce 2002 získala obec první místo v osmém ročníku soutěže o titul Vesnice roku.\n\nNečtiny se rozkládají na severozápadním okraji Manětínské vrchoviny v údolí k severu tekoucího Starého potoka, do kterého ústí na jižním okraji městečka Leopoldovský potok. Zatímco krajina v polích na západ od Nečtin stoupá jen pozvolna, na východ krajina v Lešovickém polesí a v přírodním parku Manětínská stoupá prudce až ke dvojici výrazných vrcholů: Špičák (610 m) a Vysoký vrch (609 m).\n\nPři druhém povýšení na městečko 28. září 1511 králem Vladislavem II. získaly Nečtiny znak s ozbrojencem v bráně. Štít je svisle rozpůlený, pravá polovina červená, levá modrá. Přes obě poloviny je stříbrná hradba s otevřenou branou mezi dvěma věžemi. Zdivo je z kvádrů, cimbuří nad branou má tři stínky stejně jako každá z věží. V obou věžích je po jednom okně s křížovým dělením. V bráně stojí ozbrojenec, v pravé ruce drží sudlici (ale na znaku bývá často malována halapartna).\n\n\nNečtiny leží na křižovatce dvou silnic druhé třídy – silnice II/193 ze Žlutic do Úněšova a silnice II/201 z Manětína do Konstantinových Lázní.\n\n\n\n"}
{"id": "107204", "url": "https://cs.wikipedia.org/wiki?curid=107204", "title": "Níhov", "text": "Níhov\n\nNíhov je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 12 kilometrů západně od Tišnova. Žije zde obyvatel.\n\nObec leží na východním úpatí Českomoravské vrchoviny, asi 10 km severně od Velké Bíteše, kde je přivaděč k dálnici D1 Praha – Brno. V blízkosti protéká potok Halda a nalézá se zde několik rybníků, z nichž největší je Bařina a další např. Halda a Tomkův.\n\nPrvní písemná zmínka o obci pochází z roku 1349.\n\nPůvodně ves, ležící severovýchodně od Velké Bíteše v nadmořské výšce asi 470 m, patřila již počátkem 14. století k osovskému panství. V roce 1365 prodal ji Jindřich z Osové Janu staršímu z Meziříčí, od meziříčských se dostala přes Lacka z Kravař na druhou linii pánů z Lomnice a s nimi k Náměšti, kde byla až do zrušení poddanství v roce 1848. Současně, zvláště pak v letech 1412–1470 , existoval vladycký rod pánů z Níhova, který měl majetek jak ve vsi samé, tak např. i v Rozseči, Vidoníně nebo Osové Bítýšce. Robotou byli osadníci povinni své vrchnosti, desátky odevzdávali i vrchnosti církevní – faráři ve Březí – kam Níhov patřil.\n\nVelmi zajímavá je historie vzniku níhovské školy: s vyučováním bylo započato v roce 1822, první učitel byl Josef Vokůrka, tkadlec a námezdní dělník, který se v uvedeném roce přistěhoval. Původně bylo vyučováno „po domech“ , pak v bytě učitele v čp. 8, později byla tato privátní škola přeložena do chaloupky u čp. 3. Teprve v padesátých letech 19. století bylo za prvního skutečného učitele Jana Kouřila započato se stavbou takzvané staré školní budovy, která nesloužila dlouho, byla obcí prodána Josefu Hamříkovi a místo ní byla postavena budova nová, která s různými úpravami sloužila až do roku 1978, kdy byla škola v Níhově pro malý počet dětí uzavřena. Za léta kdy škola v Níhově existovala, se vystřídala řada učitelů, z nichž mnozí např. Vilém Kožnárek a Jan Vetiška jsou známi i starším občanům velkobítešským.\n\nStejně jako škola, byl v Níhově založen i jeden z prvních požárních sborů v okolí. Bylo to v roce 1893 za starostenství Jana Jaška.\n\nOkupace obce, válečná léta a dny osvobození se podobaly v průběhu sousedním obcím. Po osvobození se začal i Níhov měnit: byly postaveny veřejné i obytné budovy, provedeny úpravy návsi a zbudována kanalizace, zřízena nová prodejna, hostinec Jednoty a další. V roce 1957 bylo v obci založeno JZD, které hospodařilo samostatné do roku 1970 a dosahovalo výborných výsledků. V tomto roce bylo sloučeno s JZD Lubné a v roce 1974 přešlo do JZD Horka v Křoví. Po změnách v politice zemědělského hospodaření se velké zemědělské celky rozpadají na menší. I družstevníci v Níhově si založili samostatné Hospodářské obchodní družstvo. V letech 1980–1991 byl Níhov součástí Velké Bíteše.\n\nNávrh znaku a praporu vychází ze dvou atributů:\n\n\nV roce 1997 proběhly oslavy 125. výročí postavení zdejší kaple sv. Václava. Ve stejném roce byla postavena mateřská škola, v roce 2000 byla obec plynofikována a v roce 2003 byl uveden do provozu obecní vodovod. V roce 2009 bylo započato s výstavbou tlakové kanalizace a čistírnou odpadních vod. Stavba byla dokončena v roce 2010. V roce 2012 proběhla přestavba tenisových kurtů na víceúčelové hřiště. V tomto roce také byly zřízeny nové oficiální internetové stránky obce. V roce 2013 proběhla rozsáhlá rekonstrukce v místním kulturním domě, která vedla k vytvoření nového zázemí pro pořádání akcí v parku za hospodou.\n\nBěhem roku se v obci pravidelně konají následující akce:\n\n\n\n"}
{"id": "107205", "url": "https://cs.wikipedia.org/wiki?curid=107205", "title": "Nedabyle", "text": "Nedabyle\n\nNedabyle (j. č., tedy: \"ta Nedabyle, do Nedabyle, v Nedabyli\"; něm. \"Hables\") je obec ležící v okrese České Budějovice v Jihočeském kraji, zhruba 6 km jihovýchodně od centra Českých Budějovic. Žije zde obyvatel.\n\nPrvní písemná zmínka o vsi pochází z roku 1346, kdy Havel Kron z Nedabyle (\"Nedabil\") věnoval nadání kostelu ve Střížově.\n\nV letech 1850 až 1934 tvořila Nedabyle součást obce Doubravice; od té doby podnes je samostatnou obcí vyjma období 1943 až 1945, kdy byla za Protektorátu nakrátko opět nuceně připojena k Doubravici.\n\nV roce 1960 byla k Nedabyli připojena Doubravice, v roce 1964 pak Borovnice a Heřmaň. Všechny se osamostatnily v roce 1990.\n\nNedabyle leží na silnici II/156 mezi Českými Budějovicemi a Strážkovicemi. Na území obce leží i silnice III/1562 spojující Nedabyli s Doubravicí a III/15523 mezi Vidovem a Borovnicí.\nObcí prochází i železniční trať 199 do Českých Velenic, zastávka zde však není.\n\n\n"}
{"id": "107206", "url": "https://cs.wikipedia.org/wiki?curid=107206", "title": "Nové Bránice", "text": "Nové Bránice\n\nNové Bránice (dříve Německé Bránice, německy \"Deutsch Branitz\") jsou obec v okrese Brno-venkov v Jihomoravském kraji. Rozkládají se v Bobravské vrchovině, na břehu řeky Jihlavy. Žije zde obyvatel.\n\nNa západ od obce (v katastru Dolních Kounic) se nachází Šibeniční vrch (297 m n. m.) s televizním vysílačem.\n\nJedná se o vinařskou obec ve Znojemské vinařské podoblasti (viniční tratě Novosady, Staré hory). Obec Nové Bránice je členskou obcí Mikroregionu Ivančicko.\n\nPrvní písemná zmínka o obci pochází z roku 1306.\n\nDo roku 1946 se obec jmenovala Německé Bránice.\n\n\n"}
{"id": "107207", "url": "https://cs.wikipedia.org/wiki?curid=107207", "title": "Nevřeň", "text": "Nevřeň\n\nNevřeň je obec v okrese Plzeň-sever v Plzeňském kraji. Žije v ní obyvatel. Nevřeň leží zhruba 13 km směrem na severozápad od centra Plzně. Příslušnou obcí s rozšířenou působností jsou Nýřany, které jsou od Nevřeně vzdáleny přibližně 14 km směrem na jih. Poblíž obce se nacházejí pozůstatky povrchových lomů i podzemních dolů, dříve sloužících k těžbě kaolinu a černého uhlí.\n\nPřesné datum založení obce není známo, existuje pouze dohad, že Nevřeň pravděpodobně založil v první polovině 14. století některý z příslušníků západočeského rodu Hroznatovců. První písemná zmínka o vsi jménem \"Newrzien\" pochází z roku 1364, kdy ji koupili majitelé hradu Bělá. Ve vlastnictví obce, respektive její části, je od roku 1484 vystřídal Markvart z Úlic a po něm plzeňský soukeník Vít. Podle jeho závěti se od roku 1487 stala Nevřeň na 150 let majetkem města Plzně.\n\nV roce 1651 koupil panství Nekmíř od Jana Vikarta Vřesovce z Vřesovic polní maršálek Jan Zikmund Bedřich hrabě Gőtz. Po jeho smrti v roce 1662 Gőtzova manželka Marie Isabella Trčková z Lípy panství rozšířila a zahrnula do něj i Nevřeň.\n\nV roce 1895 Nevřeň (tehdy zvanou \"Nebřem\") s nekmířským panstvím koupil od Lobkowitzů plzeňský právník JUDr. Stanislav Wopršálek. Podle Slovníku Království českého bylo v uvedeném roce v Nevřeni 56 domů s 381 obyvateli. Součástí obce byly též dvě osady – Nová Hospoda a Kokořov.\n\nOsada Nová Hospoda se sedmi popisnými čísly zůstala součástí Nevřeně až do 21. století, zatímco Kokořov byl v roce 1960 převeden pod správu obce Všeruby.\n\nV roce 2014 bylo v obci otevřeno Centrum Caolinum – multifunkční společenské centrum spojené s hasičskou zbrojnicí (která vyhořela o dva roky dříve). V centru je stálá expozice těžby kaolinu. Novostavba Centra Caolina získala druhé místo v Ceně Klubu Za starou Prahu za rok 2016.\n\nDne 15. června 2019 se pro veřejnost otevřel i bývalý hlubinný kaolinový důl, jehož nový vstupní portál se nachází asi 750 metrů severovýchodně od Centra Caolinium. Těžba v tomto dole byla zahájena roku 1870, avšak již v roce 1897 byla pro nízkou kvalitu dobývané suroviny a logistické problémy spojené s kvalitou cest nezbytných pro přepravu vytěženého materiálu ukončena. Tento důl patří spolu s dolem Orty u Hosína na předměstí Českých Budějovic k nejhodnotnějším příkladům dobývání kaolinu podzemním způsobem v České republice.\n\n"}
{"id": "107208", "url": "https://cs.wikipedia.org/wiki?curid=107208", "title": "Nesvačilka", "text": "Nesvačilka\n\nNesvačilka je obec v okrese Brno-venkov v Jihomoravském kraji, v Dyjsko-svrateckém úvalu. Žije zde obyvatel. Na území obce se nacházejí některé prameny minerální vody Šaratice.\n\nPrvní písemná zmínka o obci pochází z roku 1715. Vznik obce způsobila změna hospodářských názorů počátku 18. století, kdy byl odlehlý panský dvůr nedaleko Žatčan rozdělen na 20 hospodářství (familií) pro nové osadníky. Stalo se tak podpisem hejtmana chrlického panství Andree Antonína Poppa.\n\n\n\n\n"}
{"id": "107209", "url": "https://cs.wikipedia.org/wiki?curid=107209", "title": "Neslovice", "text": "Neslovice\n\nNeslovice jsou obec v okrese Brno-venkov v Jihomoravském kraji. Nacházejí se mezi Rosicemi a Ivančicemi, na okraji Boskovické brázdy a přírodního parku Bobrava. Žije zde obyvatel. Neslovice jsou obcí mikroregionu Kahan.\n\nPrvní písemná zmínka o obci je z roku 1342, avšak archeologické průzkumy v letech 2014-2015 prokázaly, že historie sahá až do 11. století. V letech 1782–1784 zde byl postaven kostel Narození Panny Marie.\n\n\nNarodil se zde novinář a spisovatel Antonín H. Sokol (1847–1889).\n\n\n"}
{"id": "107210", "url": "https://cs.wikipedia.org/wiki?curid=107210", "title": "Nepolisy", "text": "Nepolisy\n\nNepolisy (, původně lat. \"Neopolis\" = Nová obec) jsou převážně zemědělská obec v okrese Hradec Králové nacházející se asi 2 km severně od města Chlumec nad Cidlinou. Žije zde obyvatel.\n\nMezi obcemi Nepolisy a Chlumec nad Cidlinou je umístěn radar české armády typu RAT 31-DL italské výroby, který je součástí společného a integrovaného systému protivzdušné obrany členských států NATO (NATINAMDS).\n\nKatastr obce Nepolisy byl osídlen již v době na přelomu našeho letopočtu, což dokládají archeologické nálezy. První písemná zmínka o obci pochází z roku 1299, kdy patřila pod hradišťské panství v Žíželicích. V polovině 14. století byla rozdělena na dvě části, jedna náležela Svatojiřskému klášteru.\n\nPřed rokem 1359 zeman Tas ze Skuhrova postavil na území obce tvrz, která zanikla počátkem 16. století. Nepolisy až do husitských válek náležely k majetku kláštera sv. Jiří na Hradčanech. Po husitských válkách za majitelů z rodu Kostků z Postupic tvrz zpustla (1513). Nepolisy pak připadly pod pernštejnské panství a v 17. století je spolu s chlumeckým panstvím koupil rod Kinských ze Vchynic, kterým Nepolisy patřily až do zrušení roboty. V roce 2010 se obec Nepolisy stala vítězem v soutěži „Vesnice roku 2010“ za Královéhradecký kraj.\n\n\n\n\n"}
{"id": "107211", "url": "https://cs.wikipedia.org/wiki?curid=107211", "title": "Nekoř", "text": "Nekoř\n\nNekoř () je obec na rozhraní Podorlické pahorkatiny a Orlických hor v okrese Ústí nad Orlicí, asi 8 km jihovýchodně od města Žamberk. Součástí obce jsou i vesnice Bredůvka a Údolí. Žije zde obyvatel.\n\nNa sever od obce se rozkládá vodní nádrž Pastviny, na jejímž břehu je tábořiště \"Nekoř - Údolí\". Z nádrže vytéká řeka Divoká Orlice, které pak protéká dále obcí směrem na Žamberk.\n\nPrvní písemná zmínka o obci pochází z roku 1355, avšak přesný rok vzniku je prakticky nevyhledatelný. Obec byla součástí panstev Žampašského a Kyšperského. Mezi nejznámější pověsti patří s přehledem hrad na Vejrově. Součástí této nevýrazné obce se po roce 1850 stala ještě méně výrazná osada Údolí, která je součástí Nekoře dodnes.\n\nPrvní světovou válkou bylo postiženo mnoho obcí v tehdejším Rakousku-Uhersku a ani Nekoř nebyla výjimkou. Velké množství úrody bylo odváženo na válečnou frontu a zároveň značná část mužského obyvatelstva byla odvedena do armády. Počet padlých Nekořanů ve válce je podle obecní kroniky 83. K uctění památky těchto obětí byl na náměstí vybudován pomník s jejich jmény.\n\n\nJosef Lux (1956–1999) český politik 90. let 20. století, předseda ČSL a KDU-ČSL, ministr zemědělství ČR, poslanec Sněmovny národů a Sněmovny lidu FS, Poslanecké sněmovny ČR\n\nŠpinler Vojtěch, \"Historie\" http://www.nekor.cz/obec/historie-obce\n\n"}
{"id": "107212", "url": "https://cs.wikipedia.org/wiki?curid=107212", "title": "Nekmíř", "text": "Nekmíř\n\nNekmíř je obec v okrese Plzeň-sever. Žije v ní obyvatel. Obec zahrnuje ještě Lhotku.\n\nPrvní písemná zmínka o obci pochází z roku 1358. V roce 1419 se východně od ní odehrála Bitva u Nekmíře – první větší střetnutí, kde husitským vojskům velel Jan Žižka.\n\nV roce 1868 došlo k založení školy a v roce 1913 byl založen dobrovolný hasičský spolek.\n\nSeverozápadně od vesnice leží přírodní rezervace Bažantnice.\n\nNekmířský zámek s přiléhajícím panským dvorem a zpustlým anglickým parkem se nachází při silnici na Lhotku na západním okraji vsi. Ve 14. století byla na jeho místě pravděpodobně Rackem vybudována vodní tvrz. Ta byla nedlouho po sňatku Šebestiána Markvarta z Hrádku s Annou z Ebrnic v roce 1526 přestavěna v renesančním slohu. Roku 1620 tvrz vyhořela a teprve po roce 1652 byla Marií Isabelou, rozenou Trčkovou z  Lípy, přestavěna na barokní zámek.\n\n"}
{"id": "107214", "url": "https://cs.wikipedia.org/wiki?curid=107214", "title": "Kobylnice", "text": "Kobylnice\n\nPojem Kobylnice je nejednoznačný a může mít následující významy\n\njméno obce:\n\nnázev části obce:\n\nnázev kopce, vrchu, hory:\n\n"}
{"id": "107216", "url": "https://cs.wikipedia.org/wiki?curid=107216", "title": "Orličky", "text": "Orličky\n\nOrličky (německy \"Adlerdörfel\") jsou obec v Orlických horách v okrese Ústí nad Orlicí. Žije zde obyvatel. Vesnice obdržela své pojmenování podle horního toku potoka Orličky, který se v Jablonném nad Orlicí vlévá do Tiché Orlice, přítoku řeky Orlice . Asi 3,5 km od centra obce se nachází Suchý vrch s rozhlednou a výletní restaurací.\n\nVesnice pravděpodobně vznikla za kolonizace v dobách Přemysla Otakara II., který oblast nechal osidlovat Němci povolanými z Německa. V obci se původně nejspíše nacházela sklárna na vršku, která měla za následek další mýcení lesů v okolí. První písemná zmínka o obci pochází z roku 1588.\n\nV současnosti je v obci výrazně zastoupen nábytkářský průmysl, zejména pak výroba židlí. Ty se vyráběly v Orličkách v malém už v období první republiky, větší rozmach však nastal až od šedesátých let dvacátého století, kdy sem družstvo Dřevotvar Jablonné nad Orlicí soustředilo výrobu koster židlí, a to jak vlastní konstrukce, tak – později – i zhotovovaných podle dokumentace zahraničních odběratelů, např. německé firmy Schlapp (stohovatelné židle Schlapp) či slovinské Javor. V roce 2008 odkoupila tuto provozovnu Dřevotvaru firma Doleček, která zde kromě vlastní produkce dál vyrábí i židle pro Dřevotvar, např. typy OP-99, Marta, Miriam a Monika. Po roce 1989 navázala souběžně na předválečnou výrobu židlí v Orličkách také soukromá firma Kaplan nábytek, která se kromě ní věnuje i náročné zakázkové produkci.\n\n"}
{"id": "107217", "url": "https://cs.wikipedia.org/wiki?curid=107217", "title": "Odunec", "text": "Odunec\n\nOdunec (starší názvy \"Odunz\", \"Odunyecz\", \"Oduncz\") je obec v okrese Třebíč. Žije zde obyvatel. Obec se nachází 3 km západně od města Hrotovice.\n\nV obci je barokní zámeček (nepřístupný), místní knihovna, budova bývalé školy slouží ke kulturním účelům, budova obecního úřadu s prodejnou smíšeného zboží s omezeným provozem. V roce 2017 bylo v obci postaveno dětské hřiště s nástroji i pro cvičení dospělých ze zdrojů Nadace ČEZ.\n\nOdunec leží v nadmořské výšce 460 m. Obcí vedou silnice pěti směry – do Račic, Myslibořic, Zárubic, Valče a Hrotovic. Západním směrem od obce teče potok od Zárubic a vlévá se do vody Mocly. Východním směrem pramení nad Oduncem dva potůčky – jeden z melioračního odvodnění a ze studny napájí rybník na návsi obce, druhý nabírá prameny od Svatochně a díky studni zásobuje horní rybník v Oboře. S prvním přítokem se spojuje na návsi pod kaplí a teče směrem do Račic.\n\nPrvní zmínka o obci se datuje do roku 1278. Roku 1826 zakoupil hrotovické panství hrabě Hubert Harnoncour, po němž nese jméno dvůr Hubert (Hubertov). Poté zakoupil panství Antonín Deher, jehož rodina si statky podržela až do roku 1921, kdy přešly během pozemkové reformy na československý stát. Hrotovický statek přechází roku 1924 do vlastnictví manželů Odehnalových. Roku 1898 byla dokončena silnice Hrotovice – Hubertův dvůr – Zárubnice – Lipník. Roku 1908 byla dokončena stavba silnice Odunec – Račice. Silnice z Odunce do Myslibořic byla dokončena až mezi dvěma světovými válkami. Koncem 19. století byl vyprojektován návrh na výstavbu železniční trati Miroslav – Hrotovice – Třebíč; z těchto plánů však později sešlo.\n\nZa přispění nájemce velkostatku Dworžaka byla na místě rodinného domku rodiny Škrkalových dokončena roku 1910 odunecká kaple sv. Rodiny. V době první světové války narukovalo z obce Odunec 38 můžu, šest bylo raněno a pět v této válce padlo. Ještě v prvních letech Československé republiky užívá obec starý název \"Vodonec\", teprve roku 1925 rozhodnutím okresního soudu v Hrotovicích je název úředně opraven. Na Štědrý den roku 1927 je obec elektrifikována. V roce 1930 po sčítání lidu má obec 41 popisných čísel a 253 obyvatel. V den pohřbu prvního čs. presidenta T. G. Masaryka 21. září 1937 se konala ve školní budově smuteční tryzna.\n\nV době mezi válkami byla v obci provozována cihelna (majitel Jan Kuchařík), lihovar – vedoucím lihovaru byl ruský emigrant A. Kazmin. Většina obyvatel pracovala v zemědělství. Druhá světová válka nezanechala v obci významnější škody – poslední německý voják padl ve strouze mezi Oduncem a Račicemi u pole p. F. Škody 8. května 1945.\n\nNa parcele věnované p. Josefem Kuchaříkem byla roku 1912 vystavěna nákladem 30 tisíc korun jednotřídní škola. Učitelem byl zde ustanoven František Jirda z Višňové. O rok později měla škola 56 žáků. Po odvodu učitele Jirdy na bojiště první světové války byla výuka omezena na úterý, čtvrtek a sobotu – vyučovat docházel p. učitel ze zárubické školy. Dočasně byla škola pro nízký stav žactva uzavřena roku 1952. Vyučování bylo opět zahájeno roku 1957 s 28 žáky. Roku 1968 je škola definitivně uzavřena a výuka žactva i veškerý inventář je přesunut do Valče.\n\nRoku 1950 byla v Odunci založena Místní jednota požární ochrany. O sedm let později byla za přítomnosti mnoha lidí z okolí slavnostně otevřena nově vystavěná hasičská zbrojnice a vysvěcena stříkačka. V obci fungoval Československý svaz žen, místní organizace Československého červeného kříže a Sokolská jednota. Cvičenci z Odunce se také zúčastnili posledního všesokolského sletu v roce 1948 v Praze.\n\nPo roce 1945 proběhlo v několika etapách několik agrárních reforem. Největším zemědělcům v obci byl sepsán majetek a jejich pozemky přešly pod státní statek. Pan Jaroslav Kříž byl jako „kulak“ odsouzen k 8 měsícům vězení. Pan František Kalina se snažil i nadále hospodařit – nebyl však schopen splnit přehnané podmínky. Za zveličeného soudního řízení byl odsouzen k 8 letům vězení. Prošel věznicemi Pankrác, Příbram a Leopoldov. Po pěti letech byl podmínečně propuštěn a pracoval v JZD. 1. družstvo se v Odunci rozpadlo již roku 1951, jako poslední na Hrotovicku pak bylo znovu obnoveno v roce 1959. V roce 1973 dochází ke sloučení s JZD Hrotovice a státních statků Odunec a Hrotovice. Na Hubertě JZD buduje v letech 1985–1987 novou porodnu prasnic, halu, výkrmnu skotu, kancelářskou budovu a rekonstrukci bytů pro zaměstnance.\n\nV roce 1990 došlo k osamostatnění obce Odunec a vytvoření samosprávy. V roce 1992 proběhla rekonstrukce sítě veřejného osvětlení, odbahnění a úpravy rybníku Obora a později provedena stavba vodovodu z přivaděče Vranov – Dukovany. V roce 1994 byla provedena zásadní oprava budovy školy a do této budovy byla přestěhována místní knihovna. 28. května 1994 se konal sraz rodáků a oslavy 700. výročí založení obce. Na místní kapli byla instalována pamětní deska. V roce 1998 byl instalován nový zvon do místní kaple s nápisem sv. Josef. Byl slavnostně posvěcen farářem p. Antonínem Špačkem. Do roku 2014 zastával funkci starosty Jaroslav Otoupal, od roku 2014 vykonává funkci starosty Milan Šabatka. V roce 2017 byla schválena dotace kraje Vysočina pro udržení malých obchodů ve vesnici, Odunec je jednou z podpořených obcí.\n\n\n\n\n\n"}
{"id": "107218", "url": "https://cs.wikipedia.org/wiki?curid=107218", "title": "Ocmanice", "text": "Ocmanice\n\nOcmanice (česky do roku 1880 \"Otmanice\"; německy \"Otzmanitz\") jsou obec v okrese Třebíč, nacházející se na břehu řeky Oslavy. Žije zde obyvatel.\n\nPrvní písemná zmínka o obci pochází z roku 1366. Obec byla do roku 1872 součástí obce Náměšť nad Oslavou, mezi lety 1949 a 1960 byla obec začleněna do okresu Velká Bíteš. V roce 1911 byla v obci založena Národní Jednota. Tentýž rok byla i otevřena obecná škola.\n\nDo roku 2014 zastávala funkci starosty Marie Bojanovská, od roku 2014 vykonává funkci starostky Věra Filipčíková.\n\n\n\n"}
{"id": "107219", "url": "https://cs.wikipedia.org/wiki?curid=107219", "title": "Ochoz u Brna", "text": "Ochoz u Brna\n\nOchoz u Brna je obec v okrese Brno-venkov v Jihomoravském kraji. Žije zde obyvatel, v obci je evidováno 886 adres. V roce 1947 byla k Ochozi připojena sousední vesnice Obce.\n\nObcí, která se nachází v Drahanské vrchovině na hranici CHKO Moravský kras, protéká Ochozský potok.\n\nPrvní písemná zmínka o obci pochází z roku 1237 jako majetku zábrdovického kláštera, zmínka o vsi Obce z roku 1261 hovoří o zboží kláštera Vizovice. Do roku 1850 patřila Ochoz ke statku Křtiny a Obce k líšeňskému panství. Postupem času zástavba Ochozi a Obcí srostla, ke spojení těchto vsí došlo 23. prosince 1947. Zpočátku byl používán název Ochoz-Obce, od 1. ledna 1951 má společná obec název Ochoz u Brna. Od 3. dubna 1996 obec užívá znak a vlajku.\n\nVychází z pečetí obou vesnic. Udělen byl obci rozhodnutím předsedy Poslanecké sněmovny Parlamentu 3. dubna 1996. Popis: V zeleném štítě pod čtyřmi klíny v hlavě zkřížený kopáč a sekera nad radlicí, vše stříbrné. Prapor tvoří zelený list se čtyřmi bílými žerďovými klíny s hroty sahajícími do jedné třetiny délky listu. Poměr šířky k délce listu je 2:3.\n\nNázev obce svědčí o tom, že vznikla podle starého českého práva pomocí svědků, kteří obchůzkou vyznačili hranici nově osídlovaného území, podobně jako Újezd, u kterého byla hranice vyznačena jejím objetím na koních. \n\nPodle Registru územní identifikace, adres a nemovitostí i Internetové jazykové příručky je název obce Ochoz rodu mužského neživotného, v místním úzu se však používá rod ženský (skloňování podle vzoru „píseň“) s odkazem na historický vývoj onoho výrazu.\n\n\nV obci se nachází základní a mateřská škola, působí zde praktický lékař pro dospělé i stomatologická ordinace.\n\n\n"}
{"id": "107220", "url": "https://cs.wikipedia.org/wiki?curid=107220", "title": "Obědovice", "text": "Obědovice\n\nObec Obědovice () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1386.\n\n\n"}
{"id": "107221", "url": "https://cs.wikipedia.org/wiki?curid=107221", "title": "Nové Syrovice", "text": "Nové Syrovice\n\nNové Syrovice jsou obec v okrese Třebíč v Kraji Vysočina. Žije zde obyvatel. Obec se dělí na dvě části, vlastní Nové Syrovice a vesnici Krnčice.\n\nPrvní písemná zmínka o obci pochází z roku 1417.\n\nV roce 1968 obcí projela ruská armáda, kdy vojáci několikrát vystřelili na místní školu, místní chlapci na pancíře tanku začali házet kameny. Posádka tanku tank navedla směrem, kterým chlapci utekli a nakonec se zablokoval ve starém průjezdu. Druhý tank jej nakonec vytáhl. Při incidentu byl střepinami zraněn jeden z chlapců a byl ošetřen v nemocnici.\n\nObec Nové Syrovice v roce 2009 obdržela ocenění v soutěži Vesnice Vysočiny, konkrétně získala ocenění hnědý diplom, tj. diplom za vzorné vedení kroniky. Obec Nové Syrovice v roce 2014 obdržela ocenění v soutěži Vesnice Vysočiny, konkrétně získala ocenění Zlatá cihla v Programu obnovy venkova C.\n\n\n\n\n"}
{"id": "107222", "url": "https://cs.wikipedia.org/wiki?curid=107222", "title": "Nová Ves I", "text": "Nová Ves I\n\nNová Ves I je obec v okrese Kolín asi 6 km severozápadně od Kolína. Žije zde obyvatel. V roce 2011 zde bylo evidováno 437 adres. Součástí obce je i vesnice Ohrada.\n\nNová Ves I je také název katastrálního území o rozloze 10,29 km.\n\nPrvní písemná zmínka o obci pochází z roku 1290.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nová Ves \"(přísl. Ohrada, 1391 obyvatel, katol. kostel)\" byly v roce 1932 evidovány tyto živnosti a obchody: holič, 3 hostince, 2 koláři, 3 krejčí, 2 obchody s kůží, mlýn, 3 obuvníci, paliva, 3 pekaři, obchod s lahvovým pivem, pokrývač, 6 rolníků, 2 řezníci, 6 obchodů se smíšeným zbožím, stavební podnikatelství, trafika, 2 truhláři, 2 zámečníci.\n\nDopravní síť\n\nVeřejná doprava 2011\n\n\nV obci se též nacházejí squashové kurty.\n\nNa západním okraji obce se nachází přírodní památka Lom u Nové Vsi.\n\n"}
{"id": "107223", "url": "https://cs.wikipedia.org/wiki?curid=107223", "title": "Johnstonův atol", "text": "Johnstonův atol\n\nJohnstonův atol (anglicky \"Johnston Atoll\") je neobydlený atol v severním Tichém oceánu na , tj. 1320 km jihozápadně od Honolulu, 5450 km jihozápadně od Los Angeles a 5500 km severovýchodně od Nové Guineje. Přestože plocha souše činí pouhé 2,6 km², ostrůvky, které k atolu patří, jsou roztroušeny na ploše 130 km².\n\nAtol se skládá ze čtyř ostrovů: Johnstonův ostrov (Johnston Island), Písečný ostrov (Sand Island), Akau (North Island, Severní ostrov) a Hikina (East Island, Východní ostrov).\n\nJohnstonův atol byl pojmenován po kapitánu Jamesi Johnstonovi, který ho údajně objevil 10. prosince 1807.\n\n"}
{"id": "107224", "url": "https://cs.wikipedia.org/wiki?curid=107224", "title": "Ostrov u Bezdružic", "text": "Ostrov u Bezdružic\n\nOstrov u Bezdružic (do roku 1950 jen \"Ostrov\") je obec v okrese Plzeň-sever. Žije v ní obyvatel. Součástí obce jsou i vesnice Krsov a Pláň.\n\nPrvní písemná zmínka o obci pochází z roku 1483.\n\nV obci má zastávku autobus, kde zastavují autobusové linky ve směru Plzeň CAN, Stříbro aj.\n\nJihozápadně od vesnice se nad Úterským potokem nachází pozůstatky pravěkého a raně středověkého hradiště označovaného Ostrov u Bezdružic.\n"}
{"id": "107225", "url": "https://cs.wikipedia.org/wiki?curid=107225", "title": "Ostašov", "text": "Ostašov\n\nOstašov je obec v okrese Třebíč. Žije zde obyvatel.\n\nPrvní písemná zmínka o obci pochází z roku 1716. V listopadu 2016 rezignovalo 3 ze 7 zastupitelů obce a obec tak byla nucena na únor vyhlásit nové volby do zastupitelstva obce. Volby pak proběhly 4. února 2017, bývalý starosta Jaroslav Kabelka pak získal čtvrtý nejvyšší počet hlasů. Volební účast dosáhla 60 procent. Po volbách se starostou stal opět Jaroslav Kabelka.\n\n\n\n"}
{"id": "107226", "url": "https://cs.wikipedia.org/wiki?curid=107226", "title": "Oslavička", "text": "Oslavička\n\nOslavička () je obec v okrese Žďár nad Sázavou v kraji Vysočina. K 1. lednu 2007 byla obec převedena z okresu Třebíč do okresu Žďár nad Sázavou. Žije zde obyvatel.\n\nPrvní zmínky o obci pocházejí z roku 1360, kdy Vít z Oslavičky poručil manželce Markétě ½ lán s lesy, pastvinami a vším příslušenstvím. Následujícího roku prodali titíž manželé v Oslavičce dvůr a 4 lány Bláhovi z Oslavičky a dědicům. Jeho syn Petr poté celý majetek scelil a k opětovnému dělení došlo až roku 1406, kdy část panství prodal Zdeňce z Oslavice a alodní dvůr, tvrz se všemi poli, která k ní náležela, lesy, louky, rybníky a mlýn prodal Svachovi (řečenému Teleč z Oslavičky), sám si ponechal pouze ves. Roku 1412 prodal Petr Svachovi i ves. Po Svachovi koupil statek Jan Langast z Věstoňovic, ale hned ho zase roku 1447 obratem prodal Mikuláši z Manova, který obýval tvrz až do roku 1466. Po něm získali tvrz, dvůr a ves Oslavičku s rybníky a pastvinami Zich a Mikuláš z Jemničky. Mikuláš z Jemničky si roku 1482 přikoupil statek benedínský a připojil ho k Oslavičce.\n\n\"Benedín\" (dnes se tomuto místu říká Ovčírna podle stájí pro ovce, které zde bývaly, a nachází se blízko rybníka Benetín) bývala ves s tvrzí a dvorem, podle které se nazývala i zdejší vladycká rodina „z Benedína“. První zmínky o této vsi pocházejí z roku 1376, kdy byl majitelem vsi Matějek z Benedína.\n\nA poté zdědil i díl od bratra Zicha. V té době si nechává říkat Mikuláš Oslavický z Jemničky. V této chvíli se kroniky odmlčují a další stopa je až z roku 1560, kdy bylo panství připojeno k panství ve Velkém Meziříčí. A další dějiny jsou pak úzce spojeny s dějinami tohoto panství.\n\n\"„Dle vrchnostenského přiznání měl panský dvůr, zřízený z poddanských pozemků po 30leté válce, 636 ½ m. polí, 12 ½ m. pastvin, 7 m. zahrad, 111 vozů sena, a poddaní dávali 2 zl. 42kr. pozemkové 30 kr. robotní činže, 1 zl. 9 kr. místo vajec a slepic; robotu jejich viz Vel. Meziříčí. R. 1775 robotovali rolníci 1 ½ dne, domkaři půl dne v témdni. … Nejstarším rodem jest Střechův na č. 5 (skoro 150 let).“\"\n\nTaké název obce prošel mnoha proměnami. Roku 1361 se jmenovala \"Oslauiczka\", pak roku 1386 \"Oslawiczky\". Až od roku 1447 se název mění na \"Oslawiczka\" (v \"Oslawiczcze\"). Roku 1591 je obec přejmenována na \"Woslawiczka Mala\", v letech 1678–1718 \"Klein Woslawitz\" – s přestávkami vydržel tento název až do roku 1885, kdy se začal střídat s názvy \"Malá Voslavice\", \"Oslavičky\". Až v roce 1924 dostává obec dnešní podobu názvu Oslavička.\n\nV letech 2006–2010 působil jako starosta Bohuslav Kandrnál, mezi lety 2010–2014 tuto funkci zastával Dušan Koch, od roku 2014 je starostkou obce Ing. Markéta Šulová, Ph.D.\n\n\n\n\n"}
{"id": "107227", "url": "https://cs.wikipedia.org/wiki?curid=107227", "title": "Orlické Podhůří", "text": "Orlické Podhůří\n\nOrlické Podhůří () je obec v okrese Ústí nad Orlicí, na severním a východním břehu Tiché Orlice. Žije zde obyvatel.\n\nPrvní písemná o vsi Rviště se týká roku 1399, o vsi Říčky roku 1475.\n\nObec Orlické Podhůří vznikla postupným sloučením tří dřívějších vesnických obcí: roku 1949 byla ke Rvišti připojena Dobrá Voda a roku 1960 Říčky. 16. února 1961 byla celá obec Rviště přejmenována na Orlické Podhůří, název novodobě odvozený z polohy vsí v podhůří Orlických hor.\n\nV současné době má obec tři katastrální území odpovídající původním obcím:\n\nStav z roku 2002\n\n\n"}
{"id": "107228", "url": "https://cs.wikipedia.org/wiki?curid=107228", "title": "Osičky", "text": "Osičky\n\nOsičky () je obec v okrese Hradec Králové, nacházející se vedle obce Osice. Žije zde obyvatel.\n\nPrvní písemná zmínka o obci pochází z roku 1073.\n\n\n"}
{"id": "107229", "url": "https://cs.wikipedia.org/wiki?curid=107229", "title": "Předín", "text": "Předín\n\nPředín ( , starší názvy \"Przedyn\", \"Preding\", \"Przedyn\") je obec v okrese Třebíč. Obec se dělí na dvě části, vlastní Předín a vesnici Hory. Obcí prochází silnice první třídy I/23. Obec je součástí Mikroregionu Podhůří Mařenky. V Předíně žije obyvatel.\n\nPrvní písemná zmínka o obci pochází z roku 1353. Vesnice však byla založena pravděpodobně dříve, v roce 1481 byl Předín městečkem, později až do roku 1856 byl opět pouze vsí. Pak byl opět povýšen na městečko a získal právo pořádat trhy. Ve vsi, která byla pojmenována po Předovi, který je zmiňován v Kosmově kronice, se dříve také dolovala železná ruda, stříbro a zlato, primárně se však obyvatelé zabývali zemědělstvím a prací v lese. Ve 20. století v obci působili perleťářské dílny.\n\n\n\n\n"}
{"id": "107230", "url": "https://cs.wikipedia.org/wiki?curid=107230", "title": "Přeckov", "text": "Přeckov\n\nObec Přeckov se nachází v okrese Třebíč v kraji Vysočina. Žije zde obyvatel. Obec leží na severním okraji Třebíčské kotliny.\n\nPrvní písemná zmínka o obci pochází z roku 1360.\n\nDo roku 2014 zastával funkci starosty Karel Slavík, od roku 2014 vykonává funkci starosty Bc. Josef Náhlík.\n\nVe sčítání lidu 2011 se v Přeckově zjistilo 77 obyvatel. Z toho 38 lidí (49,35 %) bylo příslušníky moravského národa, 22 lidí (28,57 %) bylo příslušníky českého národa a 9 lidí (11,69 %) národnost neuvedlo.\n\n\n\n"}
{"id": "107231", "url": "https://cs.wikipedia.org/wiki?curid=107231", "title": "Přešovice", "text": "Přešovice\n\nPřešovice (starší názvy \"Priswicze\", \"Presicze\", \"Přišovice\") jsou obec v okrese Třebíč. Žije zde obyvatel.\n\nObec však měla být dle pověstí založena v roce 1088 a pojmenována měla být podle Přecha, který obec měl založit. Písemná zmínka však pochází již z roku 1273, kdy byla vesnice darována králem Otakarem II. kostelu v Rouchovanech. Později však obec byla předána zbraslavskému klášteru, do konce 15. století patřila obec vladykům z Přišovic a mezi lety 1502 a 1593 pak Jankovským z Vlašimi, v roce 1620 pak patřila panům z Lipé a od roku 1625 pak knížatům z Lichtenštejna.\n\n\nSamospráva obce od roku 2017 vyvěšuje 5. července moravskou vlajku. \n\n\n\n"}
{"id": "107233", "url": "https://cs.wikipedia.org/wiki?curid=107233", "title": "Příkazy", "text": "Příkazy\n\nPříkazy (něm. \"Brikaß\") jsou obec o celkové rozloze 1396,88 ha s rozsahem poloh přibližně 220 až 230 m n. m. v krajinné oblasti Hornomoravského úvalu, v rámci administrativně správním v okrese Olomouc náležejícím do Olomouckého kraje na území České republiky. V roce 2018 v obci obyvatel, pro obec je pověřeným úřadem město Olomouc.\n\nLeží na rozhraní Prostějovské pahorkatiny a Středomoravské nivy protékané řekou Moravou, severozápadně od krajského města Olomouc, přibližně 10 km od centra. Obcí vedena silnice II/635, katastrálním územím také úsek dálnice D35 (evropská trasa E442).  V obci železniční stanice na trati č. 275 Olomouc – Drahanovice.\n\nObec má dvě části, sídelní lokalitu Hynkov na katastrálním území 279,31 ha a sídelní lokalitu Příkazy na katastrálním území 1117,59 ha (jména částí obce jsou též názvy katastrálních území). Malá vesnice Hynkov leží na severovýchodě obce, u řeky Moravy, okrajová část lokality v Chráněné krajinné oblasti Litovelské Pomoraví. V části Příkazy stavby lidové architektury, v roce 1995 vyhlášena vesnická památková rezervace.\n\nZástavba v tzv. ulicové vesnici středověkého původu, stavby typické pro národopisnou oblast Haná, zejména hliněným stavitelstvím, ale i roubené, v řadové zástavbě například hospodářská usedlost čp. 54 nazývaná Kameníčkův grunt (od roku 1991 kulturní památka), zahradnický statek, špaletové stodoly, hliněné zídky zahrad aj.\n\nV roce 1990 tradiční stavby národopisné oblasti Haná začleněny do expozice muzea s názvem Souboru staveb lidové architektury Příkazy, lidově označované „Hanácké skanzen”. Od 11. prosince 2018 pod názvem Hanácké muzeum v přírodě je součástí Národního muzea v přírodě.\n\nPrvní písemná zmínka o obci pochází z roku 1250, o části Hynkov z roku 1437. V roce 1913 zde jako první na Moravě byla zprovozněna družstevní pekárna. V letech 1919–1921 postaven tzv. Záloženský dům olomouckým stavitelem Janem Hublíkem, tvoří přirozené centrum obce a kulturní zázemí.\n\n\n\nObcí vedena zeleně značená turistická trasa Klubu českých turistů, úsek: Náklo – Příkazy (Hanácké muzeum v přírodě) – Skrbeň.\n\n\n\n\n"}
{"id": "107234", "url": "https://cs.wikipedia.org/wiki?curid=107234", "title": "Příšovice", "text": "Příšovice\n\nPříšovice ( \"\") jsou vesnická a průmyslová obec v okrese Liberec v Libereckém kraji. Obec je tvořena stejnojmennou vesnicí, která leží v blízkosti dálnice D10 a železniční trati 070 z Prahy do Turnova. Zástavba na západní straně těsně sousedí s obcí Svijany. Turnov se nachází asi 5 kilometrů východním směrem. Žije zde  obyvatel.\n\nNálezy svědčící o osídlení oblasti dnešních Příšovic jsou datovány do mladší doby kamenné a dnes jsou uchovávány v turnovském Muzeu Českého ráje.\n\nPrvní písemná zmínka o obci pochází z roku 1318. Jméno obci dal kmen Charvátů, který sem přišel podél Jizery, název měl připomínat otce Prieše.\n\nDo bitvy na Bílé hoře patřila obec pod svijanské panství. V roce 1624 bylo v Příšovicích 30 stavení. Do roku 1773 se počet stavení zvedl na 46 stavení, v té době zde žilo 308 obyvatel. V roce 1900 bylo již domů 88 a 591 obyvatel, celý katastr obce měl rozlohu 615,16 hektaru. Během třicetileté války přešla přes obec saská (1631 a 1634) a švédská armáda (1643). V letech 1741 a 1866 tudy prošli Prusové.\n\nV roce 1850 byla postavena kamenná škola. 28. září 1884 byla vysvěcena nová svatováclavská kaple jejíž vybavení pochází z dílny řezbáře Petra Buška. V místní škole v letech 1904 až 1925 Václav Větvička, který byl taktéž předsedou hasičského sboru ochotnického spolku, varhaníkem, sepsal monografii obce a založil obecní kroniku. Od roku 1919 až do roku 1943 byl starostou Josef Kobosil, v té době bylo v obci postaveno elektrické osvětlení (1922), zlepšila se infrastruktura (např. postavena silnice k Pěnčínu), byla odvodněna některá území obce a byly vysázeny obecní sady a lesy.\n\nCca v 60. letech 20. století pod příšovický MNV nějakou dobu patřily i Svijany, což vedlo k jejich úpadku.\n\nV západní části vsi v sousedství Svijan se nachází někdejší drůbežárna, mrazírny a mlékárna, jižně od vsi při cestě do Ploukonic panelárna.\n\nPříšovická drůbežárna (dříve Severočeské drůbežářské závody, později Drůbež Příšovice a. s.) se v 90. letech 20. století stala obětí tunelovacích praktik, CS fondy pak v poslední fázi svého tunelování nakoupily téměř bezcenné akcie Drůbežáren Příšovice. Na konci roku 2005 byla, i přes předchozí investice do modernizace, pozastavena výroba z důvodu nedodržení nových hygienicko-veterinárních směrnic EU. Na konci května 2006 sice podnik znovu získal veterinární osvědčení, avšak mezitím se dostal do konkursu a správce konkursní podstaty upřednostnil prodej podniku.\n\nMlékárna Příšovice vznikla v roce 1903 jako jedna z prvních družstevních mlékáren v severních Čechách. Členy Mlékařského družstva v Příšovicích byli převážně zemědělci z Příšovic, Svijanského Újezda, Pěnčína a Přepeří. Ve třicátých letech patřila mezi deset největších mlékáren v Čechách. Zpočátku byla parostrojní, ve dvacátých letech byla elektrizována, v polovině 40. let prošla velkou rekonstrukcí. Výroba se soustředila hlavně na máslo, ale vyráběl se zde i tvaroh a v menším množství sýry a melasové krmné směsi. Roční výkup mléka činil mezi 300 a 500 tisíci litrů mléka. V roce 1945 přešla do státní správy a po roce 1953 byla znárodněna a začleněna do krajských podniků (Liberecké mlékárny, Severočeské mlékárny). Ve spektru výrobků nabyly většího významu tvrdé i měkké sýry, jogurty, tvaroh, podmáslí i šlehačka. Roku 1996 výrobu obnovila pražská společnost pražská rodinná společnost Plastcom, a. s., roční výkup činí desítky milionů litrů mléka, těžiště výroby tvoří máslo a sýry, zboží odebírají i nadnárodní řetězce, například Delvita a Kaufland. Roku 2008 si mlékárna pořídila novou linku na výrobu zakysaných nápojů. Mlékárna má dvě vlastní podnikové prodejny, jednu v centru Turnova a druhou u příšovické provozovny. V té době byla posledním velkým zpracovatelem mléka v Libereckém kraji, měla kolem 50 zaměstnanců a denně zpracovávala kolem 70 000 litrů mléka, z toho asi 40 % z Libereckého kraje. V roce 2010 však čelila problémům s penězi, dodavatelům platila se čtyřměsíčním zpožděním a po úmrtí hlavního společníka firmy, Ing. Jiřího Tůmy, začali v roce 2011 odcházet dodavatelé a denní nákup mléka klesl na 35.000 litrů. Jednání nových společníků o převzetí a oddlužení podniku ruskou společností \"Sibina\" zkrachovalo, mlékárnu opustili poslední dodavatelé a 27. 12. 2011 byl na mlékárnu, zatíženou dluhem 75 mil. Kč, vyhlášen konkurs. Od jara 2012 tedy běží oceňování a přípravy na prodej této \"„poslední mlékárny na sever od Prahy“\" v dražbě. Dražba mlékárny, která za posledních pět let do své modernizace investovala okolo 150 mil. Kč, byla oznámena na 26. 9. 2012 s vyvolávací cenou 35 milionů Kč.\n\nPříšovické mrazírny v současné době provozuje firma Baltaxia.\n\nPanelárna na jihu obce byla založena roku 1973. Roku 1992 ji koupila Interma a. s., která ji provozuje dosud. Výroba panelů již je v útlumu, ale společnost se dnes kromě výroby betonu a dalších cementových výrobků zabývá též například komplexní výstavbou bytů a domů nebo obchodem s hutními materiály. Podle informace vyvěšené na Beton severu v roce 2010 má firma 111 zaměstnanců.\n\nJezera Velký a Malý Písečák, na jihu od panelárny, slouží po ukončení těžby písku již jen k rekreaci.\n\nPřes Příšovice vede někdejší Turnovsko-kralupská dráha, dnes trať 070. Při severním okraji vesnice má malé nádraží. Z železniční stanice Příšovice vede dnes již nevyužívaná železniční vlečka do mrazíren a panelárny o délce asi 1510 metrů.\n\nSeverním okrajem vesnice prochází někdejší státní silnice I/10, kterou v 80. letech 20. století nahradila dálnice D10 vedoucí ve větší vzdálenosti od zástavby. Část staré silnice je dnes využita k vedení trasy II/610. Na severozápad vede z pomezí Příšovic a Svijan, dnes mimoúrovňově přes železniční trať a dálnici D10 (exit 67), silnice II/279 do Svijanského Újezdu a Podhory. K severu vede silnice III/27911 do Pěnčína, dnes od vsi odříznutá rychlostní silnicí. K jihu vede široká místní komunikace k panelárně a dále zpevněná cesta k Písečákům a do Ploukonic.\n\nPo trase silnice II/610 se v Příšovicích ve směru od Svijan k Přepeřím nacházejí zastávky „Příšovice, SDZ“ (Severočeské drůbežářské závody), „Příšovice, sídl.“ (v úseku, kde je silnice zalomená po silnici k panelárně), „Příšovice, kovárna“ a „Příšovice, Na Hořensku“. Projíždějí tudy linky ČSAD Semily a. s. z Turnova do Svijan, Mnichova Hradiště či Sobotky. Jedná linka ČSAD Liberec a. s. s dvěma páry spojů v pracovní dny jede od Českého Dubu a Přepeř přes zastávky „Příšovice, kovárna“ a „Příšovice, Severočeské mlékárny“ do zastávky „Příšovice, panelárna“. U drůbežárny končí také linka Transcentrum bus s. r. o. z Mnichova Hradiště. V zastávce „Příšovice, hl. sil.“ u rychlostní silnice v minulosti zastavovaly i některé dálkové linky například z Prahy, nyní zde zastavuje několik spojů linky ČSAD Liberec Liberec–Mladá Boleslav a linky ČSAD Semily Semily–Mladá Boleslav.\n\nPřes Příšovice je značena cyklistická trasa č. 3048 od Všeně a Ploukonic směrem na Svijany a Svijanský Újezd. Od Všeně přes Ploukonice sem byla prodloužena také žlutě značená pěší turistická trasa č. 7318.\nPři rekonstrukci kamenného mostu 610-034 mezi Svijany a Příšovicemi došlo zborcení části mostu, který byl odstraněn a silnice 610 mezi obcemi Svijany a Příšovice je od roku 2014 neprůjezdná. Na zřícený most bezprostředně navazuje betonový most 610-035 přes vlastní koryto řeky Jizery, který nebyl havárií kamenného mostu nijak dotčen.\n\n\n"}
{"id": "107235", "url": "https://cs.wikipedia.org/wiki?curid=107235", "title": "Příšov", "text": "Příšov\n\nPříšov je obec v okrese Plzeň-sever. Žije v ní obyvatel.\n\nPrvní písemná zmínka o vsi je z roku 1268.\n\nNyní je tu už přes 100 domů. Ve vesnici se nachází vodní nádrž a restaurace. Působí zde dobrovolný hasičský sbor. V roce 2002 byl povodněmi zničen malý můstek, ale nyní je opět postaven. Do vesnice jezdí pravidelný autobusový spoj.\n\n"}
{"id": "107236", "url": "https://cs.wikipedia.org/wiki?curid=107236", "title": "Pňovany", "text": "Pňovany\n\nObec Pňovany se nachází v okrese Plzeň-sever v Plzeňském kraji. Žije v ní obyvatel.\n\nPrvní písemná zmínka o vsi je z roku 1205. Plaský klášter tehdy vyměnil svůj pňovanský majetek za jiný s klášterem v Kladrubech.\n\n\n\n"}
{"id": "107237", "url": "https://cs.wikipedia.org/wiki?curid=107237", "title": "Pálovice", "text": "Pálovice\n\nObec Pálovice se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1349.\n\nV roce 1976 došlo ke sloučení JZD Menhartice a JZD Pálovice a bývalý objekt garáží s obchodem a bytem byl adaptován na kulturní dům. V roce 2016 byla budova opravena. V roce 2019 byly uspořádány oslavy 40 let od otevření kulturního domu.\n\n\n\n"}
{"id": "107238", "url": "https://cs.wikipedia.org/wiki?curid=107238", "title": "Prace", "text": "Prace\n\nPrace je obec v okrese Brno-venkov v Jihomoravském kraji. Nachází se v Dyjsko-svrateckém úvalu, na severním úpatí Prackého kopce s památníkem bitvy u Slavkova zvaným Mohyla míru. Žije zde obyvatel.\n\nPrvní písemná zmínka o obci pochází z roku 1368. V letech 1986–1990 byla Prace součástí Šlapanic.\n\n\n\nHromadnou dopravu v Praci zajišťují autobusy linky 48 Integrovaného dopravního systému Jihomoravského kraje. V noci obec obsluhují i vybrané spoje autobusové linky N89.\n\n\n"}
{"id": "107239", "url": "https://cs.wikipedia.org/wiki?curid=107239", "title": "Pozořice", "text": "Pozořice\n\nPozořice jsou městys v okrese Brno-venkov v Jihomoravském kraji. Nachází se 15 km východně od Brna, na okraji Drahanské vrchoviny. Na kopci na jih od obce se nachází televizní vysílač. Pozořice jsou členem mikroregionu Rokytnice. Žije zde obyvatel. Zástavba obce navazuje na zástavbu sousedních Sivic, s nimiž tvoří prakticky jednotný urbanistický celek.\n\nPrvní písemná zmínka o obci z roku 1297 pocházející z takzvaného \"Bočkova falza\" je historicky nevěrohodná. První písemně doložená zmínka o Pozořicích z roku 1318 je na papežské listině, kde se objevuje jméno majitele panství Půty z Pozořic, pána na hradu Vildenberk. Roku 1371 Půta z Vildenberka své panství prodal moravskému markraběti Janu Jindřichu. Až do roku 1637, kdy panství zdědil Maxmilián z Lichtenštejna, se na panství střídali majitelé. V majetku Lichtenštejnů zůstaly parcely až do pozemkové reformy po první světové válce, lesy až do roku 1945, kdy byly Lichtenštejnům znárodněny. Nedaleko Pozořic se v roce 1805 odehrála bitva u Slavkova.\n\nV roce 1947 byly Pozořice administrativně sloučeny s obcí Jezera (původně samostatná obec, založená roku 1710). V roce 1998 přijalo zastupitelstvo návrh na znak a prapor, který byl obci po schválení Parlamentem ČR dne 4. června 1998 předán předsedou poslanecké sněmovny Milošem Zemanem. 16. listopadu 2000 byla slavnostně otevřena nová hasičská zbrojnice a byla předána do užívání HZS Brno-venkov. 31. března 2001 byl na ulici Nové vztyčen misijní kříž a 27. října 2002 byla odhalena deska brigádnímu generálovi Františku Smejkalovi. 11. března 2004 byl otevřen Dům s pečovatelskou službou (DPS). Od 10. října 2006 byl obci vrácen status městyse.\n\nDnes se nachází na katastru sousedních Kovalovic. Byla postavena v roce 1785. Jedná se o historický cennou a významnou památku z období slavkovské bitvy. V této přípřežní stanici rakouské pošty měl 28. listopadu 1805 hlavní stan maršál Murat. Téhož dne zde měl poradu se svými maršály císař Napoleon a 2. prosince 1805 zde bylo hlavní stanoviště ruského generála Bagrationa. Po vítězné bitvě císař Napoleon nocoval na Staré poště a 3. prosince 1805 zde přijal rakouského vyslance knížete Liechtensteina,aby dohodli schůzku o uzavření příměří mezi císařem Františkem I. a Napoleonem. Dnes se v těchto místech nalézá restaurační zařízení.\n\nDvoukřídlá jednopatrová budova zámku vznikla koncem 17. století přestavbou z tvrze postavené v 15. století. Nyní se v zámku nachází diskotéka. V roce 1922 se stal majetkem státu, fungovala zde škola a pošta. Od roku 1997 je v soukromých rukou a kromě bytů v něm je restaurace s diskotékou.\n\nPozořický kostel Nanebevzetí Panny Marie byl postaven v barokním slohu v letech 1704–1724 za pánů Jana Adama a Antonína Floriána z Lichtenštejna, a to na místě dřevěného kostela, který předtím vyhořel. V letech 1959–1968 proběhla generální oprava.\n\n\n\n\n\n\n\n"}
{"id": "107241", "url": "https://cs.wikipedia.org/wiki?curid=107241", "title": "Pozďatín", "text": "Pozďatín\n\nPozďatín (česky do roku 1918 \"Pozdětín\"; německy \"Pozdiatin\", \"Posdiatin\") je obec v okrese Třebíč v Kraji Vysočina. Žije zde obyvatel.\n\nJe pravděpodobné, že obec existovala už ve 12. či 13. století, avšak první písemná zmínka o obci pochází až z roku 1358. Do roku 1962 byla součástí obce Pozďatín i obec Kojatín. V roce 1888 byla založena obecná škola a v roce 1900 vznikl v obci pěvecko-čtenářský spolek, v roce 1906 hasiči a v roce 1924 byla v obci založena Domovina.\n\n\n\n\n"}
{"id": "107242", "url": "https://cs.wikipedia.org/wiki?curid=107242", "title": "Polní Voděrady", "text": "Polní Voděrady\n\nPolní Voděrady je obec v okrese Kolín asi 9 km jihozápadně od Kolína. Žije zde obyvatel. V roce 2011 zde bylo evidováno 85 adres.\n\nPolní Voděrady je také název katastrálního území o rozloze 4,06 km. \n\nPrvní písemná zmínka o obci pochází z roku 1088 jako majetek vyšehradské kapituly, v roce 1359 jsou vzpomínány jako majetek sázavského kláštera, v jehož držení zůstaly do roku 1547.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Polní Voděrady \"(400 obyvatel, četnická stanice)\" byly v roce 1932 evidovány tyto živnosti a obchody: 3 hostince, krejčí, pekař, povozník, provazník, řezník, 6 obchodů se smíšeným zbožím, sedlář, spořitelní a záložní spolek pro Polní Voděrady, trafika, velkostatek.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\nDopravní síť\n\nVeřejná doprava 2011\n"}
{"id": "107243", "url": "https://cs.wikipedia.org/wiki?curid=107243", "title": "Pokojovice", "text": "Pokojovice\n\nObec Pokojovice se nachází v okrese Třebíč v kraji Vysočina. Žije zde obyvatel. Vesnicí probíhají cyklotrasy 5217 a 5212. Obcí protéká Stařečský potok.\n\nPrvní písemná zmínka o obci pochází z roku 1090.\n\nV roce 2018 bylo v obci opraveno betonové hřiště, byl upraven povrch a vybudovány mantinely.\n\nDo roku 2014 zastával funkci starosty Libor Pekárek, od roku 2014 vykonává funkci starosty Aleš Bárta.\n\n\n\n\n"}
{"id": "107245", "url": "https://cs.wikipedia.org/wiki?curid=107245", "title": "Plchovice", "text": "Plchovice\n\nObec Plchovice () se nachází v okrese Ústí nad Orlicí v Pardubickém kraji. Žije zde obyvatel.\n\nPrvní písemná zmínka o obci pochází z roku 1342. Místní panství vlastnilo za dobu jeho existence několik majitelů, jimiž byli (v pořadí od nejstaršího) Jan Krušina z Lichtenburka, Hynek Hlaváček ze Třebechovic, Jindřich z Minsterberka, Vilém z Pernštejna a Václav Hrzán z Harasova a na Jenštejně. Osada Smetana, která je součástí Plchovic byla založena již na počátku 18. století, první písemný pramen který toto dokládá je z roku 1732, což je Plchovická pozemková kniha.\n\nTechnickou památkou je zavodňovací vodní kanál postavený roku 1853 hrabětem Františkem Kinským, původně určený pro zavlažování luk v okolí Růženina dvora. K roku 2018 je kanál v dobrém technickém stavu a při povodních v roce 1997 pomáhal odvést ze vsi vodu a snížit tím následky povodně. Kanál je 3,1 m široký, 1,3 m vysoký a 145 m dlouhý. Náhon vody do kanálu zajišťuje řeka Orlice a potok Jordán.\n\n\n"}
{"id": "107246", "url": "https://cs.wikipedia.org/wiki?curid=107246", "title": "Petrůvky", "text": "Petrůvky\n\nPetrůvky ( ) jsou obec v okrese Třebíč. Žije zde obyvatel. Vesnicí protéká Štěpánovický potok.\n\nPrvní písemná zmínka o obci pochází z roku 1519. K roku 1846 se Petrůvky připomínají jako statek třebíčského městského špitálu.\n\nV roce 2019 proběhly oslavy 500 let od první písemné zmínky a také otevření nového sportovního areálu.\n\nDo roku 2014 zastával funkci starosty Miloslav Vrlík, od roku 2014 vykonává funkci starosty Ing. Jaroslav Novotný.\n\nRegionální skládku tuhého komunálního odpadu vybudoval v roce 1993 svazek obcí „Skládka TKO“ nákladem 52 milionů Kč. Skládka leží asi 600 m severně od zastavěné části obce a její projektovaná výměra činí 7 ha, objem 600 000 m³ odpadu a životnost do konce roku 2012. Do provozu byla uvedena v únoru 1994.\n\nPo deseti letech provozu byla provedena rekultivace I. etapy skládky, o dva roky později (2006) se započalo s rekultivací II. etapy skládky. V roce 2005 bylo uvedeno do provozu zařízení na využívání skládkového plynu. Skládka má fungovat aspoň do roku 2038, od roku 2024 však v menší míře. V roce 2021 se má začít stavět nová velká hala, která bude fungovat jako dotřiďovací hala pro 15 sběrných dvorů.\n\nNa rekultivované části skládky se pasou od jara do podzimu ovce.\n\n\n"}
{"id": "107247", "url": "https://cs.wikipedia.org/wiki?curid=107247", "title": "Pernarec", "text": "Pernarec\n\nPernarec () je obec v okrese Plzeň-sever. Leží dvanáct kilometrů severozápadně od Města Touškova a žije v ní obyvatel.\n\nPrvní písemná zmínka o vesnici pochází z roku 1219, kdy se nacházela v majetku tepelského kláštera. Roku 1788 zde bylo 21 popisných čísel. Na počátku dvacátých let dvacátého století zde žilo v 69 domech 413 obyvatel. K 3. červenci 2006 zde žilo 756 obyvatel.\n\nDominantou kraje je bývalá sopka Vinice (588,9 metrů), která se tyčí nad vsí Skupeč, vzdušnou čarou přibližně tři kilometry daleko. Asi 17 km západně se nachází Konstantinovy Lázně.\n\n\nDominantou obce je kostel svatého Mikuláše zmiňovaný již roku 1360. V letech 1820–1822 byla upravena a rozšířena loď a nad západním průčelím vztyčena věž. Poslední výraznější úpravy byly provedeny na přelomu devatenáctého a dvacátého století a v roce 1931. Z období kolem roku 1770 pochází štuková výzdoba realizovaná I. F. Platzerem. Jižně pod kostelem leží někdejší fara, k níž přiléhá poničený hospodářský dvůr.\n\nAsi 2,5 kilometru jihozápadně od vesnice se na ostrožně nad Úterským potokem nachází pernarecké hradiště osídlené během eneolitu lidem chamské kultury.\n\n\n"}
{"id": "107248", "url": "https://cs.wikipedia.org/wiki?curid=107248", "title": "Paceřice", "text": "Paceřice\n\nPaceřice ( \"\") jsou obec v okrese Liberec, nacházející se mezi Turnovem a Hodkovicemi nad Mohelkou, hned vedle 40. kilometru silnice I/35. Žije zde  obyvatel.\n\nPrvní písemná zmínka o obci pochází z roku 1543. Nejprve byla obec pojmenována Paczierzicze, později Pačeřice, v současnosti Paceřice. Významnější rozvoj obce začal po roce 1820, kdy kníže Karel Alain Rohan zakoupil po útěku z Francie bývalé Valdštejnské panství a začal v kraji budovat rodinné sídlo (viz zámek Sychrov). V obci jsou překvapivě zachována některá roubená stavení, která mají původní historický vzhled.\n\n\nCelá obec představuje jedno katastrální území \"Paceřice\" a dělí se do dvou částí:\nK obci přináleží též dvě drobné osady \"Kozice\" a \"Stádlo\", které nemají status ani části obce ani ZSJ.\n\n\n"}
{"id": "107249", "url": "https://cs.wikipedia.org/wiki?curid=107249", "title": "Pustina", "text": "Pustina\n\nPustina () je malá obec v okrese Ústí nad Orlicí. Žije zde obyvatel. První písemná zmínka o obci pochází někdy z roku 1720. Obec leží na okraji Pardubického kraje, devět kilometrů jižně od Vysokého Mýta. Pustina je nejmladší vesnice v širém okolí a jedna z nejmenších samostatných obcí v Pardubickém kraji. Obec se nachází v nadmořské výšce 450 metrů na katastrální výměře 283 ha.\n\n"}
{"id": "107250", "url": "https://cs.wikipedia.org/wiki?curid=107250", "title": "Puchlovice", "text": "Puchlovice\n\nPuchlovice () jsou obec v okrese Hradec Králové. Žije zde obyvatel. Puchlovicemi protéká řeka Bystřice.\n\nPrvní písemná zmínka o obci pochází z roku 1547.\n\n\n"}
{"id": "107251", "url": "https://cs.wikipedia.org/wiki?curid=107251", "title": "Proseč pod Ještědem", "text": "Proseč pod Ještědem\n\nProseč pod Ještědem ( \"\") je obec v podhůří Ještědsko-kozákovského hřbetu, v okrese Liberec. Žije zde  obyvatel.\n\nNa sever od obce se tyčí vrch Kamenný (615 m n. m.). Ještěd (1012 m n. m.) se nachází zhruba 5 km vzdušnou čarou na sever.\n\nPrvní písemná zmínka o obci pochází z roku 1547.\n\n\nvsi a osady:\n\nsamoty:\n\n"}
{"id": "107252", "url": "https://cs.wikipedia.org/wiki?curid=107252", "title": "Pravlov", "text": "Pravlov\n\nPravlov (německy \"Prahlitz\") je obec v okrese Brno-venkov v Jihomoravském kraji. Rozkládá se na rozhraní Bobravské vrchoviny a Dyjsko-svrateckého úvalu, na okraji přírodního parku Niva Jihlavy, přičemž řeka Jihlava obcí protéká. Žije zde obyvatel.\n\nJedná se o vinařskou obec ve Znojemské vinařské podoblasti (viniční tratě Nová města, V Dlouhých, Stráně).\n\nPrvní písemná zmínka o obci pochází z roku 1073.\n\n\n\n"}
{"id": "107276", "url": "https://cs.wikipedia.org/wiki?curid=107276", "title": "Nová Plzeň", "text": "Nová Plzeň\n\nNová Plzeň může být:\n"}
{"id": "107277", "url": "https://cs.wikipedia.org/wiki?curid=107277", "title": "Bělogvardějci", "text": "Bělogvardějci\n\nBělogvardějci (rusky: Bílí důstojníci, také Bílá armáda, Bílí, Dobrovolnická armáda) byli příslušníci skupin bojujících v Říjnové revoluci a za následující občanské války v letech 1918 až 1920 proti Rudé armádě za obnovení carství. Jedná se o ruské označení vojenských odpůrců bolševické vlády v Rusku. Toto označení vzniklo poměrně záhy po VŘSR v roce 1917 jako protipól názvu krasnogvardějec, tedy rudý gardista, což byly vojenské a polovojenské jednotky ruských revolucionářů. Od roku 1918 byl polooficiálním označením jedné ze stran občanské války, která vypukla v Rusku. \nMezi hlavní představitele bělogvardějců patřili admirál A. V. Kolčak, generálové A. I. Děnikin, N. N. Judenič, F. P. Wrangel, kteří se v letech 1918 až 1920 neúspěšně pokoušeli svrhnout nově nastolený bolševický režim. Po roce 1920 se toto označení uchovalo jako označení příslušníků ruského protisovětského exilu.\n\nO vzniku názvu se vedou spory. Všechny skupiny (armády) bojující v občanské válce se označovaly podle barev (bolševická Rudá armáda, Zelená armáda, prosazující myšlenky ukrajinských separatistů, a anarchistická Černá armáda). Zdá se tedy logické, že nově vzniklá Bílá armáda chtěla prostě navázat na ostatní. Mimo to, slovo „bílý“ vzbuzuje v Rusku monarchistické asociace, protože historický název cara je „bílý car“. Dále slovo „bílý“ asociuje svobodu (ve smyslu feudálním, tj. nepatřící pánovi), protože svobodná půda je tam tradičně nazývána „bílá půda“.\n\nBílá armáda neexistovala jako jednotné uskupení pod jednotným vedením, Bílá armáda je prostě souhrnné označení všech vojenských protibolševických skupin v tehdejším Rusku. Hlavním cílem bělogvardějců bylo svržení bolševiků a obnovení moci prozatímní demokratické vlády. Většina představitelů se politicky řadila mezi monarchisty, někteří mezi republikánské demokraty, ale hlavní politickou ideou byl vždy odpor proti bolševickému vedení. \n\nBílá armáda se snažila o vytvoření jednotného Ruska pod monarchistickou, eventuálně konzervativní demokratickou vládou. Musí se zdůraznit, že během války žádný člen carské rodiny nečinil nárok na trůn a na území obsazených Bílými byly uplatňovány zákony prozatímní vlády. Důstojníci většinou byli odpůrci bolševismu, většina řadových vojáků naopak přecházela k bolševikům. K Bílé armádě se také přidali například konzervativní kozáci.\n\nRuská občanská válka trvala mezi Rudou armádou a bělogvardějci až do roku 1919, v izolovaných oblastech na východě Ruska až do roku 1921. Bílá armáda měla velkou podporu mimo Rusko, kde většinou panoval strach z bolševického režimu. Podporovali ji také obyvatelé separatistických částí Ruska (Sibiř, Ukrajina, Krym).\n\nHlavní boje Bílé armády:\n\n\n\n\n\n\n\n\nVětšina představitelů bělogvardějců po definitivní porážce Bílé armády emigrovala. Největší počet protisovětských Rusů byl v meziválečném období v Bělehradě, Berlíně, Paříži, Charbinu v severovýchodní Číně, Istanbulu a Šanghaji, kde žili až do druhé světové války. V roce 1924 byl v Jugoslávii založen Ruský vševojenský svaz, který sdružoval velitele a vojáky bývalé Bílé armády a politicky působil v meziválečném období na vlády ostatních států v otázce sovětského Ruska. Během druhé světové války se tito emigranti podíleli na vytvoření Ruské osvobozenecké armády a dalších podobných organizací. Po válce se většina z nich přestěhovala do Spojených států.\n\n\n"}
{"id": "107278", "url": "https://cs.wikipedia.org/wiki?curid=107278", "title": "John Fante", "text": "John Fante\n\nJohn Fante (8. dubna 1909 Denver, Colorado – 8. května 1983 Los Angeles Kalifornie) byl americký prozaik a scenárista.\n\nNarodil se v Coloradu r.1909 italskému zedníkovi Nicola Fantemu a Mary Capolungo původem z Chicaga. V dětství býval často svědkem opilých výstupů otce, stejně tak na něj měla vliv i hluboká zbožnost matky, což se následně promítlo do jeho literární tvorby.\n\nV Boulderu vystudoval církevní školu a jezuitskou střední školu s internátem. Dále studoval na coloradské univerzitě a na Long Beach City College.\n\nZačal psát v roce 1929 a po několika neúspěšných pokusech o vydání mu vyšla první povídka v časopise The American Mercury roku 1932. Následovaly další publikované povídky v různých časopisech a první román \"Počkej na jaro, Bandini!\" (1938) s Arturo Bandinim v hlavní roli. Tahle postava se objeví ještě ve třech dalších beletristických dílech – \"Zeptej se prachu\", \"Cesta do Los Angeles\" a \"Sny o kopci Bunker Hill\" – tyto 4 knihy bývají nazývány jako tzv. sága o Arturo Bandinim.\n\nKromě beletrie se věnoval i psaní scénářů. V roce 1937 se oženil s básnířkou Joyce Smart, s níž měl čtyři děti – tři syny a jednu dceru – a aby zajistil početnou rodinu, začal pracovat pro Hollywood. Mj. se podílel na filmech \"Full of Life\", \"The Reluctant Saint\", \"Something for A Lonely Man\", \"My Six Loves\" a \"Walk on the Wild Side\". Roku 1955 byl postižen cukrovkou, jejímž následkem v roce 1978 oslepl. V tvorbě však neustal a své ženě Joyce nadiktoval román \"Sny o kopci Bunker Hill\".\n\nJohn Fante zemřel 8. května 1983 ve věku 74 let.\n\nVětšina Fanteho děl se odehrává v Coloradu nebo v Kalifornii. Jeho styl se vyznačoval stručností a přímočarostí, obsahoval mnoho dialogů. Své texty členil na velmi krátké kapitoly, čímž dosáhl efektu rychlého plynutí děje. Jako jeden z prvních spisovatelů dokázal vylíčit krušný život spodní vrstvy obyvatel Los Angeles. Dalšími tématy, na něž lze ve Fanteho knihách narazit jsou kromě bídy identita italských přistěhovalců v Americe, rodinný život v duchu tradic křesťanské víry a též psaní.\n\nInspiroval mj. spisovatele Charlese Bukowského, který se nejen zasloužil o reedice jeho románů u svého vydavatele Black Sparrow, ale dokázal i Fanteho motivovat k další tvorbě v době těžké nemoci tím, že mu vyjádřil svoje uznání. Bukowski o Fantem napsal povídku \"Setkání s mistrem\", angl. \"I meet the Master\" (k nalezení v knize \"Pobryndané spisy\"), v níž však pozměnil jeho jméno na John Bante.\n\n\n\n\n"}
{"id": "107279", "url": "https://cs.wikipedia.org/wiki?curid=107279", "title": "Albion (název země)", "text": "Albion (název země)\n\nAlbion je archaický název pro Velkou Británii. Pochází zřejmě od řeckého geografa a astronoma Ptolemaia (\"Alouin\"), tj. z prvního či druhého století p.Kr. V současnosti je užívaný víceméně básnicky či knižně speciálně pro Anglii (např. výraz \"Hrdý Albion\").\n"}
{"id": "107285", "url": "https://cs.wikipedia.org/wiki?curid=107285", "title": "Skolióza", "text": "Skolióza\n\nSkolióza je jedna z deformací páteře.\n\nSkoliózu lze charakterizovat jako trojrozměrnou deformitu se sklonem a posunem obratlů ve frontální (stranové zakřivení), sagitální (změny fyziologické lordózy a kyfózy) a transverzální (rotace páteřního sloupce) rovině. U idiopatické skoliózy zpočátku nejsou strukturální změny obratlů. U skoliózy jsou nejvíce dislokována těla obratlů, jejich oblouky a výběžky méně. V bederní skoliotické páteři jsou při rotaci dorzálně vychýleny (rotovány) příčné výběžky, které na straně vychýlení vytlačují svalovou hmotu, vyčnívají a tvoří bederní hrb. Obvykle patrný je typický hrb při rotaci páteře v hrudní části, kde příčné výběžky jsou následovány žebry a vytváří se tak tzv. paravertebrální prominence. Nejvíce patrná je deformita při Adamsově testu - v předklonu.\n\nVelikost deformity se hodnotí ve všech třech rovinách. Metodou podle Cobba lze odečítat úhlové zakřivení v předozadní projekci (AP = antero-posterior) a v boční projekci (sagitální rovině). Moderními zobrazovacími metodami lze navíc v osovém řezu trupu (v rovině transverzální) odečítat rotaci páteře. Vzhledem k rentgenové zátěži i ceně vyšetření (CT, MRI) jsou pro odečítání axiální rotace obratlů používány metody přibližné. Nejméně přesná je metoda podle Nash-Moe, která má 5 úrovní. Přesněji lze určit rotaci pomocí speciální šablony podle Perdriolle, nebo původní českou univerzální radiografickou (grafickou) metodou, která byla publikována v časopise Scoliosis Journal. Další metody jsou pro běžnou praxi náročnější a nezískávají přesnější hodnoty.\n\nPříčinou této deformity páteře je vada neuromuskulárního systému. Zahrnuje velkou skupinu onemocnění, nejčastější formou je dětská mozková obrna – DMO, muskulární dystrofie a myelomeningokéla. Rozmanitá je i skupina pacientů, u kterých je nutný specifický přístup i léčebný postup. Základní neurologické postižení může být jednostranné, oboustranné, progredující nebo stacionární. Je nutno hodnotit i mentální postižení pacienta.\n\nLéčení a sledování mladých pacientů je poměrně komplikované. Řada pacientů je schopna samostatné chůze, velká část je však odkázána na invalidní vozík. Progredující deformita páteře a pánve postupně zhoršuje kvalitu sedu a v některých případech může sed časem zcela znemožnit. Křivka se v závislosti na tíži neurologického postižení a věku zhoršuje.\n\nNa deformitě se nepodílí jen páteř, ale i postavení pánve a kyčelních kloubů, které je nezbytné vyšetřit. Ve volbě terapie je na prvním místě cílená rehabilitace, protetické pomůcky včetně korzetu. Je nutno přihlédnout na pacientovu toleranci k protetické pomůcce. Operační řešení je nutné při progresi křivky, při nestabilním sedu a kolapsu páteře. A to v případě, je-li reálný předpoklad, že pacientovi umožníme opět sed nebo chůzi, byť s dopomocí. Tyto často komplikované a víceetapové výkony však výrazně zlepší kvalitu života i rehabilitační a ošetřovatelskou péči. Nelze jednoznačně říci, od kolika stupňů by se mělo operovat a které pacienty je nutno operačně ošetřit. Otázka neuromuskulárních křivek je velmi složitá jak ve smyslu konzervativní, tak operační terapie. Při operačním řešení je často nutno do fúze zahrnout i pánev a stabilizovat celý trup. Mnohdy je operační postup několikafázový. Během jednotlivých operací musí mladý pacient strávit na tzv. Halo-trakci i několik týdnů. Halo-trakce označuje konstrukci, která je připevněna na lebku, dalším opěrným bodem může být pánev nebo u mladších pacientů stehna. Tato „konstrukce“ pomáhá v pomalém „natahování“ a uvolňování zakřivení páteře, kterým se docílí lepší definitivní korekce deformity.\n\nJedná se o deformity páteře (skoliózy, kyfózy, kyfoskoliózy.), se kterými se dítě již narodí. Poměrně často jsou doprovázeny dalšími vrozenými vadami (u 30 % jsou i abnormality ledvin, u 40% abnormality na míše).\n\n75% dětí s kongenitální skoliózou progreduje postupně s věkem. Z toho 2/3 výrazně a 1/3 méně výrazně. Pouze 25% kongenitálních křivek je stacionárních. Zhoršování velikosti křivky je zejména ve dvou věkových obdobích, a to od narození do 3 let, a poté v období pubertálního věku (období růstového zrychlení).\n\nZe všech kongenitálních anomálií páteře se vyskytuje nejčastěji. Jde o poruchu, kdy některá část obratlového těla není vyvinutá. Existuje několik typů tzv. „poloobratlů“, které se manifestují různým způsobem. Může se jednat o nevyvinutí přední nebo bočné poloviny obratle. Mohou se vyvinout na několika místech páteře. Dle jejich umístění a počtu lze odhadnout, bude-li se křivka výrazně zhoršovat nebo ne.\n\nJde o poruchu, kdy je několik obratlů nad sebou v některém místě obratlového těla srostlých. V místě nesegmentovaného úseku páteř neroste, což vede v období růstu k její deformitě. Nejzávažnější je jednostranná nesegmentovaná lišta, která vede k těžké skolióze a zhoršuje se až do ukončení růstu.\n\nKombinace výše zmíněných.\n\nSledování a léčení kongenitálních skolióz a dalších vrozených vad se musí zahájit hned při zjištění. Léčba se řídí charakterem vady a velikostí zakřivení. Součástí sledování jsou vždy opakované RTG snímky páteře. U malých nezávažných nebo kompenzovaných křivek je vhodné pouze sledování v odstupu 6-12 měsíců. Základem celého léčebného postupu je nepřipustit progresi, tedy zhoršování křivky.\n\nKorzet v mnoha případech progresi křivky nezastaví, a je proto málokdy indikován. Většinou je nutná chirurgická léčba, která se musí uskutečnit již v útlém věku dítěte. Většinou se jedná o krátké zpevnění páteře (spondylodézu), odstranění poloobratle, za nebo bez použití osteosyntetického (kovového) materiálu. Pooperačně je většinou nutné dlouhodobé nošení korzetu. Časté jsou i opakované operační výkony během růstu. Operace u dětí do 4 let nejsou výjimkou. Rodiče se často obávají, že operace deformity může vést k pomalejšímu růstu těla. Opak je však pravdou, protože páteř postižená vrozenou vadou spíše „roste do deformity“ než do výšky.\n\nKonzervativní léčbou se rozumí neoperační léčba skoliózy (sledování, léčba korzetem a cvičení).\n\nPokud je na RTG snímku vychýlení páteře do 10°, není nález považován za skoliózu v pravém slova smyslu. U zdravých jedinců je běžné zakřivení v hrudním úseku páteře okolo 5°. Je-li však na RTG snímku přítomna rotace obratlů, skolióza je v rodinné anamnéze a existují-li jiné rizikové faktory, děti jsou sledovány.\n\nPři RTG záchytu křivky v rozmezí 10° až 20° a při předpokladu růstového zrychlení jsou děti sledovány a RTG páteře je v rozmezí 6-12 měsíců opakováno. Je velice výhodné použít korzet jen na noční režim, nejlépe speciální ortézu (jako je noční modifikace Cheneau, Caen, Charleston apod.). Toto řešení ve většině případů zastaví dosavadní progresi při minimálním obtěžování pacienta korzetem.\n\nU křivek 20° až 50° a při předpokladu dalšího růstu je již indikováno a doporučeno léčení trupovými ortézami, tzv. „korzety“ (2, 3). U většiny typů korzetů je děti nosí nejčastěji 23 hodin denně, tedy v nich i spí. To platí především pro juvenilní skoliózu (2, 3). Používají se i zkrácené režimy, které mají slušné léčebné účinky. Například používání ve škole a na spaní, odpoledne bez ortézy, případně jen úleva od korzetu několik hodin odpoledne. Který typ korzetu bude nejvhodnější, záleží na charakteru, velikosti křivky a na věku, kdy je korzet naložen. Nejčastěji se používají korzety těchto typů: Cheneau korzet a jeho modifikace, obecně pak skupina mnoha typů pod označením TLSO korzet, Milwaukee korzet, který je v dnešní době již zastaralý, CAENŚ korzet, CHARLESTON korzet a další typy pro noční režim (1). Mnohé křivky na korzet velmi dobře zareagují a léčba vede ke korekci křivky a většinou brání její progresi. Část křivek však má značnou tendenci ke zhoršování (při nedůsledném používání korzetu), proto je za úspěch konzervativní terapie považováno, pokud se křivka nezhoršuje. Všeobecně pro hodnocení úspěšnosti léčby v průměru platí, že výsledné zakřivení v dospělosti se prakticky neliší od hodnoty křivky při zahájení léčby u průměrně kvalitních korzetů. Při použití kvalitní ortézy (korekce křivky o 30 %, nejlépe o 50% a více) však toto tvrzení neplatí (1). Pokud je používána podle předpisu a v průběhu léčby dojde k trvalé korekci a korzet se předčasně nevysadí, zůstává trvalá korekce i po ukončení korzetoterapie v období zralosti skeletu (okolo 18 let věku) (1). Obecně platí, že čím větší křivky, tím je třeba delší ponechání nočního režimu (až např. do 22 let - Dr. Cheneau) (1). Statistiky ukazují významnou účinnost korzetoterapie při včasném objevení choroby a při včasném zahájení konzervativní léčby. Jsou však případy, kdy se deformita i v korzetu postupně zhoršuje vlivem etiologie nebo nekvalitní, neúčinnou ortézou, popř. nedodržováním předepsané léčby. Nedílnou součástí terapie je aktivní cvičení (2) a výhodná je i běžná fyzická aktivita v korzetu. V případě, že je korzet používán pravidelně podle předpisu, lze i aktivně sportovat (1), přičemž tréninky by neměly přesahovat rozumnou úroveň, maximálně 8 – 10 hodin týdně. Problém bývá s rozpoznáním kvalitních korzetů od neúčinných, neboť se mohou laikovi vizuálně zdát prakticky stejné (1). Zásadní parametr kvality je stupeň korekce (30% a vyšší) při vhodném tvarování, které zásadně neomezuje a nezpůsobuje další komplikace (1). Při zhoršení křivky nad 40° se zvažuje operační řešení, nad 50° je většinou třeba u rostoucího jedince použít operační řešení (2, 3).\n\nJestliže selže konzervativní postup nebo pacient přichází k vyšetření již s vyvinutou deformitou, je nutná operační korekce a stabilizace. Toto rozhodnutí je poměrně závažné jak pro lékaře, tak pro pacienta a jeho rodiče. Smyslem operace je zakřivení co nejvíce narovnat a v tomto narovnání trvale udržet, což uvolní i nitrohrudní orgány (srdce, plíce), aby se mohly normálně vyvíjet a podstatně zlepšit i kosmetický vzhled operovaného. Existují dvě možné přístupové cesty k páteři: přední a zadní. Který operační přístup bude zvolen rozhodne lékař na základě charakteru křivky. Předoperačně je nutné pořídit a zhodnotit RTG snímky v různých polohách a projekcích, jež jsou nezbytné k upřesnění rozsahu operace.\n\nBěhem výkonu leží pacient na břiše a operační řez je podélný ve střední čáře páteře. Vlastní výkon na páteři spočívá v naložení kovového instrumentária (titanová slitina, dříve ušlechtilá ocel), které se skládá ze dvou tyčí umístěných po obou stranách páteře a uchycených k obratlům pomocí šroubů, svorek a háčků. Touto instrumentací je páteř v potřebném rozsahu korigována, derotována a stabilizována. Současně je nutné provést tzv. zpevnění páteře, při němž jsou rozrušeny meziobratlové klouby, je snesena povrchní vrstva zadních částí jednotlivých obratlů a na takto obnažené ploše jsou umístěny kostní štěpy odebrané z lopaty kosti kyčelní nebo získané z obnažené páteře, doplněné osteoinduktivním materiálem. K pooperačnímu doléčení je obvykle indikován vhodný korzet.\n\nTento operační postup se v posledních letech stále více uplatňuje tam, kde to povaha zakřivení dovolí. Výhodou tohoto přístupu je menší jizva - kosmeticky méně rušivá, méně operovaných obratlů, lepší korekce křivky a její derotace. Pooperačně není u většiny pacientů nutný korzet. Jizva je umístěna podle typu křivky vlevo nebo vpravo po straně trupu je z větší části kryta paží. Ke korekci a stabilizaci je používána rovněž kovová instrumentace, avšak poněkud odlišná od zadního operačního přístupu.\n\nPooperačně je pacient sledován na jednotce intenzivní péče, kde se sledují a dle potřeby regulují jeho základní životní funkce, tiší se bolest a pečuje se o operační ránu. Řízená rehabilitace začíná v pooperačním období prakticky hned druhý den prováděním dechových cvičení a cvičením na lůžku. Vertikalizace a nácvik chůze po operaci, je zahajována dle možnosti a typu výkonu od 3. dne, v případě potřeby přiložení korzetu až kolem 4. až 6. dne. Je přitom používán tzv. bivalvovaný korzet, který se skládá ze dvou dílů. 14. pooperační den jsou odstraněny stehy a pacient propušěn do domácí péče. Při propuštění musí být informován a podrobně seznámen ošetřujícím fyzioterapeutem o rozsahu cvičení doma, o režimových opatřeních, možnostech zátěže apod. Podle zkušeností nebývá v době propuštění nutno podávat léky na tišení bolesti. Návrat operovaného do práce či školy je zcela individuální, ale neměl by být v rozporu s doporučením lékařů (většinou 3-6 týdnů od operace).\n\nDůležitým předpokladem korekce skolióz je včasná diagnóza. V případě jakýchkoliv podezření na špatné držení těla je nutné navštívit lékaře, který poskytne bližší informace. Je-li stanovena diagnóza skoliózy, mělo by dítě začít léčebnou fyzioterapii, příp. aerobní aktivity umocňující plicní ventilaci a tím posturální význam bránice. Pro vyvážené posílení zádových svalů jsou vhodné např. severská chůze či plavání. Měly by být omezeny činnosti, které páteř jednostranně zatěžují, ze sportů např. squash, tenis, gymnastika, skok do výšky apod. Skoliózy zapříčiněné častým rozdílem délek dolních končetin musí být korigovány ortopedickou obuví, popř. vložkami či podpatěnkami.\n\n\n"}
{"id": "107286", "url": "https://cs.wikipedia.org/wiki?curid=107286", "title": "Jan Peka", "text": "Jan Peka\n\nJan Peka (27. července 1894 Rataje nad Sázavou – 21. ledna 1985 Praha) byl československý hokejový brankář, který získal několik titulů mistra Evropy. Reprezentoval s přestávkami 23 let. V roce 2008 byl in memoriam uveden do Síně slávy českého hokeje.\n\nPeka hrál nejprve bandy hokej, ale již na gymnáziu v Karlíně se seznámil s ledním hokejem (tehdy pro rozlišení označovaným jako kanadský). S klubem SHC Karlín se v tomto sportu zúčastnil mistrovství zemí Koruny české. Za další dva roky chytal za hokejovou reprezentaci Čech na mistrovství Evropy v ledním hokeji 1913 a získal stříbrnou medaili. V roce 1914 přešel do Sparty Praha, kde se ovšem uplatňoval nejprve jako fotbalový obránce. Získal zde kopací techniku, kterou následně využíval též na vysokých hokejových bruslích. Problémy mu částečně dělalo to, že se nůž brusle někdy prohnul. Za první světové války byl Peka na srbské frontě zajat a do nově vzniklého Československa se vrátil až v roce 1919 z řecké Soluně.\n\nV roce 1920 nastoupil Peka nepředpokládaně na prvním olympijském hokejovém turnaji, který byl posléze také uznán jako první mistrovství světa. V zápasech československé hokejové reprezentace, která zde získala bronzové medaile, se zámořskými týmy nahradil v brance zraněného Wälzera a dostal dohromady 31 gólů. Překvapením pro Peku bylo vybavení zámořských brankářů. On sám totiž používal obyčejné rukavice, svetr, šálu a jako chrániče nohou rákosová chránítka. Brankáři zámořských týmů také stáli na ledě s nohama u sebe. Protihráči pak pro změnu stříleli puky nad ledovou plochou.\n\nPo návratu do Československa hrál dále především lední hokej za Spartu Praha a do reprezentace se v následujících čtyřech sezónách nedostal. Vrátil se do ní ovšem v pravý čas, aby pomohl na mistrovství Evropy v ledním hokeji 1925 konaném v Československu vybojovat pro domácí reprezentaci titul mistra Evropy. Byl jedním ze strůjců vítězství, protože ve třech zápasech neobdržel ani jediný gól. Nepoužíval příliš často hůl, protože puky kromě již zmíněného vykopávání bruslí mnohdy také sbíral na zemi v kleče. Na soupeře na turnaji působil především klid Peky, který zdánlivě neměl příliš mnoho práce, ale dokázal zasáhnout s jistotou ve správnou chvíli.\n\nPo tomto turnaji se Peka stal brankářskou jedničkou v reprezentaci na více než deset let. Na klubové úrovni mu pomohl v roce 1927 přechod do LTC Praha, kde se dala dohromady úspěšná hokejová generace. S tímto klubem např. vyhrál několikrát Spenglerův pohár v Davosu. Startoval také na Zimních olympijských hrách 1928. V reprezentaci Peka výrazně zazářil na mistrovství Evropy v ledním hokeji 1929, kde opět vynikly jeho pevné nervy ve velmi vyrovnaných zápasech, z nichž ty rozhodující dospěly dokonce do prodloužení. V podobné situaci neobdržel žádnou branku ani na domácím mistrovství světa v ledním hokeji 1933 pořádaném v Praze, když se dvakrát prodlužovalo utkání o další titul mistra Evropy s Rakušany.\n\nPeka odjel ještě chytat jako skoro již dvaačtyřicetiletý na olympijský hokejový turnaj v roce 1936. V základní skupině neobdržel jako jediný brankář na turnaji žádný gól, ale na úvod semifinálové skupiny československý tým prohrál s Američany, což předznamenalo výsledky ve finálové skupině. Tisk viděl za oběma góly z utkání s Američany chyby brankáře, který se po turnaji s reprezentací rozloučil. Peka reprezentoval v 76 zápasech. Nenastoupil ani do prvního ročníku nově ustavené ligové soutěže. V roce 1959 mu byl mezi prvními udělen titul zasloužilého mistra sportu.\n"}
{"id": "107289", "url": "https://cs.wikipedia.org/wiki?curid=107289", "title": "A Matter of Life and Death", "text": "A Matter of Life and Death\n\nA Matter of Life and Death je album skupiny Iron Maiden, vydané 28. srpna ve většině zemí, 29. srpna v Kanadě a 5. září 2006 v USA. V pořadí se jedná o čtrnácté studiové album a zároveň třetí studiové album vydané ve spolupráci s producentem Kevinem Shirleyem. Skupina se pustila do psaní nových skladeb ke konci roku 2005, po skončení velice úspěšného turné po USA a Evropě. Po Vánocích už byly skladby hotové, a tak začalo nahrávání, které se konalo ve studiích Sarm West v Londýně. Album není koncepční, jak se dříve spekulovalo.\n\nNa tomto albu můžeme být svědky nejprogresivnějšího přístupu skupiny k hudbě od dob alba Seventh Son of a Seventh Son.\n\nPrvní singl k albu – „The Reincarnation of Benjamin Breeg“ – vyšel 14. srpna. .\n\nDruhá skladba na albu, „These Colours Don't Run“ vypráví o pocitech vojáka ve válce. Vysvětlil to v interview (pro časopis „Kerrang!“) zpěvák skupiny Bruce Dickinson: „tato skladba se snaží dát lidskou tvář lidem, kteří bojují ve válkách. Říká se tomu udržování míru, ale tito lidé se sami ucházejí o bolestivou cestu, a ať už souhlasíte s důvody proč to dělají nebo nesouhlasíte, oni zkrátka dělají svoji práci.“\n\n„Brighter Than a Thousand Suns“ je o atomové bombě. Dickinson to zmínil v interview s magazínem Kerrang!: „Vědci, kteří viděli vybuchnout první bombu říkali, že záře byla jasnější než tisíc sluncí. Myšlenka, že lidstvo může zničit samo sebe úplně změnila způsob, jakým lidé uvažují.“\n\nZe seznamu skladeb vidíme, že deska nemá název podle žádné své skladby. Stejně na tom byla tato předcházející alba: Piece of Mind, The X Factor a Virtual XI.\n\nPokud není uvedeno jinak, autorem všech skladeb je Steve Harris.\n\n"}
{"id": "107291", "url": "https://cs.wikipedia.org/wiki?curid=107291", "title": "Římskokatolická farnost Fulnek", "text": "Římskokatolická farnost Fulnek\n\nŘímskokatolická farnost Fulnek zahrnuje území vlastního města Fulnek a dalších filiálních obcí; ne všechny tyto obce spadají pod město ve světské správě, stejně tak ne všechny obce spadající pod město náležejí k farnosti.\n\nNení známo, kdy farnost Fulnek vznikla, vůbec poprvé je doložena 26. února 1293 v listě pana Oldřicha z Lichtenburka, potomka mocného rodu Ronovců a vlastníka Fulnecka, jímž prodává fojtovi Štědronovi v Jílovci za 10 hřiven fojtství tamtéž. Svědky jsou mimo jiné Jerloch, farář v Jerlochovicích, a Mikuláš, farář v Děrném. Z listu se dovídáme, že Děrné a Jílovec jsou vsemi starého založení, Děrné a Jerlochovice mají vlastní fary, zatímco Kujavy \"(Clementis villa)\" byly založeny ještě žijícím fojtem Klimentem. Dle dokumentu z roku 1377 víme, že faře fulnecké náležel tehdy nějaký majetek v Jerlochovicích \"(villa Gerlaci)\".\n\nKdyž roku 1389 Beneš z Kravař založil ve Fulneku augustiniánský klášter, daroval mu vsi Děrné \"(Tirnaviam)\" a Jílovec \"(Gylowecz)\". Léta Páně 1391 Lacek z Kravař a jeho nejstarší syn Jan rozmnožili nadání kláštera darem vesnic Bílova a Staré Vsi. Roku 1399 koupili augustiniáni od Lacka II. z Kravař ves Pustějov \"(Petrovicz)\". Léta Páně 1512 konvent odkoupil od Jana Nedvídka z Jakubčovic a jeho mladšího bratra ves Lukavec s pustou véskou Požahou. Klášter však spravoval nejen obce vlastní, leč i některé ve vlastnictví zámku. Roku 1588 uzmul Jan starší Skrbenský klášteru fary a kostely v Jerlochovicích, Kujavách, Pohoři, Stachovicích a Vrchách a obsadil je heretickými evangelickými predikanty, dokonce i klášter silou přinutil již roku 1584 sehnat si ke kostelu také luterského predikanta. Po tuhém boji s proboštem kláštera byl však přinucen majetek roku 1594 vrátit.\n\nRoku 1784 byl klášter císařem Josefem II. zrušen. Z obcí, původně k němu přifařených, byla Slatina povýšena na farnost, Pohoř, Vrchy, Kujavy, Pustějov a Hladké Životice se staly lokáliemi, Bílov byl přifařen k Bílovci, Kletné k Suchdolu a při Fulneku zůstaly Stachovice, Děrné, Kostelec, Jerlochovice, Jestřabí, Jílovec, Moravské Vlkovice a Lukavec. Fulnecká fara byla podřízena děkanátu v Odrách. Koncem 19. století nalézáme zmínky o děkanském kostele ve Fulneku, v oné době zde tedy bylo i děkanství.\n\nV současnosti jsou Hladké Životice i Kujavy samostatnými farnostmi, Moravské Vlkovice byly přifařeny k Vésce. Vrchy se nejprve staly samostatnou farností, roku 2005 byly ovšem opět přifařeny k Fulneku. Farnost dnes spadá pod děkanát v Bílovci.\n\nV roce 1930 žilo ve farnosti 6679 obyvatel, z čehož 6450 (97 %) se přihlásilo k římskokatolickému vyznání.\n\nPod fulneckou farnost spadají tato sídla (stav roku 2006):\n\n\n\n\n\n\n\n"}
{"id": "107295", "url": "https://cs.wikipedia.org/wiki?curid=107295", "title": "Tom Pappas", "text": "Tom Pappas\n\nTom Pappas (* 6. září 1976, Azalea, Oregon) je bývalý americký atlet, desetibojař. Po předcích je Pappas poloviční Řek.\n\nV roce 1999 nedokončil desetiboj na světovém šampionátu v Seville. O rok později reprezentoval poprvé na letních olympijských hrách. V dějišti her, v australském Sydney skončil s výkonem 8 425 bodů na pátém místě. V roce 2001 vybojoval bronzovou medaili na Hrách dobré vůle v Brisbane.\n\nNejvětší sportovní úspěchy přišly v roce 2003, kdy získal oba tituly mistra světa. Na halovém MS v britském Birminghamu vybojoval titul v sedmiboji v novém osobním rekordu 6 361 bodů. Druhý Lev Lobodin z Ukrajiny získal o 64 bodů méně. Bronz vybojoval český vícebojař Roman Šebrle, který na Pappase ztratil 165 bodů. Na světovém šampionátu v Paříži získal zlatou medaili v desetiboji za 8 750 bodů, opět před naším desetibojařem, tentokrát stříbrným Šebrlem.\n\nNa letních olympijských hrách 2004 v Athénách musel ze závodu odstoupit poté, co si v průběhu osmé disciplíny, skoku o tyči přivodil zranění chodidla. Desetiboj nedokončil také na Mistrovství světa v atletice 2007 v japonské Ósace i na olympiádě 2008 v Pekingu. Svůj talent tak zcela neuplatnil kvůli častým zraněním.\n\nJeho osobní rekord v desetiboji z roku 2003 má hodnotu 8 784 bodů. Z jeho osobních rekordů se vyjímá například výborný skok do výšky (221 cm) nebo vrh koulí (17,26 m).\n\n"}
{"id": "107296", "url": "https://cs.wikipedia.org/wiki?curid=107296", "title": "Frauenkirche (Drážďany)", "text": "Frauenkirche (Drážďany)\n\nFrauenkirche (doslovný překlad „Kostel (naší) paní“), česky kostel Panny Marie, je evangelicko-luterský kostel v německých Drážďanech. Jedná se o symbol saské metropole a o jednu z nejvýznamnějších barokních staveb Německa. Kopule kostela je jednou z největších na sever od Alp.\n\nJiž v 11. století se na místě dnešního chrámu nacházel nevelký dřevěný kostelík zasvěcený Panně Marii, podle všeho nejstarší křesťanská svatyně v regionu. Sloužil jako misijní centrum, jež mělo za úkol christianizaci Lužických Srbů, obývajících okolní území. Již ve 12. století byl nahrazen kamennou románskou stavbou; její základy byly zjištěny archeologickým výzkumem. Když se koncem 13. století Drážďany překotně rozrostly, stal se svatostánek kostelem farním. Další přestavba v gotickém stylu následovala ve 14. století a o sto let později byl kostel přebudován ve stylu pozdněgotickém.\n\nV době reformace se stal součástí luteránské farnosti a od roku 1539 sloužil více než 20 let pouze k vypravování pohřbů, mše se v něm začaly sloužit znovu až v roce 1559. Koncem 16. století, v souvislosti se změnou průběhu městských hradeb, se ocitl v městské zástavbě, což značně ovlivnilo rozhodnutí Fridricha Augusta II. o postupné likvidaci kostelního hřbitova z hygienických i urbanistických důvodů; v této souvislosti bylo mnoho hrobů zničeno.\n\nNa počátku 18. století počet věřících stále rychleji rostl a další rozšíření stávající budovy nebylo již možné, ba dokonce, poněvadž od poslední důkladné rekonstrukce uplynulo již hodně času, hrozilo její poškození, ne-li zřícení.\n\nV důsledku výše uvedených okolností rozhodla drážďanská městská rada roku 1722 o stržení starého kostela a o stavbě nového svatostánku. Projektem pověřila městského architekta George Bähra (1666-1738), jednoho z největších mistrů německého baroka. Práce na projektu trvaly čtyři roky. Povolení stavět bylo vydáno 26. července roku 1726. 26. srpna téhož roku byl položen základní kámen stavby, jež byla dokončena roku 1743. Náklady činily 288 570 tolarů, 13 grošů a 64,4 feniků; většina z nich byla uhrazena z darů drážďanských měšťanů. Významně však přispěly i dary určené protestantům ze Salcburku. Ti byli z vlasti vypuzeni pro svou víru, přebývali dočasně v Sasku, ale pomoc se k nim nedostala a byla využita při stavbě nového chrámu.\n\nFrauenkirche byla od počátku vybudován jako luteránský kostel, a to přesto, že kurfiřtem Saska byl v té době katolík Fridrich August II. (1670-1733). Ten byl ovšem původně protestant jako celá jeho rodina, konvertoval však roku 1697 ke katolicismu, aby mohl získat polskou královskou korunu.\n\nBährova výrazná architektura a koncepce kostela zachytila nový duch v liturgii protestantského obřadu. Oltář a presbyterium se nacházejí v centru pozornosti celého shromáždění věřících.\n\nStavba o celkové výšce 91,23 m, šířce 41,96 m a délce 50,02 m byla vybudována ze saského pískovce. Nejobdivuhodnější je na ní bezpochyby neobvyklá kupole kostela zvaná \"die Steinerne Glocke\" neboli kamenný zvon. Váží kolem 12 000 tun, začíná ve výši kolem 40 m, vnitřní průměr má 26,15 m dole a nahoře 10 m; zakončena je lucernou, jež je nasazena ve výšce 62 m nad povrchem náměstí Neumarkt. Je to triumf techniky a inženýrství své doby, srovnatelný snad jen s Michelangelovou kupolí baziliky svatého Petra v Římě. Kopule o váze 12 000 tun se vypíná do výše bez jakýchkoliv vnitřních podpěr. Přes veškeré negativní předpovědi zůstala kupole po celou dobu stabilní, i když během sedmileté války v roce 1760 zasáhlo kostel více než sto dělových koulí pruské armády.\n\nV roce 1736 slavný stavitel varhan Gottfried Silbermann (1683-1753) postavil pro Frauenkirche třímanuálový, čtyřicetitřístopý nástroj. Varhany byly nainstalovány 25. listopadu a veřejnosti je koncertem 1. prosince představil Johann Sebastian Bach (1685-1750).\nDokončený kostel dodal Drážďanům výraznou siluetu (jež byla zachycena např. v obrazech známého malíře Bernada Bellotta zvaného Canaletto) a přes 200 let zcela dominoval drážďanskému panoramatu.\n\nV roce 1849 se kostel stal srdcem revoluce známé jako květnové povstání v Drážďanech a byl obklopen barikádami.\n\nKostel byl kompletně zničen jako důsledek náletu na Drážďany v noci z 13. na 14. února roku 1945. Stavba samotná sice přímo zasažena nebyla, pískovec ale neustál vysoké teploty okolo 1 200 °C , které byly způsobeny rozsáhlým požárem, jenž tehdy postihl celé centrum města. 15. února ráno se kopule kostela zhroutila.\n\nHromada trosek a kamenů byla ponechána v centru města na dalších 45 let jako připomínka 2. světové války. Krátce po jejím skončení se nicméně začalo s jejich číslováním a konzervováním. Vzpomínky a pieta místa zabránila komunistickým úřadům v odstranění trosek a vytvoření parkoviště. Roku 1966 se stala ruina oficiálním památníkem proti válce.\n\nV roce 1982 se ruiny staly místem pokojných protestů proti komunistickému režimu. Ve výročí bombardování 400 obyvatel Drážďan uctilo památku tichem a svíčkami.\n\nUž v posledních měsících války se objevovaly snahy o rekonstrukci kostela. Z politických důvodů se ale rekonstrukce neuskutečnila. Trosky byly zakonzervovány a prohlášeny válečným památníkem stejně jako trosky katedrály v Coventry v Anglii, která byla zničená německým bombardováním v roce 1940.\n\nPo znovusjednocení Německa se situace změnila. V roce 1989 založil hudební virtuos, světově proslulý trumpetista a dirigent Ludwig Güttler občanskou iniciativu „Společnost pro rekonstrukci Frauenkirche“ a začal masivní fundraisingovou kampaň, která vedla k získání dostatečného počtu financí. Již 10. prosince 1989 vybrali mezi sebu berlínští filharmonici 7 000 marek.\n\nRekonstrukce Frauenkirchenu stála 180 miliónů €. Drážďanská banka zaplatila více než polovinu ceny pomocí příspěvkových certifikátů a sama přispěla částkou 7 miliónů eur. Dalších 2,3 miliónů eur se vydělalo pomocí symbolického prodávání stavebních kamenů. Šest set tisíc lidí postupně věnovalo bezmála sto milionů eur (asi 2,76 miliardy Kč). Přispěl i slavný německo-americký vědec Günter Blobel, který věnoval na rekonstrukci peníze získané v roce 1999 za Nobelovu cenu za fyziologii a medicínu (tehdy 1,8 milionu marek, tj. asi 820 000 eur). Nadace „Společnost pro rekonstrukci Frauenkirche“ navíc sdružila na 13 tisíc sponzorů z 23 zemí.\n\nSamotná rekonstrukce, nejkomplikovanější v dějinách světové architektury, trvala 12 let. Započala v roce 1994 tříděním, evidencí a restaurováním 22 tisíc kubíků sutin. Každý kámen dostal pětimístné identifikační číslo a byl ze všech šesti, později z úsporných důvodů ze čtyř stran ofotografován; kameny byly následně identifikovány a označeny pro znovupoužití ve stavbě. Originální stavební plány z 18. století se však nezachovaly. Informace o původní stavbě byly čerpány ze starých obrazů a fotografií a z dokumentace opravy kostela realizované ve 20. letech 20. století; studovaly se výpovědi svědků osudové noci a z nich se rekonstruoval postup zkázy. Podle nich byl sestaven přesný počítačový 3D model stavby v měřítku 1 : 20. Každé původní části bylo určeno příslušné místo v modelu – do stavby se tak podařilo zakomponovat 43% původních součástí. Ty jsou oproti novým částem výrazně tmavší. Podařilo se např. objevit plnou čtvrtinu obvodového zdiva – 8 390 kusů, použít však šlo jen 3 634 kamenných bloků.\n\nArchitekti upravili proti původním plánům zejména podzemní prostory, kde vznikl koncertní sál. Všechny nosné pilíře byly nově postaveny z pískovce. 12 000 tun vážící kopule byla vytvořena postupným skládáním přesně opracovaných kamenných částí na nosný dřevěný skelet, který byl nakonec odstraněn.\n\nKostel má po rekonstrukci zabudovanou klimatizaci, elektrické osvětlení a kompletní ozvučení. Je zároveň bezbariérově přístupný pro vozíčkáře, a to díky vertikálním zdvíhacím plošinám umístěným u vchodů.\n\nFrauenkirche byla vysvěcena 30. října 2005, v předvečer protestantského svátku Den reformace.\n\n\n"}
{"id": "107300", "url": "https://cs.wikipedia.org/wiki?curid=107300", "title": "Netušil (les)", "text": "Netušil (les)\n\nNetušil je dubo-jilmový lužní les, který se rozkládá ve středním Polabí na levém břehu řeky Labe mezi Císařskou Kuchyní a Přerovem nad Labem. Vznikl na místě bývalého stejnojmenného rybníku. Lužní les Netušil jako celek je součástí přírodní rezervace soustavy evropsky významných lokalit Natura 2000 (číslo CZ0214007 Káraný – Hrbáčkovy tůně). Les má dobře zachovalou strukturu a vyskytují se zde rostliny typické pro tento biotop. Je součástí přírodní rezervace Káraný – Hrbáčkovy tůně.\n\nV lese se vyskytují drobné tůně a zvodnělé strouhy, které jsou významným biotopem pro listonohé a žábronohé korýše (listonoh jarní a listonoh letní, žábronožka sněžní). Les je důležitým hnízdištěm četných druhů ptáků a hmyzu v krajině, která je jinak intenzivně zemědělsky využívána. V severní části jsou hydrobiologicky významné tůně a slepá ramena – Arazimovy tůně, Černá tůň, Poltruba a Mansfeldova tůň. \n\nV posledních letech les trpí nedostatečnou údržbou a rychlým šířením expanzívních druhů rostlin, zejména trnovníku akátu, netýkavky malokvěté, kopřivy dvoudomé a žanovce měchýřníku. Také je častá nepovolená těžba dřeva.\n\nSádlo, Jiří: Polabí u Čelákovic, A0052. – Ms., Závěrečná zpráva Mapování biotopů soustavy Natura 2000, deponováno v knihovně AOPK, Praha\n\n"}
{"id": "107316", "url": "https://cs.wikipedia.org/wiki?curid=107316", "title": "Hesperidium", "text": "Hesperidium\n\nHesperidium (mn. č. hesperidia) je plod - přesněji modifikovaná bobule citrusů (pomeranče, mandarinky, citróny). Na řezu můžeme rozlišit na povrchu barevné flavedo obsahující silice, pigmenty a hodně vitaminu C. Pigmenty zodpovídají za zbarvení. Proto jsou pomeranče oranžové a citrony žluté. Silic si můžeme všimnout pokud loupáme například pomeranč v ruce, že z jeho kůry stříká v očích štiplavá a na rukách lepivá kapalina. Pod flavedem se nachází někdy tenká, jindy tlustší vrstvička bílého albeda. Následují jednotlivé dílce, které jsou vyplněny dužninovými váčky plnými sladké šťávy. Tyto vnitřní dílce jsou uprostřed uchyceny na semenicovém sloupku, který vypadá jako albedo. Někdy u zralých citrusů tento semenicový sloupek je již zcela rozpadlý. Po obvodu semenicového sloupku se někdy též setkáváme s bílými vlákny což jsou cévní svazky.\n\nCo se týče povrchu hesperidia citronů nebo pupečných pomerančů rozlišujeme tzv. plod, bradavku a brázdičku. Plod je samotné hesperidium, bradavka je malý výstupek na jednom pólu plodenství a brázdička (areola) je malinká propadlinka mezi plodem a bradavkou.\n\n"}
{"id": "107317", "url": "https://cs.wikipedia.org/wiki?curid=107317", "title": "Komořany (Praha)", "text": "Komořany (Praha)\n\nKomořany () jsou bývalá vesnice, dnes čtvrť a katastrální území Prahy, součást městské části Praha 12.\n\nKomořany jsou připomínány poprvé k roku 1088 jako osada, která patřila vyšehradské kapitule. K roku 1088 je použit tvar „\"Comoraz\"“. Původně „ves komořanů - lidí bydlících na pozemcích královské či vrchnostenské komory“ (komora = majetek, důchod, příjmy). Další záznamy naznačují, že vlastníky Komořan (či jejich částí) byly královská komora (za Václava II. před rokem 1304 a za Jiřího z Poděbrad před rokem 1470), soukromé osoby (například scholastikus Dobeš od roku 1332 či Václav Šturm z Hyršfeldu, který připojoval ke svému jménu doplněk „seděním na Komořanech“ – po roce 1589), ale zejména zbraslavský klášter, kterému patřila nejen ves Komořánky vzniklá před rokem 1436, ale i další majetek – např. jeden dvůr (darovaný Václavem II. roku 1304). Od roku 1638 se stávají dědičným vlastnictvím zbraslavského kláštera snad celé Komořany. V roce 1785 však byl zbraslavský klášter zrušen a Komořany připadly náboženskému fondu, který prodal komořanský dvůr, zámek a ovčín o 40 let později knížeti Oettingen-Wallersteinovi. V roce 1866 koupil tento komořanský majetek (poplužní dvůr, ovčín a zámek) rytíř z Albertů.\n\nMezitím totiž byla vymezena katastrální obec Komořany a její obyvatelé v polovině 19. století vytvořili společnou politickou obec s Točnou. Proto jsou v Malém Ottově slovníku z roku 1904 zmiňovány Komořany jen jako zámeček u vsi Točná. Samostatnou obcí se staly Komořany 20. května 1957, ale již k 14. červnu 1964 byly spojeny s obcí Modřany, která byla současně povýšena na město. Celé město Modřany i s Komořany bylo připojeno k hlavnímu městu Praze do obvodu Praha 4 k 1. lednu 1968. V té době žilo v Komořanech 1107 obyvatel ve 133 domech.\n\nPři správní reformě Prahy v roce 1990 se staly Komořany součástí městské části Praha-Modřany, která byla v roce 1994 přejmenována na název Praha 12. Celé území městské části spadá i nadále do městského obvodu Praha 4.\n\n\nDnešní dopravní osou Komořan je Komořanská ulice. Přirozeným centrem Komořan se zdá být nepojmenované náměstí vymezené ulicemi Kyslíková, Komořanská a Revoluce s autobusovým obratištěm Komořany u areálu továrny Modřanských strojíren (Sigma Modřany). Toto prostranství včetně průmyslové oblasti a severovýchodní části sídelního celku (včetně Komořska) však katastrálně nepatří ke Komořanům, ale k Modřanům, ač od vlastních Modřan je tato oblast oddělena údolím potoka.\n\nÚzemí Komořan je na západě ohraničeno pravým břehem Vltavy. Přes zástavbu Komořan protéká k Vltavě Komořanský potok, na zastavěném území z převážné části zatrubněný. Na jihu patří ke Komořanům oblast až k nepojmenovanému potoku od Točné a k okraji zbraslavské osady Závist. V této oblasti se nachází několik zahrádkářských a chatových osad. V jedné z nich, jižně od krátké rokle proti vyústění Krňova do Vltavy, se nad železniční tratí nacházejí ulice Davelská, Trnitá, Keřová, Koukolová a Nad roklí. Druhá zahrádkářská osada se nachází na okraji lesního celku přírodního parku Modřanská rokle - Cholupice a cesta v její ose nese názvy Hudcová (v jižní části) a Na Jitřence (v severní části).\n\nDnes jsou Komořany známé zejména jako sídlo Českého hydrometeorologického ústavu. Hlavní sidlo ústavu je v novostavbě v ulici Na Šabatce, ústav vlastní a využívá i komořanský zámek (bývalou tvrz).\n\nV jižní části Komořan, nedaleko zámku, se nachází statek Šabatka. Od městské části jej po roce 2000 koupila Střední škola managementu a služeb s. r. o. Praha 4, která jej renovovala a využívá jako jezdecké centrum. Sídlí zde sportovní jezdecký areál Prague Premium Stables. \n\nPo pravém břehu Vltavy prochází územím Komořan železniční Trať 210 z Prahy do Vraného nad Vltavou, na níž byla v roce 1997 otevřena nová zastávka Praha-Komořany náhradou za nedaleké nádraží Praha-Modřany, které v roce 1991 přestalo být využíváno pro osobní dopravu. Do autobusové zastávky Komořany (která spadá do území Modřan) jezdí ve směru od Modřan Komořanskou ulicí autobusové linky 165 a 139, část spojů linky 165 pokračuje dále na Závist a Zbraslav. Do modřanského průmyslového areálu u Komořan vede z nádraží Praha-Modřany železniční vlečka, která v době oprav Komořanské ulice sloužila od 10. května do 14. července 1995 i náhradní osobní železniční dopravě k obsluze Komořan.\n\nPo osadou Na Jitřence a nedaleko vyústění Branišovské ulice do Komořanské ústí na povrch Komořanský tunel, z nějž pokračuje Pražský okruh na Radotínský most a k mimoúrovňové křižovatce Lahovice. Nad portálem tunelu okruh kříží přeložená Komořanská ulice. Vedle jej překlenuje torzo nového mostu, který měl navazovat na nový obchvat Komořan v rámci zamýšleného prodloužení komunikace KOMOKO. Most byl postaven na základě platného stavebního povolení, avšak bez odpovídajícího územního rozhodnutí, výstavba zbytku komunikace i mimoúrovňové křižovatky Komořany je předmětem sporů. Vybudování nové Komořanské podporují komunální politici ODS (starosta Petr Hána, městský zastupitel František Laudát). Politici KDU-ČSL (Daniela Rázková a Tom Philipp) a někteří místní aktivisté a signatáři petice před vybudováním MÚK Komořany preferují vybudování dalšího mostu přes Vltavu a napojení Modřan na MÚK Lahovice, vyjádření lidoveckého ministra Libora Ambrozka o nutnosti posouzení všech variant bylo starostou Hánou napadáno jako podpora výstavby nového mostu. Západně od tohoto mostu prochází Pražský okruh ještě ekoduktem, který je pojmenovaný jako tunel Šabatka.\n\n"}
{"id": "107322", "url": "https://cs.wikipedia.org/wiki?curid=107322", "title": "Óda", "text": "Óda\n\nÓda je\n\nJako první byl tento útvar použit ve starověké poezii a měl svou pevnou strukturu. Byl složen ze tří částí: strofy, antistrofy a epody. Óda oslavuje hrdinu, předmět, osobu, vlast, moudrost, lásku atd. V hudbě se óda objevuje v 16. století, svého nejčastějšího užití doznává v době baroka, především u Henryho Purcella. Najdeme jí i u skladatelů klasicismu – nejznámější je \"Óda na radost\", součást Beethovenovy deváté symfonie. Ani ve 20. století nezmizela z hudební scény - např. Byronovu \"Ódu na Napoleona\" zhudebnil skladatel Arnold Schoenberg.\n"}
{"id": "107328", "url": "https://cs.wikipedia.org/wiki?curid=107328", "title": "Václav Čtvrtek", "text": "Václav Čtvrtek\n\nVáclav Jan Maria Cafourek (4. dubna 1911 Praha – 6. listopadu 1976 Praha), známější pod jménem Václav Čtvrtek, byl spisovatel pro děti a mládež, autor povídek, románů a her o současných dětech a populárních pohádkových příběhů. Je považován za pokračovatele klasiků českých pohádek. Některá svá díla napsal pod pseudonymy, například Huge Prattler, Poledne, Neděle nebo Málek.\n\nZměna jména Cafourek na Čtvrtek byla úředně povolena 14. července 1959.\n\nVáclav Cafourek se narodil do rodiny Jana Cafourka, účetního městského berního úřadu v Praze, a Johany, r. Fejfarové původem z Jičína, jako nejstarší ze tří matrikami doložených sourozenců (Karel Bedřich *1912 a Bedřiška *1916). Jeho rodný dům stojí na Jirečkově ulici 1018/16.\n\nZa 1. světové války se rodina odstěhovala z Prahy k jeho dědečkovi do Jičína. Po skončení války a otcově návratu z ní se rodina vrátila do Prahy. Tatínek pak prý „celého třičtvrtě roku, večer co večer, vždycky po ulehnutí nám vyprávěl na pokračování divuplný seriál o tom, jak český švec Kramflek šel světem a co tam zažil“. Podle Aleše Fetterse to byla významná inspirace pro vlastní tvorbu.\n\nV Praze vystudoval gymnázium, absolvoval kurz na obchodní akademii a na přání otce začal studovat práva, která však nedokončil, odešel po třech semestrech. Pak nastoupil jako úředník na okresním finančním ředitelství v Chebu a za druhé světové války pracoval jako finanční úředník v Praze.\n\nPo osvobození začal spolupracovat s dětskými časopisy \"Brouček\", \"Sedmihlásek\", \"Vlaštovička\", později \"Mateřídouška\", \"Ohníček\", \"Pionýr\", \"Pionýrské noviny\" a s Československým rozhlasem, kde se stal vedoucím vysílání pro děti a mládež. V roce 1956 přijal za své občanské jméno Václav Čtvrtek. Od roku 1960 se plně věnoval literární činnosti, kdy psal hlavně pohádkové příběhy, těch napsal přes sedmdesát. Jejich děje umísťoval často na Jičínsko. V roce 1975 se stal čestným občanem města Jičína.\n\nNejvětší ohlasy získaly jeho pohádkové knihy a příběhy, které byly adaptovány pro televizi (večerníčky). Ve spolupráci s Československou televizí vznikly animované seriály, např. Pohádky z mechu a kapradí, O loupežníku Rumcajsovi, O loupežnickém synku Cipískovi, O makové panence a motýlu Emanuelovi, Říkání o víle Amálce. Část své spisovatelské tvorby věnoval psaní klukovských příběhů i dívčích románků a větších povídek umístěných do současnosti s pohádkovými motivy.\n\nNěkteré z jeho prací jsou zařazovány do science fiction.\n\nDíla Václava Čtvrtka tvoří námět více než třiceti filmových či televizních děl, především televizních seriálů. Dále napsal scénáře k následujícímu:\n\n\nKomunistické heslo „poručíme větru, dešti, kdy má pršet a kdy vát“ pochází z \"Písničky mladých budovatelů\", jejíž text je připisován Václavu Čtvrtkovi, hudba Aloisu Paloučkovi.\n\n\n"}
{"id": "107329", "url": "https://cs.wikipedia.org/wiki?curid=107329", "title": "Ledvinovník západní", "text": "Ledvinovník západní\n\nLedvinovník západní (\"Anacardium occidentale\") je až 12 metrů vysoký tropický strom z čeledi ledvinovníkovité, poskytující jedlé nažky, známé pod tržním názvem ořechy kešu (podle SSČ kešú). Tyto nažky se nacházejí v nepravém plodu, kterému se říká „kešu jablko“. Osemení obsahuje velké množství kardolu, což je smolnatý olej, který při manipulaci dráždí pokožku a před konzumací se z jedlých částí (ořechů) odstraňuje zahříváním (pražením).\n\nLedvinovník západní pochází ze severovýchodní Brazílie. Od 16. století se šířil s portugalskými mořeplavci do Mosambiku a pobřežních oblastí Indie.\n\nTento „ovocný“ strom je rozšířen celosvětově v suchých tropických oblastech. Pěstuje se na plantážích nebo extenzivně v agrolesnických systémech.\n\nJedná se o nižší, silně rozvětvený strom, dosahující výšky 12 m. Květy tvoří květenství lata a jsou žluto-růžové, samičí a oboupohlavné. Z botanického hlediska nejsou ořechy kešu ořechy ani peckovice, ale nažky.\n\nLedvinovníku vyhovuje tropické klima, nadmořská výška 1000 m nad mořem, průměrné teploty v rozmezí 21–28 °C, průměrné roční srážky v rozmezí 700–1200 mm a pH půdy 4,3–8,7. Není tolerantní k zasoleným půdám a snáší teploty jen mírně pod bodem mrazu, do –1 °C.\n\nKlíčivost ledvinovníku je velmi malá, proto se současně seje více semen. Pokud vzejde současně více rostlin, jsou následně vyjednoceny. Po 18–24 měsících se objevují první květy a následně i plody, které jsou ale nepoživatelné. První sklizeň se provádí až ve 4. roce a od 8. roku už plodí \"ledvinovník\" kvalitní „jablka“ s „kešu ořechy“.\n\nJako meziplodina se na plantážích používá bavlník, podzemnice olejná nebo jamy. Stromy, které jsou schopny plodit i 30 let, je nutné na plantážích pravidelně prořezávat.\n\nSklízí se většinou ručně. Jeden strom může vyprodukovat až 50 kg „kešu oříšků“ za rok. Plantáž poskytuje 800–1000 kg/ha.\nV roce 2016 činila světová produkce 4,9 milionů tun. Zemí s nejvyšší produkcí kešu oříšků byl Vietnam, který se na světové produkci podílel 24,9 %. Africké státy se na celkovém množství podílely přibližně 51,6 %.\n\nDeset největších producentů kešu ořechů v roce 2016:\nHlavním důvodem pro pěstování ledvinovníku západního jsou kešu oříšky. Další využití nacházejí též „kešu jablka“, která se společně s kůrou a větvemi z prořezu zkrmují dobytku, ale lze je využít také na výrobu džemu nebo kompotů. Z plodů se též lisuje šťáva, ze které se vyrábí alkoholické nápoje (víno, pálenka) nebo ocet. V Thajsku se i jablka využívají na otop.\n\nKardol z osemení má dezinfekční účinky a přidává se do insekticidů, laků, barviv apod. V Indii se jím tradičně impregnuje dřevo jako ochrana proti termitům.\n\nPlody kešu jsou bohaté na taniny nebo vitamin C. Při konzumaci „kešu jablek“ nebo kešu oříšků může docházet k různým zdravotním potížím. U „jablek“ je to kvůli obsahu kardolu a taninů, na ořechy se vyskytuje alergie.\n\nDřevo ledvinovníku je velmi tvrdé a používá se při výrobě nábytku jako tzv. bílý mahagon.\n\n\n\n \n"}
{"id": "107330", "url": "https://cs.wikipedia.org/wiki?curid=107330", "title": "Vladimir Šuchov", "text": "Vladimir Šuchov\n\nVladimir Grigorjevič Šuchov (28. srpna 1853 – 2. února 1939) byl ruský vědec, architekt a amatérský fotograf. V roce 1891 vynalezl a patentoval přístroj na nepřetržitou frakční destilaci ropy a na nepřetržité získávání plynu jejím štěpením – krakováním. Dne 21. listopadu 1891 získal Šuchov na svůj vynález patent č. 12926. Šuchov také později navrhl první naftové potrubí na světě, lodní tankery na dopravu nafty, uskladňovací zásobníky nafty, naftový hořák apod.\n\nJeho architektonické realizace zahrnují obchodní dům GUM, Šuchovovu rádiovou věž, Puškinovo muzeum umění (vše v Moskvě) a mnoho dalších staveb a budov.\n\n\n\n\n"}
{"id": "107333", "url": "https://cs.wikipedia.org/wiki?curid=107333", "title": "Thujon", "text": "Thujon\n\nThujon (CHO) je chemická sloučenina (keton a monoterpen), 1-isopropyl-4-methylbicyklo[3.1.0]hexan-3-on.\n\nThujon je neurotoxin ve formě bezbarvého oleje. Je rozpustný v ethanolu, diethyletheru a chloroformu a nerozpustný ve vodě. Aroma je podobné mentolu. Je izomerní s kafrem, dalším stimulantem centrální nervové soustavy, ač jeho chemická struktura není kafru podobná. Thujon může být oddělen od přírodních olejů hydrogensíranem nebo frakční destilací a krystalizací, byl také syntetizován (uměle vyroben).\n\nV přírodě se thujon nachází ve dvou formách, levotočivý alfa-thujon a pravotočivý beta-thujon, první zmíněný se vyskytuje např. v túji a šalveji, druhý ve vratiči a pelyňku.\n\nMolekula thujonu má celkem 3 chirální atomy uhlíku (dva jsou však součástí můstku bicyklického skeletu), jsou možné celkem 4 steoizomery. V přírodě se vyskytující α-thujon a β-thujon se liší jen orientací methylové skupiny (nahoru/dolů) na atomu uhlíku sousedícím s karbonylovou skupinou, nejsou to tedy enantiomery, ale diastereomery, resp. epimery. V silně zásaditém prostředí nebo zahříváním může docházet k epimerizaci a ustaví se mezi nimi rovnováha (v ethanolovém roztoku při pH 11,5 se po 20 h ustálila rovnováha α-thujon/β-thujon v poměru asi 1:2).\n\nV roce 2016 byly nalezeny zbylé 2 diastereomery (+)-α-thujon a (−)-β-thujon (kromě (−)-α-thujonu a (+)-β-thujonu) v šalvěji lékařské.\nThujon je nejvíce známý díky své přítomnosti v absintu, neboť jednou z hlavních bylinek v tomto alkoholickém nápoji je pelyněk pravý, ve kterém převažuje beta-thujon. Studie doktora Magnana z 19. století napomohly k postupnému zákazu absintu v celé Evropě, nicméně primární podnět pro zákaz absintu bylo nadměrné užívání tohoto vysokoprocentního alkoholu. Díky postupnému rušení zákazu absintu se obnovil i zájem o thujon, přičemž byly novodobými výzkumy vyvráceny staré studie týkající se obsahu a účinků thujonu v absintu.\n\nOtrava thujonem se projevuje zevně podrážděním pokožky (při styku se šťávou), vnitřně (při požití, zejména u semen túje) těžkým podrážděním žaludku a střev, křečemi, poškozením jater a ledvin. Vyvolává překrvení malé pánve, důsledkem kterého může u těhotných žen dojít i k potratu. Při těžkých otravách se dostavují křeče, po kterých následuje celková ochablost a bezvědomí, v nejtěžších případech v průběhu půl až několika dní přichází smrt. Léčit lze pouze symptomy. Jsou popsány ojedinělé záchvaty připomínající epilepsii a nevhodnost použití u těhotných žen i u šalvěje lékařské, která obsahuje alfa-thujon. V roce 1975 američtí vědci J. del Castillo, M. Anderson a G. M. Rubottom sledovali podobnost mezi psychologickými účinky absintu a marihuany (Cannabis sativa). Nicméně podobnost účinků THC a thujonu na člověka byla vyvrácena vědeckou prací (Justin P Meschlera, Allyn C Howlett) z března 1999.\n\nOrální letální dávka (smrtelná dávka) LD u potkanů je 192 mg/kg váhy (Margaria, 1963) a 500 mg/kg tělesné hmotnosti (NLM, 1997). Intravenózní letální dávka LD u králíka je 0,031 mg/kg tělesné hmotnosti (NLM, 1997) Pro představu, pokud by dospělý člověk o váze 60 kg požil 1 l 25% alkoholu s obsahem thujonu 5 mg/l, byl by intoxikován 0,08 mg thujonu na 1 kg své váhy.\n\nDle studií vycházejících ze starých zdrojů se mylně předpokládalo, že obsah thujonu v původních starých absintech byl kolem 260 mg/l. V roce 2008 byla provedena rozsáhlá analýza 13 absintů, které byly vyrobeny před zákazem absintu ve Francii (1915). Výsledky studie ukázaly, že nejvyšší hodnotu beta-thujonu (41,5 mg/l) obsahoval absint Pernod Fils cca z roku 1910. Tím je také vyvrácena marketingová mystifikace výrobců absintu, kteří obsah thujonu záměrně nadsazují na základě chybných historických hodnot.\n\n\n"}
{"id": "107341", "url": "https://cs.wikipedia.org/wiki?curid=107341", "title": "Radek Pilař", "text": "Radek Pilař\n\nRadek Pilař (23. dubna 1931 Písek – 7. února 1993 Praha) byl významný představitel českého výtvarného umění.\nVěnoval se ilustracím, grafice, malbě, filmové tvorbě, režii. Vystudoval Akademii výtvarných umění v Praze u pana profesora Vlastimila Rady.\n\nPozději okrajově spolupracoval s hudebním divadlem Semafor, se Státním nakladatelstvím dětské knihy, Československou televizí i Krátkým filmem. Založil obor animované tvorby na FAMU v Praze. Je čestným občanem Jičína.\n\n„Chtěl jsem žít ve 20. století i navzdory všem potížím a nepřátelství, které mi ty touhy a sny je uskutečnit přinášely. Chtěl jsem se stát článkem lidského řetězu, ve kterém se držím symbolicky za ruce s těmi, které mám rád a jsou blízko i daleko, i s těmi, kteří odešli, které jsem nepoznal nebo kteří teprve přijdou. Jenom to mi pomáhá a dává sílu v mém věku stát na vlastních nohou na zemi, která je mi příslibem a jistotou.“\n\nJde o tvůrce portrétu Večerníčku a postaviček Rumcajse, Manky a Cipíska, byl rovněž všestranně nadaným umělcem. Po vystudování Akademie výtvarných umění u prof. Vlastimila Rady se věnoval převážně malbě, kde inklinoval zejména k prvkům moderny. V některých ohledech doslova předstihl dobu. Už v šedesátých letech začal s filmovými experimenty, do toho ilustroval pro děti, věnoval se tvorbě pro tehdejší Československou televizi. V neposlední řadě se zejména v devadesátých letech zabýval videoartem, jehož je v Česku zakladatelem.\n\nJeho dílo je v současnosti možné zhlédnout v písecké Sladovně, kde je kromě jeho ilustrátorské činnosti představena i volná tvorba a rovněž v Jičíně, kde je nově otevřená interaktivní expozice věnovaná výhradně příběhům o loupežníku Rumcajsovi.\n\nZa svoji mnoholetou činnost získal mnoho domácích i zahraničních cen a vyznamenání.\n\n"}
{"id": "107343", "url": "https://cs.wikipedia.org/wiki?curid=107343", "title": "J. Lo", "text": "J. Lo\n\nJ. Lo je druhé album americké zpěvačky Jennifer López, které vyšlo 23. ledna 2001. Ihned se dostalo na první místo v prodejnosti desek v USA a pilotní singl s názvem „\"Love Don't Cost a Thing\"“ se dostal až na třetí místo v singlové hitparádě a v první dvacítce byl šest týdnů.\n\n"}
{"id": "107346", "url": "https://cs.wikipedia.org/wiki?curid=107346", "title": "Chemnitzer Verkehrs-Aktiengesellschaft", "text": "Chemnitzer Verkehrs-Aktiengesellschaft\n\nChemnitzer Verkehrs-Aktiengesellschaft, (zkracována jako CVAG, lze přeložit zhruba jako \"Saskokamenická dopravní akciová společnost\") je saská dopravní společnost se sídlem ve městě Saská Kamenice.\n\nCVAG provozuje tramvajovou a autobusovou síť ve městě, dále také rovněž i částečně síť dopravy příměstské. Vlastní přes šedesát tramvajových vozů a přes devadesát autobusů. Jejím stoprocentním vlastníkem je město Saská Kamenice. Vozy CVAG přepraví ročně okolo čtyřiceti milionů cestujících na dohromady 400 km dlouhých linkách.\n\nVedle toho se společnost také angažuje v regionální dopravě, je vlastníkem firmy Citybahn Chemnitz, která provozuje příměstskou železnici (linka do města Stollberg).\n\nSpolečnost je rovněž součástí Středosaského dopravního spolku, jednoho z několika meziměstských a mezizemských dopravních spolků v Německu.\n\n"}
{"id": "107354", "url": "https://cs.wikipedia.org/wiki?curid=107354", "title": "Klapý", "text": "Klapý\n\nKlapý () je obec v Ústeckém kraji v okrese Litoměřice. Žije v ní obyvatel. Leží na úpatí vrchu Hazmburk. Obec se nachází v úrodném kraji, což předurčuje oblast k zemědělství.\n\nNázev vesnice je odvozen ze slova klepati ve významu náhánět zvěř klepáním. V historických pramenech se objevuje ve tvarech: Cleppi (1197), Clepi (1219), de Cleppin (1237), Klepy (1335), Clepy (1352), Clepj (1385–1405), in Klepi (1406), de Klepi (1408), w Klepem (1550), Klapey (1550), Klapy (1606), Klapay (1787), Klappay a Klapey nebo Klopay (1833).\n\nArcheologické nálezy podporují předpoklad, že oblast byla osídlena již pravěkými lidmi v době kamenné. První písemná zmínka o obci pochází již z roku 1197 z \"villam Cleppi monii Teplensis,\" kdy Hroznata z rodu Hrabišiců odkázal část vsi klášteru v Teplé.\n\nZřejmě v této době již bylo Klapý poměrně živým místem, neboť její část vlastnil i král Václav I., který ji roku 1237 také daroval tepelskému klášteru. Další část prodal klášteru téhož roku Smil z Lichtenburka za 200 hřiven stříbra.\n\nPostupně připadalo panství pod nadvládu rodu Ronovců, Janu Lucemburskému, Lobkovicům, Dietrichsteinů a Herbersteinů.\n\nKoncem 19. století se část vrchu Hazmburk třikrát sesula a uvolněná suť pobořila domy v obci (3. srpna 1882 bez škod na domech, 12. března 1898 (a několik týdnů poté) – zbořeno 32 domů včetně školy a 11. dubna 1900 – zbořeno 52 domů). Na začátku 20. století již z hradu zbyla jen zřícenina. K poslednímu menšímu sesuvu došlo bez větších škod 21. června 1939.\n\n\n\n"}
{"id": "107357", "url": "https://cs.wikipedia.org/wiki?curid=107357", "title": "Prsní úvaz", "text": "Prsní úvaz\n\nPrsní neboli hrudní úvaz, slangově nazývaný prsák, je horolezecká pomůcka využívaná ke spojení člověka s lanem, pevným jistícím bodem, slaňovací pomůckou a pod.\n\nPrsní úvaz je buď klasického tvaru s jedním popruhem okolo hrudi a ramínky, nebo tzv. křížový jenž je z jednoho popruhu sešitého do smyčky překřížené na zádech.\n\nV dřívějších dobách se k navázání na lano používal samostatný prsní úvaz, což často vedlo k úrazům a úmrtím způsobených tzv. ortostatickým šokem (smrt z visu na laně).\nNyní se prsní úvaz doporučuje používat pouze v kombinaci se sedacím úvazem - vytvořením tzv. kombinovaného úvazu. Prsní úvaz v této kombinaci posunuje těžiště lezce do oblasti hrudníku, čímž zabraňuje při pádu pohmoždění páteře nebo přetočení lezce hlavou dolů.\n"}
{"id": "107359", "url": "https://cs.wikipedia.org/wiki?curid=107359", "title": "Křižák pruhovaný", "text": "Křižák pruhovaný\n\nKřižák pruhovaný (\"Argiope bruennichi\") je původem subtropický pavouk z oblasti Středomoří, který však vlivem globálního oteplování zdomácněl také v České republice.\n\nTento pavouk má charakteristické vybarvení kombinující žluté a černé pruhy protkané tenkým bílým lemem. Samice dorůstá ve středoevropských poměrech délky 15 mm, samec je zřetelně menší, jen 4-6 mm. V jižní Evropě jsou jedinci obvykle větší, zatímco v severní Evropě o něco menší. Ačkoliv původně tito pavouci žili pouze na jižní Moravě, od devadesátých let 20. století se vyskytují na celém území ČR. Většinou žijí ve vysoké trávě.\n\nAčkoliv staví sítě, ve kterých je charakteristické stabilimentum (lokálně zakřivený svislý pás), primárně neloví drobný létající hmyz, ale kobylky, které tvoří hlavní zdroj jeho potravy. Svou kořist usmrcuje jedem, pro člověka však není vůbec nebezpečný, neboť jeho kousnutí nepronikne lidskou kůží (vyjma dětí a seniorů).\n\nAčkoliv je to u křižáků nezvyklé, páření probíhá bez pářícího vlákna. Samotný akt obvykle končí sežráním samce, který samici poslouží jako potrava. Po spáření samice upřede relativně velký kokon, do kterého naklade vajíčka. Pavoučice většinou upřede dva až tři kokony, z nichž každý obsahuje několik set vajíček.\n\n"}
{"id": "107360", "url": "https://cs.wikipedia.org/wiki?curid=107360", "title": "Jiří Stanislav Guth-Jarkovský", "text": "Jiří Stanislav Guth-Jarkovský\n\nJiří Stanislav Guth-Jarkovský, původním jménem Jiří Guth, křtěný Jiří Karel (24. ledna 1861, Heřmanův Městec – 8. ledna 1943, Náchod) byl český propagátor sportu, generální tajemník Mezinárodního olympijského výboru (1919–1923) a spoluautor olympijské charty. V letech 1900–1929 byl předsedou Českého a po vzniku republiky Československého olympijského výboru, spoluzakladatel a první předseda České amatérské atletické unie, předseda a redaktor Klubu turistů. Známý je zejména jako autor publikací o správném a slušném chování.\n\nJiří Guth se narodil v rodině knížecího důchodního Karla Gutha a jeho manželky Barbory, rozené Bařinové, v noci z 23. na 24. ledna, matrikové datum narození je 24. ledna, podle rodinné tradice se narodil ještě 23. Pokřtěn byl jako Jiří Karel Guth. (Jméno úředně změnil na Jiří Stanislav Guth-Jarkovský až v roce 1919.) Z jeho tří bratrů byli dva lékaři, třetí byl radou zemského soudu.\n\nV letech 1870—1878 vystudoval gymnázium v Rychnově nad Kněžnou, poté studoval filozofii, matematiku a fyziku v Praze; studium ukončil roku 1883, když získal první doktorát udělený na české části Karlo-Ferdinandovy univerzity.\n\nPo ukončení univerzitního vzdělání se stal vychovatelem synů knížete Schaumburg-Lippe, žil v Náchodě, Ratibořicích a ve Švýcarsku. S knížecí rodinou projel Evropu, Afriku, Asii a Severní Ameriku.\n\nOd roku 1888 do vzniku Československa učil na gymnáziích v Praze (na Akademickém gymnáziu, Gymnáziu v Žitné ul., Gymnáziu v Truhlářské a Klatovech a na dívčí škole Minerva.\n\nV roce 1919 byl Jiří Guth jmenován odborovým radou v kanceláři presidenta republiky. V letech 1919-1922 pracoval jako ceremoniář prezidenta T. G. Masaryka, kdy navrhl statut řádu Bílého lva, který dodnes propůjčuje nebo uděluje prezident republiky, zavedl úřadování na zámku v Lánech a vypracoval audienční řád. Od roku 1922 vedl agendu řádu Bílého lva. V roce 1925 odešel do výslužby.\n\nDne 7. srpna 1897 se oženil s Annou Černou (18. června 1875 - 3. června 1928), dcerou ředitele gymnázia v Roudnici nad Labem (pocházela z Rychnova nad Kněžnou). Manželé Guthovi měli jediného syna Gastona (27. května 1898 - 18. března 1974)\n\nDo roku 1932 postupně předal svůj archiv literárnímu archivu Národního muzea a odstěhoval se do Náchoda, kde dožil. Ani toto období neprožíval pasivně. Ještě po vzniku protektorátu proběhla tiskem zpráva, že má být i nadále zástupcem v Mezinárodním olympijském výboru, tentokrát jen pro Čechy a Moravu.\n\nZemřel na mozkovou mrtvici v Náchodě, pochován byl v rodinné hrobce na pražských Olšanských hřbitovech.\n\nNebyl sice aktivním sportovcem, ani členem některé sokolské jednoty, zato se stal významným funkcionářem turistiky a českého sportu vůbec. Byl redaktorem časopisu Turista, v letech 1915 až 1926 předsedou Českého a později Československého klubu turistů.\n\nV roce 1896 se zúčastnil prvních novodobých olympijských her a domů se vrátil nadšen. Díky známosti se zakladatelem novodobých olympijských her Pierrem de Coubertinem se stal dlouholetým (do roku 1943) členem MOV, prvním z českých zemí. Olympijské hnutí začal propagovat v českých i německých časopisech. Snažil se ihned založit Český olympijský výbor, získat vedení Sokola, nikde však zprvu neuspěl.\n\nRoku 1897 byla ustavena Česká amatérská atletická unie (ČAAU), kterou zpočátku vedl. Pak její vedení předal dalšímu významnému sportovnímu organizátorovi Josefovi Rösler-Ořovskému. Spolu s ním svolal v roce 1899 několik schůzí a založil Český olympijský výbor (ČOV). Z počátku výbor nepracoval, a tak jej založil v lednu 1900 znovu. Díky ČOV se čeští sportovci zúčastňovali olympijských her již v době, kdy ještě Československá republika neexistovala.\n\nV roce 1908 se oba organizátoři podíleli na ustavení České sportovní rady, usilující o koordinaci jednotlivých orgánů českého sportu uvnitř Rakousko-Uherska.\n\n\nByl autor povídek, románů a několika básní a překladatel z francouzštiny a němčiny. Svá díla a překlady vydával též pod různými pseudonymy (Gaston Humbert, Stanislav Jarkovský či Stanislav Vraný).\n\nŠiroké veřejnosti byl znám svými díly, kde podává pravidla a normy správného chování ve všech oblastech života. Ve svých dílech chování kladl důraz na slušnost, čestnost, skromnost, vzájemnou úctu.\n\n\n\n\n\n\n"}
{"id": "107363", "url": "https://cs.wikipedia.org/wiki?curid=107363", "title": "Henry Purcell", "text": "Henry Purcell\n\nHenry Purcell (10. září 1659, Westminster – 21. listopadu 1695, Westminster) byl nejvýznamnější anglický hudební skladatel období baroka. Historicky je považován za jednoho z největších skladatelů Albionu. Purcell zahrnoval do své hudby soudobé italské a francouzské stylistické prvky a pomohl tak ke vzniku zvláštního, arteficielního britského stylu hudby (občas pro svoji umělost kritizovaného), jehož rysy lze nalézt i mnohem později v tvorbě moderních anglických skladatelů, především u jejich nejvýraznějšího neoklasicistního reprezentanta Benjamina Brittena.\n\nHenry Purcell se narodil v hudebnické rodině jako první ze tří dětí. Jeho mladším bratrem nebo bratrancem byl hudební skladatel Daniel Purcell. Jeho otec byl zpěvákem královské kaple (Chapel Royal). Zemřel, když bylo synovi 5 let. Od té doby se Henryho opatrovníkem stal jeho strýc, který byl zpěvákem stejně jako jeho otec. Ten ho uvedl do hudebních základů a umožnil mu od časného dětství studium hudby u prominentních osobností tehdejší doby. Henry se nejen brzy stal choralistou, ale projevoval též velké nadání kompoziční – již v devíti letech složil svou první skladbu, která se však nezachovala. Za první skladatelský počin se proto považuje óda, složená jím ku příležitosti královských narozenin (pravděpodobně v roce 1670 – datum není zcela potvrzeno). Další hudební studium absolvoval na Westminsterské škole v roce 1676. V té době již skládal doprovodnou hudbu k divadelním hrám včetně Shakespearových. Tyto skladby se dochovaly a jsou dodnes provozovány. \n\nV roce 1679 začíná skladat též duchovní hudbu, především chorály, hymny, žalmy a kantáty, některé též pro Královskou kapli, což představovalo v té době velmi prestižní záležitost. Jeho skladby byly velmi obtížně proveditelné, překračující často hlasový rozsah zpěváků. Již ve svých dvaadvaceti letech získal Purcell vysoké umělecké i společenské postavení, když byl jmenován varhaníkem ve Westminsterské katedrále. Díky tomu se několik dalších let věnuje výhradně kompozici duchovní hudby a přerušuje svou spolupráci s divadlem. V roce 1682 byl jmenován varhaníkem v Královské kapli a věnoval se proto též i práci na oslavných skladbách k poctě královské rodiny. Těsně před svým jmenováním vstoupil do manželství, které mu dalo 6 dětí, z nichž však tři v raném věku zemřely. \n\nV roce 1687 Purcell znovu navazuje kontakty s divadlem a výsledkem je série šesti oper, jimiž získal za svého života největší popularitu. Za nejslavnější a umělecky nejvýznamnější dílo se považuje \"„Te Deum and Jubilate Deo in D major“\", vytvořené rok před jeho smrtí. Purcell zemřel 21. listopadu 1695. Příčina jeho smrti v tak mladém věku je nejasná – dodnes se spekuluje o následku těžkého nachlazení, dokonce i o otravě. Jako nejpravděpodobnější se však zdá být tuberkulóza. Skladatel je pohřben ve Westminsterském opatství.\n\nV roce 1836 byl v Londýně založen Purcellův klub, jehož úkolem bylo podporovat provozování autorovy hudby. Jeho činnost trvá dodnes.\n\nHenry Purcell zemřel již v šestatřiceti letech, přesto byl velmi plodným skladatelem, počet jeho děl se blíží pěti stům. Skládal jak hudbu světskou (opery, doprovodnou hudbu k divadelním hrám, instrumentální skladby, skladby ke slavnostním příležitostem a ódy), tak duchovní (především chorály, kantáty, písně a další sborové skladby).\n\n\nPřes 40 děl, ke kterým patří :\n\nDalší světská produkce Henryho Purcella zahrnuje více než 100 sólových písní, 50 písní pro dva nebo více hlasů. Napsal též mnoho ód a vokálních skladeb ke slavnostním příležitostem.\n\nPurcell skládal též instrumentální hudbu, především suity, triové sonáty, fantazie a předehry. Skladeb tohoto typu je kolem 80.\n\nPřes 60 skladeb, z nichž nejznámějšími jsou :\n\n\nPřibližně 40 děl, většinou pro sbory, k nimž patří:\n\n\n"}
