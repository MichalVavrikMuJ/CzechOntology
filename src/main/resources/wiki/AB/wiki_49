{"id": "137224", "url": "https://cs.wikipedia.org/wiki?curid=137224", "title": "Hans Makart", "text": "Hans Makart\n\nHans Makart (28. května 1840, Salzburg – 3. října 1884, Vídeň) byl rakouský malíř a dekoratér. Je hlavním představitelem období vzniku vídeňské Ringstrasse (60.–70. léta 19. století). \n\nJohann Evangelist Ferdinand Apolinaris Makart byl synem arcibiskupského komorníka na zámku Mirabell v Salzburgu, Johanna Makarta a jeho ženy Marie Kathariny, rozené Rüssemayrové. Jeho otec měl výtvarné nadání, ale během cesty do Itálie, při které maloval, zemřel (1849).\n\nMakart v roce 1858 odešel do Vídně, kde studoval na Akademii výtvarných umění, ale jako netalentovaný byl propuštěn.\nKrátce nato odjel do Salzburgu a poté do Mnichova, kde nejprve studoval u Josta Schiffmanna a v roce 1851 se zapsal na Akademii výtvarných umění a studoval u Karla Theodora von Pilotyho. Makart cestoval v roce 1862 do Londýna a Paříže a dále absolvoval studijní pobyty v Itálii, v letech 1863, 1864 a 1866.\n\nV roce 1869 byl pozván do Vídně, kde mu byl na státní náklady zařízen a pronajat ateliér. Ve stejném roce se Hans Makart oženil, jeho manželkou se stala Mnichovanka Amalie Franziska Roithmayrová, která ale již v roce 1873 zemřela. Zimu 1875–1876 strávil Makart společně s přáteli Rudolfem Huberem a Carlem Leopoldem Müllerem v Egyptě, kde se v Káhiře setkal s Franzem von Lenbachem.\n\nV roce 1876 se Makart stal profesorem na Výtvarné akademii ve Vídni v ateliéru historické malby. O rok později odcestoval do Belgie a Holandska a poté v letech 1877–1878 navštívil Španělsko a Maroko. Od roku 1878 byl jmenován vedoucím speciálky pro historickou malbu.\n\nByl mimo jiné též dobrým organizátorem a kostýmním návrhářem. U příležitosti stříbrné svatby císařského páru, Františka Josefa a Alžběty Bavorské, uspořádal 24. července 1879 slavnost, při níž účinkovalo několik set protagonistů v renesančních kostýmech, které navrhl pro měšťany a v barokních kostýmech pro umělce. Četné skici k návrhům na kostýmy a doplňky jsou dodnes zachovány v Archivu vídeňské akademie. V letech 1880–1882 byl Makart ředitelem vídeňského Domu umělců (Künstlerhaus). Ve svém atelieru uskutečnil celou řadu oslav, kterých se účastnily přední osobnosti tehdejší doby. V roce 1881 se Makart podruhé oženil a jeho ženou se stala tanečnice Bertha Babitschová.\n\nK jeho žákům patřili také mnozí čeští výtvarníci, například Čeněk Vosmík.\n\nPo své smrti byl pohřben v čestném hrobě na Vídeňském ústředním hřbitově. V roce 1889 byl náhrobek upraven dle návrhu Edmunda Hellmera. Umělcovým jménem byla v roce 1894 přejmenována jedna z ulic Vídně (Makartgasse). Roku 1898 postavil Fritz Zerritsch Makartův mramorový památník ve vídeňském Městském parku, podle návrhu Viktora Tilgnera. Rakouská pošta vydala k Makartově poctě vícekrát příležitostné známky.\n\nPoté, co byl Makart v březnu 1869 z Říma pozván do Vídně, byl mu na příkaz císaře Františka Josefa zařízen atelier v domě sochaře Antona Dominika Fernkornse. Roku 1872 si Hans Makart na vlastní náklady pořídil atelier v Gusshausstrasse č. 25, který vybavil atypicky luxusně nábytkem, koberci, antikvitami a zbraněmi. Starý atelier mu sloužil k bydlení.\n\nOd roku 1873 se uskutečňují legendární ateliérové oslavy s četnými prominentními hosty. Makartův atelier byl volně přístupný veřejnosti a stal se opravdovým turistickým lákadlem pro cizince. R. 1872 navštívila atelier sama císařovna Alžběta. Roku 1875 se v atelieru oslavila návštěva Richarda Wagnera, při které byl přítomen i malíř Arnold Böcklin a Ferenc Liszt hrál na klavír. Makart pronajímal atelier bezplatně i svým kolegům (Eduard Charlemont, Franz von Lenbach, Emil Jakob Schindler nebo Viktor Tilgner). Mnozí umělci zachovali Makartův atelier na svých obrazech. Po smrti umělce zůstala budova prázdná a r. 1916 byla zbořena.\n\nDnes se mluví o \"Makartově stylu bydlení\" a bytového zařízení 19. století, který je charakterisován pompou, těžkými sametovými závěsy, obklady stěn a mohutnými lustry. Takový styl bydlení si získal u bohatých měšťanů značnou oblibu. V tomto prostředí hrála důležitou roli i tzv. Makartova kytice – obraz s květinami, palmami, rákosím a trávou.\n\nMakartovými vzory byli především Tizian a Rubens. Jeho díla jsou charakterisována smyslností a pathosem, vše za účelem teatrálního efektu. Toto působení je také označováno jako barevné opojení. Z jeho děl jsou známy především cyklus \"„Pět smyslů“\", který je z větší části vystaven v zámku Belvedere (Rakouská galerie).\n\nVětšina zakázek na výzdobu budov ztroskotala na jeho požadavcích obrovského honoráře, teprve roce 1881 mohla začít výzdoba prostor schodiště Uměleckohistorického musea ve Vídni. Tato malba znázorňuje alegorii malířství a sochařství a deset zobrazení slavných malířů i s jejich modely. Působil též jako bytový architekt, zejména pro svého mecenáše průmyslníka Nikolause Dumbu, kterému upravil sídlo ve stylu svého atelieru. Též klobouky a límce se nosily dle Makartových návrhů. Blížil se tím ideálu celostního umění (Gesamtkunstwerk). Po jeho předčasné smrti převládl názor, že s jeho odchodem končí i určitá kulturní epocha, a skutečně již po několika desetiletích je Makart vnímán téměř jako slavná sportovní postava. Makart měl výrazný vliv na mladé malíře, jako např. na Gustava Klimta, který také pokračoval ve výzdobě schodiště Kunsthistorického musea.\n\n"}
{"id": "137225", "url": "https://cs.wikipedia.org/wiki?curid=137225", "title": "Drak letadla", "text": "Drak letadla\n\nDrak letadla tvoří nepostradatelné pevné části konstrukce letadla, které jsou nezbytné k uskutečnění letu: trup, nosné plochy (křídlo), ocasní plochy (SOP, VOP), podvozek a soustava řízení. Mezi součásti draku letadla nepatří motory, přístrojové vybavení nebo vybavení interiéru.\n\n"}
{"id": "137227", "url": "https://cs.wikipedia.org/wiki?curid=137227", "title": "Gorkovskaja", "text": "Gorkovskaja\n\nGorkovskaja () je název stanic metra v ruských městech. Pojmenovány jsou po spisovateli Maximu Gorkém.\n\n"}
{"id": "137229", "url": "https://cs.wikipedia.org/wiki?curid=137229", "title": "MG 15", "text": "MG 15\n\nMG 15 (\"Flugzeugmaschinengewehr MG 15\") byl letecký kulomet ráže 7,92 mm vyvinutý německou společností Rheinmetall-Borsig na počátku 30. let jako odvozená varianta pozemního kulometu MG 30. Byl používán na skoro všech typech bombardérů Luftwaffe jako pohyblivá obranná výzbroj.\n\nOd počátku 40. let byl MG 15 nahrazován modernějšími kulomety ráže 7,92 mm MG 81, MG 81Z (zdvojený MG 81), 13 mm MG 131 a kanóny ráže 20 mm MG 151/20. Poté, co začaly být u Luftwaffe nahrazovány těžšími zbraněmi, bylo mnoho MG 15 modifikováno pro pěchotní použití. K 1. lednu 1944 bylo oficiálně provedeno 17 648 takových konverzí.\n\nHmotnost náboje byla 24 gramů, hmotnost projektilu 11,5 gramů. Náboje byly uloženy v dvojitých bubnových zásobnících s celkovou kapacitou 75 nábojů (nikoliv 150 jak se často chybně uvádí). S průměrnou kadencí 1 250 ran za minutu se zásobník vyprázdnil za pouhých 3,6 sekundy!\n\nMG 15 byl používán v japonských letadlech jako pohyblivý kulomet Typ 98.\n"}
{"id": "137230", "url": "https://cs.wikipedia.org/wiki?curid=137230", "title": "Lštění (rozcestník)", "text": "Lštění (rozcestník)\n\nNázev Lštění má více sídel:\n"}
{"id": "137250", "url": "https://cs.wikipedia.org/wiki?curid=137250", "title": "Gerhard Gleich", "text": "Gerhard Gleich\n\nGerhard Gleich (* 23. října 1941, Praha), je umělec a profesor vídeňské Akademie der bildenden Künste. \n\nVlastním jménem \"Gerhard Feest\", používající příjmení své druhé ženy, která se jmenuje Joanna Gleich. Byl žákem Alberta Parise Gütersloha a mezi lety 1972 až 1997 asistentem vídeňského malíře a profesora Wolfganga Hollegha. \n"}
{"id": "137254", "url": "https://cs.wikipedia.org/wiki?curid=137254", "title": "Antiteze", "text": "Antiteze\n\nAntiteze (z řec. \"anti\"-, proti a \"thesis\", tvrzení) je tvrzení nebo pojem, který je v přímém rozporu nebo přesným protikladem s jiným tvrzením nebo pojmem. Peklo je antitezí nebes, chaos je antitezí řádu. Někdy se antitezí rozumí postavení dvou protichůdných myšlenek proti sobě.\n\nV řečnictví je to řečnická figura, zahrnující objasňování protichůdných myšlenek pomoci zřejmých protikladů slov a vět s obdobnou gramatickou strukturou, jako například: \"Když je třeba být potichu, mluvíš, a když je třeba mluvit, mlčíš; když jsi přítomen, přeješ si být nepřítomen, a když jsi nepřítomen, chtěl bys být přítomen; v době míru jsi pro válku, a během války toužíš po míru; v radě pěješ o hrdinství a v bitvě se třeseš strachy.\"\n\nZnámá fráze \"člověk míní, Bůh mění\" je příklad antiteze, stejně jako popis Johna Drydena v knize \"The Hind and the Panther\": \"Příliš černý pro nebesa, ale stále příliš bílý pro peklo.\"\n\nPojem antiteze se vyskytuje v polemikách 18. století, Immanuel Kant mluví o antitetice jako o postupu, kdy se pojem vyjasňuje ve střetnutí dvojího pohledu. U G. W. F. Hegela je antiteze druhá složka či krok dialektického postupu, kdy se proti tezi postaví antiteze a v jejich střetu dojde k syntézi.\n\n"}
{"id": "137257", "url": "https://cs.wikipedia.org/wiki?curid=137257", "title": ".gw", "text": ".gw\n\n.gw je internetová národní doména nejvyššího řádu pro Guinea-Bissau.\n\n"}
{"id": "137258", "url": "https://cs.wikipedia.org/wiki?curid=137258", "title": ".mg", "text": ".mg\n\n.mg je internetová národní doména nejvyššího řádu pro Madagaskar.\n\n"}
{"id": "137260", "url": "https://cs.wikipedia.org/wiki?curid=137260", "title": ".mz", "text": ".mz\n\n.mz je internetová národní doména nejvyššího řádu pro Mosambik.\n\n"}
{"id": "137262", "url": "https://cs.wikipedia.org/wiki?curid=137262", "title": ".sc", "text": ".sc\n\n.sc je internetová národní doména nejvyššího řádu pro Seychely.\nDoména byla prodána skotské firmě, nicméně domény se řídí pravidly seychelského registru. SCregistrars, společnost která prodávala .sc domény, mezitím skončila činnost: \"Out-Law\".\n\n\n"}
{"id": "137270", "url": "https://cs.wikipedia.org/wiki?curid=137270", "title": "Letadlový křižník", "text": "Letadlový křižník\n\nLetadlový křižník je označení pro velké válečné lodě z druhé poloviny 20. století představující jakýsi mezistupeň mezi letadlovou lodí a křižníkem.\n\nToto označení se prakticky používá pouze u sovětských letadlových lodí.\n\nV ruské vojenské terminologii se pojem letadlová loď používá výhradně pro zahraniční (neruské) letadlové lodě, tedy válečné lodě určené výlučně jako nosiče námořních letadel a nevybavené žádnou těžkou výzbrojí. Pro ruské letadlové lodě se používá oficiální název – \"Avianosnyj Krejser\" nebo \"Aviacionnyj Krejser\" (AvKr), prostě letadlový křižník. Loď Admiral Kuzněcov a všechny lodě tříd Krečet a Kreml (Projektu 1143 Krečet a 1143.5 Kreml) jsou vedeny jako \"těžké letadlové křižníky\" (TAvKr).\n\nDůvodů pro takové označení je několik. Prvním z nich je výrazný koncepční rozdíl mezi západními (americkými) a ruskými letadlovými loděmi. Ruské lodě jsou skutečné hybridy letadlových nosičů a křižníků, protože nesou i těžké zbraně (velké protilodní rakety, velké protiletadlové rakety a výkonná torpéda). \n\nDruhý důvod je čistě praktický. Sovětské loděnice byly umístěny na pobřeží Černého moře. Každá loď, která se chtěla dostat do Středozemního moře (a dále), musela proplout tureckou úžinou Bospor. Podle konvence z Montreux z roku 1936 však Bosporem žádné letadlové lodě proplouvat nesmějí. Rusové tedy vždy žádali o povolení plavby pro své „letadlové křižníky“.\n\nDalší důvod byl ideologický. Americké letadlové lodě byly vždy označovány za agresivní nástroj imperialismu a proto bylo obtížné vysvětlit, že si SSSR najednou stejné pořizuje. \n"}
{"id": "137274", "url": "https://cs.wikipedia.org/wiki?curid=137274", "title": "Poskytovatel internetového připojení", "text": "Poskytovatel internetového připojení\n\nPoskytovatel internetového připojení (používána zkratka ISP z anglického \"Internet service provider\", nebo IAP z \"Internet access provider\") je firma nebo organizace zprostředkující přístup do Internetu, tj. poskytující telekomunikační služby. V minulosti byla většina ISP zároveň telefonními společnostmi nebo si od nich infrastrukturu pronajímala. Dnes jsou to samostatné společnosti s vlastní velmi specifickou infrastrukturou zaměřenou zejména na přenos dat a zpětně dochází k integraci telefonních a dalších služeb.\n\nVznik ISP těsně souvisí s rozvojem Internetu, který se z původní čistě akademické sítě pro vysoké školy (ARPANET vznikl v roce 1969) rozrostl i do domácností a firem, a proto vznikl prostor pro komerční připojení k Internetu. První komerční ISP (společnost \"The World\") vznikl v roce 1989 v Brookline ve státě Massachusetts.\n\nISP disponuje škálou technologií, které umožňují spotřebitelům připojit se k jejich síti. Pro domácí uživatele patří mezi nejpopulárnější možnosti Digital Subscriber Line (většinou ADSL), bezdrátový přístup pomocí Wi-Fi, prostřednictvím poskytovatele kabelové televize, optického kabelu (FTTH) a ISDN nebo satelitní připojení.\n\nS rostoucí oblibou stahování hudby, internetového videa a s všeobecnou poptávkou po rychlejším načítání jednotlivých webových stránek se vyšší rychlosti připojení k internetu stávají stále populárnějšími. Dnes už si například neumíme představit, že bychom používali připojení pomocí ISDN.\n\nTak jako jejich zákazníci platí společnosti (ISP) za přístup k internetu, ISP sama platí nadřízené ISP za internetový přístup.\nV nejjednodušším případě je každé připojení zavedeno na upstream ISP používající jednu z technologií popsanou výše a ISP používá toto připojení k odeslání nebo příjmu jakýchkoli dat do (respektive z) různých částí internetu. Upstream ISP využívá své vlastní upstream připojení nebo připojení k jejich dalším zákazníkům (obvykle další ISP), aby data mohla cestovat od zdroje k cíli.\n\nVe skutečnosti je situace často mnohem komplikovanější. Například ISP s více jak jedním PoP (Point of Presence) může oddělit připojení na upstream ISP v mnohonásobný PoP, nebo mohou být zákazníci mnohonásobného upstream ISP a pak mají připojení od každého ke každému. ISP se může angažovat v peerování, kde se mnohonásobný ISP připojuje navzájem v (peering bodu) nebo v internetovém vyměňovacím bodě (IX) (Internet exchange point), dovolujícím směrování dat mezi jejich sítěmi, aniž by si je navzájem účtovali - data, která by jinak prošla skrze jejich upstream ISP a způsobila tak účtování od upstreamového ISP. ISP, kteří nepotřebují upstream a mají pouze zákazníky a/nebo peery, jsou nazývány Tier 1 ISPs, což dává najevo jejich stav na vrcholu internetové hierarchie. Routery, switche, Internet routing protokoly a odborný posudek administrátorů sítě - všechny tyto aspekty hrají svoji roli v zajišťování té nejlepší dostupné cesty, kterou data putují a ve vzájemném kontaktu poskytovatelů (ISP).\n\nVirtuální ISP (vISP) vykupuje služby od ostatních ISP, což dovoluje zákazníkům virtuálního ISP vstoupit do internetu přes jednoho či\nvíce PoP (Point of Presence), které jsou vlastněny a obsluhovány virtuálním ISP. Existují různé modely poskytování těchto typů služeb. Například virtuální ISP by mohl poskytovat přístup do sítě koncovým uživatelům přes dial-up modem PoP či DSLAM připojených k telefonní ústředně, a router, switch a/nebo tunel - cestu ke koncovému uživateli do vISP sítě, načež mohou cestovat ke svému cíli ve špičce. V jiném modelu, virtuální ISP necestuje žádnou cestou koncového uživatele, ale potřebuje pouze poskytnout AAA (Authentication, Authorization and Accounting) tedy funkce ověření pravosti, oprávnění (autorizace) a akontace, ale třeba i některé služby jako email nebo webhosting.\n\nKaždá daná ISP může používat jejich vlastní PoPy k doručení jedné služby a používat virtuální ISP model k doručení jiné služby, nebo použít kombinaci k doručení služby v odlišných oblastech. Služby poskytované virtuálním ISP v modelu virtuální ISP se liší od těch od upstreamového ISP, i když v některých případech bývají obojí od stejné firmy. První poskytuje propojitelnost (konektivitu) od koncového uživatele k internetu nebo k ISP koncového uživatele, druhá poskytuje propojitelnost od ISP koncového uživatele ke všem částem nebo zbytku internetu.\n\nVirtuální ISP může být také přiřazováno k zcela automatizované \"white label\" (bílý symbol, popisek) službě nabízené každému zadarmo nebo za minimální zřizovací poplatek. Současný ISP zajišťující služby vytváří tržby z telefonních hovorů a může se také podělit o procento svých tržeb s vlastníkem virtuálního ISP. Všechny technické aspekty jsou vyřešeny, tudíž na vlastníkovi virtuálního ISP zůstává jen propagace služeb.\nTento druh služby (jeho rozšíření) upadá díky popularitě neměřeného přístupu k internetu, zvaného flatrate (= česky „bez omezení, neomezený, atp“... )\n\n"}
{"id": "137275", "url": "https://cs.wikipedia.org/wiki?curid=137275", "title": "ISP", "text": "ISP\n\nISP je zkratka pro:\n\n"}
{"id": "137278", "url": "https://cs.wikipedia.org/wiki?curid=137278", "title": "Slade", "text": "Slade\n\nSlade je anglická glamrocková a hardrocková skupina. Její muzika se vyznačovala nevtíravou melodičností a instrumentální kvalitou. Patřila k nejpopulárnějším kapelám 70. let. Vystupovala v letech 1966 až 1993.\n\nSkupina Slade byla jednou z vůdčích skupina glam rocku a v době své největší slávy to byla komerčně nejúspěšnější skupina ve Spojeném království. Komerčně nejúspěšnějšími písničkami jsou skladby \"Far Far Away\", \"My Oh My\" nebo skladba \"Merry Xmas Everybody\" (z prosince 1973), která je dodnes jednou z nejhranějších vánočních písniček.\n\nSkupina byla pověstná svými bouřlivými živými koncerty a živou komunikací s publikem (\"Která z vás má na sobě černé kalhotky? … a která nemá žádné?\"). V popularitě překonala všechny své glam rockové souputníky Wizzard, Sweet, T. Rex, Suzi Quatro, Smokie, Gary Glittera i Davida Bowieho.\n\nTvorba skupiny Slade významně ovlivnila další vývoj rockové hudby. Přestože jejich pokusy prorazit na americký hudební trh nebyly úspěšné, existuje mnoho amerických kapel, které přiznávají, že byly tvorbou skupiny ovlivněny. Cover verze jejich \"Cum on Feel the Noize\" v podání metalové skupiny Quiet Riot se umístila na 5. místě americké hitparády v roce 1983. Také basista skupiny KISS Gene Simmons potvrzuje, že pódiové show bylo ovlivněno skupinou Slade.\n\nSkupina začínala v roce 1966 pod názvem N'Betweens, když se sešli členové dvou skupin z Midlandu – The Vendors and Steve Brett & The Mavericks. Zpočátku to na žádný velký úspěch nevypadalo. Později skupina změnila název na Ambrose Slade a spojila se s manažerem Chas Chandlerem. Jméno se nakonec zkrátilo na Slade. Krátce se stylizovali jako skinheadská kapela, ale protože to vyvolávalo dojem spojitosti s anglickými fotbalovými hooligans, nechali si vlasy opět narůst a brzy se stali vůdčí skupinou nového hudebního směru – glam rocku.\n\nV letech 1971 až 1975 vydali několik komerčně velmi úspěšných alb a singlů. Mnoho z nich se umístilo na prvních místech hitparád. Byla to nejúspěšnější řada skladeb od dob Beatles. Všechny jejich koncerty byly dopředu automaticky vyprodány. V té době se bubeník Dan Powel vážně zranil při autonehodě. Budoucnost skupiny byla nejistá.\n\nV roce 1974 účinkovali Slade v rockovém filmu \"Flame\". Soundtrack k filmu obsahuje další velké hity – \"Far far away\" a \"How does it feel\".\n\nPo návratu z ročního turné po Spojených státech začala sláva skupiny ochabovat. Ve Velké Británii se totiž prosazovaly nové hudební směry – punk rock a new wave. Skupina se rychle vytrácela z médií i z předních míst hitparád. Na krátkou dobu se skupina vrátila na přední příčky hitparád začátkem 80. let se skladbami \"Run Runaway\" a \"My Oh My\" a naposled v roce 1991 se skladbou \"Radio Wall of Sound\".\n\n\nV roce 1991 opustil skupinu zpěvák Noddy Holder. Zbytek skupiny vystupuje pod názvem Slade II.\n\n\n"}
{"id": "137297", "url": "https://cs.wikipedia.org/wiki?curid=137297", "title": "Rodina Zátků", "text": "Rodina Zátků\n\nRodina Zátků patřila v Českých Budějovicích již od počátku 19. století mezi nejvýznamnější české měšťanské rodiny. Uplatňovali se v politice, hospodářství, ale také v kulturním a spolkovém životě.\n\nKořeny rodu spadají již do 17. století. Podle rodinné tradice pocházel rod Zátků z Písecka. V roce 1679 v Kamenném Újezdě získal jejich předek Matěj Vaněček rodinné jméno podle gruntu, který zde koupil a v kterém se usídlil. Od první poloviny 18. století se rodina usadila ve Velešíně. Na podzim roku 1813 si Matouš a Markéta Zátkovi, rodiče Hynka Zátky, koupili dům č. p. 360 v Českých Budějovicích za 5900 zl. a zařídili si tu obchod s obilím…\n\nDr. August Zátka napsal o příchodu své rodiny do Českých Budějovic a o jejich národnostním smýšlení: \"„V útlém věku dětském roku 1813 přišel Hynek Zátka z Velešína do Budějovic s rodinou, která vlivem svého syna theologa zachovala si vědomí české. I matčin otec, rodák vltavotýnský, byl Čech. Ale stav se již r. 1797 měšťanem českobudějovickým, propadl s většinou své rodiny poněmčení…“\"\n\nRodinný fond českobudějovických Zátků (Hynka, August a Vlastislava) je uložen v Praze v Archivu Národního muzea.\n\nNejstarší syn Hynka Zátky Ferdinand Zátka (nar. 15. 1. 1845, † Nice 28. 2. 1901) založil roku 1872 v Českých Budějovicích cukrovar, později i pekařství. Po tetě zdědil rozsáhlý dům v pražském Karlíně na Královské třídě, kde roku 1877 otevřel pekárnu, roku 1879 založil v Karlíně jednu z prvních sodovkáren ve střední Evropě, Zátka se stal největším výrobcem sodovek v rakousko-uherské monarchii; později rozšířil sortiment i o šumivé víno, francouzskou hořčici a kávové náhražky.\n\nDva mladší Ferdinandovi bratři, Vlastimil (11. 8. 1851 – 4. 6. 1907) a Dobroslav (19. 8. 1859 – 14. 12. 1946), podnikali v jižních Čechách. Vlastimil Zátka převzal otcův mlýn v Březí. Spolu s bratrem Dobroslavem za podpory otce Hynka zahájili roku 1884 výrobu těstovin (nudlí a makaronů) a tento podnik se stal největším svého druhu v Rakousko-Uhersku. Bratři zahájili rovněž výrobu sodových vod, ale nebyli tak úspěšní jako jejich pražský bratr. Svou sodovkárnu přesunuli do Českých Budějovic, aby měli blíž pramen v Dobré Vodě.\n\nRoku 1901 Ferdinand Zátka zemřel a řízení karlínského podniku převzal Vlastimil. Roku 1906 byla firma transformována na rodinnou společnost s ručením omezeným, roku 1907 se řízení ujal Dobroslav, který tou dobou vedl i těstárnu v Březí.\n\nRoku 1927 se vedení rozhodlo postavit novou sodovkárnu v Praze-Holešovicích, roku 1929 byla výroba v nové, moderní továrně zahájena. Stará sodovkárna v Karlíně byla přebudována na výrobku oplatků, sušenek a jemného pečiva.\n\nFerdinand Zátka dosáhl doktorátu práv, ale jako právník nikdy nepůsobil, věnoval se podnikání. Ve svých 45 letech se oženil s bývalou svou zaměstnankní Gabrielou Čtrnáctou, manželství bylo šťastné, ale bezdětné. Vlastimil se od mládí věnoval otcovu podniku, v roce 1884 se oženil s Karlou Havlíčkovou, neteří Karla Havlíčka Borovského. Dobroslav absolvoval pražskou i vídeňskou techniku a poté dva roky působil jako praktikant v továrně ve Zlaté Koruně, poté se roku 1883 připojil k rodinným podnikům a ujal se nejprve vedení budějovické pekárny, po smrti Vlastimila se stal ředitelem pražské sodovkárny i těstárny v Březí.\n\nZa druhé světové války byly všechny rodinné podniky zkonfiskovány Němci, kteří v Březí potravinářskou výrobu nahradili vojenskou. Roku 1945 byl majetek rodině vrácen, ale roku 1948 znovu zabrán a poté znárodněn.\n\nTěstárna bratří Zátků byla začleněna do státního podniku Mlýny a těstárny, firma Dr. F. Zátka do Pražských cukráren a sodovkáren. Po roce 1989 byl státní podnik Mlýny a těstárny Březí předán dědicům rodiny Zátků nejprve do pronájmu a poté odprodán. Firma Bratři Zátkové, a. s., je významným českým výrobcem těstovin a mouky.\n\nPražské cukrárny a sodovkárny se přejmenovaly nejprve na Zátka-Pražské sodovkárny a později na Dr. Zátka, s. r. o., roku 1998 byla restrukturalizována a roku 1999 převedla výrobu do obce Káraný kvůli blízkosti zdroje kvalitní vody. Roku 2000 skončila sodovkárna v konkurzu, jejím nástupcem je společnost Bestwater Enterprise.\n\n\nJako první vyráběla v českých zemích sycenou vodu firma Reinhardt, založená roku 1860. Firma Zátka ovšem přišla jako první s průmyslovou výrobou sycené vody, jejímž základem byla destilovaná voda, doplněná minerálními solemi a oxidem uhličitým. Nápoj z jeho továrny, kterou založil v karlínské části dnešní Sokolovské třídy, byl v Praze tak oblíbený, že se jihočeský podnikatel Ferdinand Zátka stal největším výrobcem sycené vody v celém Rakousko-Uhersku. Časem rozšířil svou produkci o výrobu šumivého vína, hořčici a kávové náhražky. A možná právě díky Ferdinandu Zátkovi a jeho sodovce se uzávěrům lahví začalo říkat – zátky.\n"}
{"id": "137308", "url": "https://cs.wikipedia.org/wiki?curid=137308", "title": "Zátka", "text": "Zátka\n\nZátka neboli špunt je předmět, který se používá k uzavření nádoby, například láhve, potrubí nebo sudu. Na rozdíl od šroubovacího uzávěru, který uzavírá obal zvenčí a nijak nemění vnitřní objem, zátka je částečně zasunuta do vnitřního prostoru a vyplňuje jej.\n\nPříkladem zátky je například korkový špunt v lahvi vína. Jiné zátky, které se používají pro uzavírání nádob obsahující různé chemikálie, se vyrábí ze zabroušeného skla, někdy i kovu a jsou někdy utěsněny konopným nebo jiným vláknem.\n\nPři použití v chemii se obvykle těsní zátkou vyrobenou z tvrzené gumy, některé zátky jsou vybavené jedním nebo více otvory, kterými mohou být protaženy skleněné trubice. Pomocí trubic nebo hadic lze jednotlivé nádoby spojovat.\n\nKorková zátka má bohatou historii. Již staří Řekové věděli, že k uzavírání amfor je nejlepší korková zátka. Ta se časem zdokonalovala až do dnešní podoby. Korková zátka může být různé kvality. Například zátka na obrázku je nevalné kvality. Je vyrobena z korkové drtě. Taková zátka se používá často, ale u značkových vín se používá zátka vyseknutá jako jeden kus. \n\nK uzavírání kvalitních vín se používá zátka vyseknutá z kůry korkového dubu, přestože to nemá vliv na chuť vína. Syrový korek se tedy získává loupáním jeho kůry. První loupání může nastat asi po 25 letech stáří dubu poté, co kmen dosáhne minimálně 70 cm v obvodu. Následné sklizně korkové kůry se provádí po dalších 9 letech. Teprve při třetí sklizni dosáhne kůra požadované kvality. Nejvhodnější doba pro loupání je červenec. Korková sklizeň ale začíná obvykle v červnu a trvá asi 3 měsíce.\n\nPo sklizni je kůra nejdříve volně uložena ve velkých hromadách na 6 až 12 měsíců. Teprve potom se začínají provádět jednotlivé fáze výroby korkové zátky. Ze všeho nejdříve se kůra asi hodinu vaří ve velkých nádobách s vodou, čímž se vyloučí třísloviny a případné přítomné mikroorganismy. Přitom jsou jednotlivé kusy drženy pod hladinou a postupným utahováním se lisují. Tím kůra ztratí své přirozené zakřivení a dostane se tím tvaru desek, která je potřebná a vhodná pro další zpracování.\n\nPři následném skladování jsou desky roztříděny podle síly a kvality. Poté je nutno desky rozřezat na pásy kdy jejich šířka již odpovídá pozdější délce korkové zátky. Klasická korková zátka je vyrobena vyseknutím přímo z tohoto pásu přírodního korku. \n\nPo této dlouhé cestě korkové kůry získáte kvalitní zátku z čistého korku, kterou najdete v lahvích vín kvalitnějších značek.\n\nV dřívějších dobách se zátky používaly v mnohem větší míře než dnes. Vzhledem k tomu, že korkový materiál nebyl běžně dostupný, používaly se zátky vyrobené ze dřeva.\nBývaly jimi opatřeny, mimo jiné, například kádě, dřevěné bečky a sudy, necky, případně i větší štoudve.\n\nZátky se používají v sanitární technice, typicky u umyvadel, koupacích van a dřezů. Jedná se obvykle o pryžové předměty zhotovené ve tvaru komolého kužele, které jsou kvůli snazší manipulaci při přetlaku vody opatřeny kovovým nebo plastovým řetízkem (případně šňůrou).\n\n"}
{"id": "137310", "url": "https://cs.wikipedia.org/wiki?curid=137310", "title": "Kujbyševská přehradní nádrž", "text": "Kujbyševská přehradní nádrž\n\nKujbyševská přehradní nádrž popř. Samarská přehradní nádrž ( nebo , ) je přehradní nádrž na území Samarské oblasti, Uljanovské oblasti, Tatarstánu, Marijské republiky a Čuvašské republiky v Rusku. Má rozlohu 6450 km². Je 580 km dlouhá (korytem \"Volhy\") a maximálně 30 km široká. Průměrná hloubka je 9 m a maximální 39 m. Má objem 12,9 km³. V červnu v roce 2011 se zde potopila loď Bulgarija.\n\nNádrž na řece Volze za přehradní hrází Žiguljovské vodní elektrárny (dříve Volžská elektrárna V.I.Lenina) byla naplněna v letech 1955 až 57. Podle přírodních podmínek a vodního režimu se dělí na 5 částí (\"Priplotinnyj\" tj. \"U hráze\", \"Centrální\", \"Volžský\", \"Kamský\" a \"Čeremšanský\"). Úroveň hladiny kolísá v rozsahu 6 m. Reguluje sezónní kolísání průtoku. Zdroj vody je převážně sněhový. Zamrzá v listopadu až prosinci a rozmrzá v dubnu, někdy až na začátku května.\n\nVyužívá se pro energetiku, vodní dopravu, zavlažování (10 000 km²) a zásobování. Garantovaná hloubka na Volze i Kamě se zvětšila o 0,9 m. Je zde rozvinuté rybářství (cejni, candáti, štiky, kapři). Na břehu leží města Kazaň, Uljanovsk, Čeboksary, Toljatti, Sengilej, Dimitrovgrad, Čistopol, Zelenodolsk, Volžsk. Nacházejí se tu také rekreační objekty, sanatoria, turistické, lovecké a rybářské chaty. Provozují se zde vodní sporty.\n"}
{"id": "137320", "url": "https://cs.wikipedia.org/wiki?curid=137320", "title": "Václav Talich", "text": "Václav Talich\n\nVáclav Talich (28. května 1883 Kroměříž – 16. března 1961 Beroun) byl jedním z nejvýznamnějších českých dirigentů 20. století. Jeho osudy jsou spjaty zejména s orchestrem Národního divadla a Českou filharmonií, jejichž interpretační umění pozvedl na světovou úroveň. V letech 1919 až 1950 se také nejvýrazněji podílel na vytváření jejího repertoáru a realizaci gramofonových nahrávek. V roce 1946 založil legendární Český komorní orchestr. Jako dirigent působil také ve Švédsku, Skotsku a na Slovensku.\n\nByl učitelem řady hudebních osobností (např. Charles Mackerras, Milan Munclinger, Karel Ančerl), spolupracoval s umělci, jako byli Vladimir Horowitz, Svjatoslav Richter či Mstislav Rostropovič.\n\nVáclav Hugo Talich se narodil 28. května 1883 v Kroměříži jako třetí dítě Jana Talicha a Antonie, rozené Moudré. Záhy se rodina přestěhovala do Klatov, kde Václav navštěvoval až do kvarty gymnázium. Otec byl učitelem hudby, takže jeho syn se s touto múzou odmalička potkával. Nejdřív hrál na buben na kostelním kůru, v pěti letech se přidaly housle a na klatovském gymnáziu hrál dokonce ve třech studentských kapelách. Roku 1897 přešel na Pražskou konzervatoř do houslové třídy Jana Mařáka. Protože pocházel z velmi chudé rodiny, Mařák se zajímal o to, jak nadanému studentovi pomoci a domluvil mu audienci u Antonína Dvořáka. Ten se studentem Talichem promluvil a záhy se přimluvil u mecenáše Josefa Hlávky, který Talichovi přidělil stipendium až do konce konzervatorních studií. Po dokončení čtvrtého ročníku, po prázdninách roku 1901, přešel od Mařáka na vlastní žádost k prof. Otakaru Ševčíkovi. Talich vzpomínal na svá studia jako na dobu velmi romantickou: se spolužáky hodně četli, vášnivě debatovali, na čas dokonce propadli filozofii, pak zase chtěli odjet do Ameriky.\n\nŠkolu absolvoval v roce 1903 a na Ševčíkovo doporučení se stal hráčem a po dvou měsících koncertním mistrem Berlínské filharmonie. Tam, pod vlivem Artura Nikische, se rozhodl stát dirigentem. Pro plicní nemoc (patrně tuberkulózu) v roce 1904 opustil Berlín a stal se koncertním mistrem městské opery v Oděse a od podzimu 1905 profesorem houslové hry na carském učilišti v Tbilisi, kde také řídil orchestr, složený z posluchačů školy.\n\nKvůli politickým nepokojům v tehdejším Rusku se vrátil do vlasti, kde soukromě učil a řídil amatérské Orchestrální sdružení v Praze. Dále korepetoval v pěvecké škole Maruše Langové. Od října 1907 do května 1908 vedl Podskalskou filharmonii, což bylo sdružení přátel, skladatelů i výkonných hudebních umělců, kteří se scházeli v bytě u profesora Adolfa Mikeše v Podskalí. Zde se seznámil i se skladatelem Vítězslavem Novákem.\n\nV sezóně 1907–8 dostal nabídku řídit Orchestrální sdružení, což bylo v podstatě amatérské těleso složené z vyspělých, ale neprofesionálních hudebníků. Když z České filharmonie odešel Milan Zuna (koncertní mistr a zároveň druhý kapelník), usiloval Václav Talich o místo druhého dirigenta, ale neúspěšně.\n\nNa podzim roku 1908 vznikl Lublaňský koncertní orchestr, v konkurzu na dirigenta Talich uspěl. Několik měsíců poté se těleso přejmenovalo na Lublaňskou filharmonii. S tímto 36členným tělesem musel Talich často provádět druhořadé operety ve Slovinském zemském divadle, což ho umělecky neuspokojovalo.\n\nV Lublani se seznámil s klavíristkou Vidou Prelesnikovou, se kterou se 30. července 1910 oženil.\n\nProtože dosud neměl ucelené dirigentské vzdělání, rozhodl se pro další studium nejprve v Lipsku – od dubna do konce roku 1910 zde studoval klavír u prof. Wünsche, kontrapunkt u Maxe Regera a dirigování u Hanse Sitta. Navíc mu Arthur Nikisch, který byl tehdy šéfem Gewandhaus orchestru, umožnil přístup do svých zkoušek a poskytoval mu i konzultace. Od února 1911 pokračoval ve studiu v Miláně, kde se sedm týdnů vzdělával u dirigenta a znalce italské opery Artura Vigny a též navštěvoval operní představení v La Scale.\n\nV sezóně 1911–12 se vrátil do Lublaně, tentokrát už jako hlavní dirigent ve Slovinském zemském divadle, kde setrval do konce března 1912.\n\nNa doporučení skladatele Josefa Suka pak byl bez konkurzního řízení přijat za šéfa a prvního kapelníka opery v Plzni, kam oficiálně nastoupil 15. srpna 1912. Kvůli zkvalitnění orchestru vyměnil 14 hudebníků z pětatřicetičlenného orchestru a polovinu zpěváků z operního sboru, který měl 32 členů. Jako první představení uvedl Smetanovu \"Prodanou nevěstu\". Jeho činnost provázely příznivé ohlasy hudebních kritiků (např. O. Nebušky).\n\n7. října 1912 se manželům Talichovým narodil syn Václav.\n\nDo sezóny 1914–15 zasáhly válečné události, Talich již nemohl ovlivňovat dramaturgii divadla, české opery se nehrály, Talich se za takových podmínek raději rozhodl skončit. Divadelní provoz však skončil i tak předčasně, on i mnoho členů a zaměstnanců divadla byli povoláni k lékařskému vyšetření, zda jsou schopni vojenské služby – Talich kvůli prodělané plicní chorobě nebyl.\n\nOd června 1915 byl Talich bez stálého příjmu. Jeho manželka Vida měla několik žáků na klavír, sám začal vyučovat doma hru na housle a hudební teorii. V posledních válečných letech a krátce poté spolupracoval příležitostně s Českým kvartetem, pokud byl potřeba hráč druhé violy (např. v Schönbergově sextetu \"Zjasněná noc\").\n\nČeskou filharmonii řídil poprvé v rámci abonentního cyklu 12. prosince 1917. Koncert ze skladeb Vítězslava Nováka, Otakara Ostrčila a Antonína Dvořáka měl velký ohlas a získal mladému, tehdy čtyřiatřicetiletému dirigentovi pozornost publika i kritiky. 30. října 1918 premiéroval Sukovo \"Zrání\", náročné dílo, na jehož provedení si vymohl velký počet – celkem 12 – zkoušek; generální zkouška probíhala 28. října 1918, takže její atmosféru ovlivnilo vyhlášení české samostatnosti. Úspěch provedení Talicha připoutal k orchestru vedle Ludvíka Čelanského. Počátkem sezóny 1919–20 byl již samostatným šéfem ČF, kde setrval až do roku 1941; jen na tři roky své působení přerušil kvůli tříletému angažmá ve stockholmském Konzertföreningenu.\n\nByl prvním dirigentem, který s Českou filharmonií pracoval soustavně a s vysokými cíli. Do orchestrální praxe toužil přenést interpretační ideály, jak je poznal u slavného Českého kvarteta. K hlavním zásadám patřila osobitost a živelnost výkonu, správné vyvažování jednotlivých hlasů v rámci celkového zvuku, ale také úcta ke skladatelovu zápisu. Říkal, že umělecký výkon se rodí ze vzruchu, že hudba nesmí být neživým souborem hůře či lépe odehraných tónů. Lákalo ho hledat jakýsi tajemný „tep“ hudby, který interpretaci dodá vyšší posvěcení a strhne všechny zúčastněné. Měl výjimečnou hudební fantazii – objevování nových výrazových možností u studovaných skladeb ho vzrušovalo a energizovalo. Přicházel s maximálními nároky, a když se setkal s nepřipraveností hráčů nebo lhostejností obecenstva, dovedl vybuchnout.\n\nVáclav Talich se profiloval také jako pozoruhodný dramaturg. Platilo to i během jeho působení v České filharmonii – vytvořit z ní dokonalý nástroj, to byla jen jedna část Talichovy vize. Do soudobé české a evropské kultury měl orchestr vrůstat také a možná hlavně tím, za jaké skladby a skladatele se staví. Provádění české hudby považoval Talich za samozřejmost. Ale hloubka a důkladnost, se kterou se jí věnoval, vůbec samozřejmé nebyly. Vedle zakladatelů a klasiků české symfonické tvorby (Smetana, Dvořák, Fibich) objevným způsobem uváděl díla svých současníků: Janáčka, Foerstera, Nováka, Suka i Martinů. Do kmenového repertoáru orchestru ale vřadil i francouzské impresionisty či Mahlerovy symfonie; hned v první šéfovské sezoně provedl Schönbergovu Komorní symfonii op. 16, o pár let později objevil pro české publikum, ale především pro maďarské publikum Bartókovu Taneční suitu, lhostejný nebyl ani ke Stravinskému, Prokofjevovi či Šostakovičovi. Jeho pojetí kritizoval Zdeněk Nejedlý, který po roce 1945, kdy se dostal do mocenského postavení, bránil Václavu Talichovi v jeho uměleckém působení.\n\nVýsledky Talichovy umělecké práce s Českou filharmonií se nejprve projevily doma, ale už brzy přišly první zahraniční úspěchy. Na jaře 1922 se konal zájezd do Itálie, koncem roku do Vídně; v kritikách se psalo o krásném, sytém zvuku a mimořádném nasazení smyčců, o zvukové ušlechtilosti, měkkosti a lesku dechových nástrojů a ukázněné výraznosti bicích. Vrcholem Talichových předválečných zájezdů s Českou filharmonií bylo turné v listopadu 1935 do Velké Británie, Francie a Belgie. Orchestr a jeho dirigent byli jakýmisi hudebními velvyslanci Československa a jejich cestu detailně sledovala většina domácích novin.\n\nSouběžně se rozvíjela jeho činnost v zahraničí (Skotsko, Švédsko). Na sklonku 30. let začal jednat o velkém turné do Austrálie. Byl srovnáván s největšími dirigenty: s Arturem Toscaninim nebo Wilhelmem Furtwänglerem.\n\nPo smrti Otakara Ostrčila byl pověřen správcovstvím Opery Národního divadla (1935). Jako první své představení uvedl Dvořákovu \"Rusalku\" v červnu 1936. Obě funkce vykonával souběžně po dobu šesti let, zároveň vyučoval na Pražské konzervatoři jako profesor dirigování na mistrovské škole – jmenován byl v roce 1932. Řádným členem České akademie věd a umění se stal dne 24. listopadu 1936.\n\nVáclav Talich se za války snažil svým působením posilovat národní vědomí, při této činnosti se nevyhnul spolupráci s vedoucími činiteli NSDAP a vynuceným \"loajálním\" (t. j. kolaborantským) projevům. Jeho činnost vyhovovala vedení NSDAP, protože vedení NSDAP předpokládalo, že tímto způsobem se české obyvatelstvo neškodně odreaguje a bude dál pokojně pracovat pro \"Velkoněmeckou říši\". Po skončení druhé světové války Talich strávil víc než měsíc ve vězení jako údajný kolaborant s nacisty. I když se nikdy nic neprokázalo, tato obvinění mu silně zkomplikovala život a vzala mu nadlouho chuť do další práce. Poprvé dirigoval až koncem září 1946. S orchestrem Národního divadla uvedl Smetanovu Mou vlast. Talich považoval tento poválečný návrat za nejdůležitější okamžik svojí umělecké dráhy, odřekl kvůli němu i prestižní koncerty s Vídeňskou filharmonií. Neměl to ovšem být návrat definitivní. Po komunistickém převratu v únoru 1948 Talich znovu nesměl veřejně koncertovat – v Čechách – a po četných peripetiích mohl v Praze vystoupit až v roce 1954.\n\nPo květnu 1945 přestal být šéfem Opery ND. Česká filharmonie pro něj vypsala 4 abonentní koncerty. Založil Český komorní orchestr, který přetrval necelé dva roky, pak byl rozpuštěn. Od července 1947 do února 1948 působil opět v Opeře ND, na pražské AMU byl ustanoven profesorem dirigování (1946–1948).\nPo komunistickém převratu byl asi rok bez zaměstnání, v roce 1948 si ho vyžádal Laco Novomeský do Bratislavy, kde jednak pomáhal založit Slovenskou filharmonii, kterou až do roku 1952 řídil, dále pak v letech 1949–1952 vyučoval jako externí profesor na Vysoké škole múzických umění v Bratislavě a občas pracoval též v pražském rozhlase. Po delší přestávce se objevil před ČF 5. března 1954, od listopadu tohoto roku veřejně dirigoval. Potom ještě nahrával s Českou filharmonií pro gramofonový průmysl.\n\nV roce 1957 byl jmenován národním umělcem.\n\n\n\n"}
{"id": "137325", "url": "https://cs.wikipedia.org/wiki?curid=137325", "title": "Libeč", "text": "Libeč\n\nNázev Libeč mají dvě sídla:\n"}
{"id": "137329", "url": "https://cs.wikipedia.org/wiki?curid=137329", "title": "Kvalifikace", "text": "Kvalifikace\n\nSlovo kvalifikace (z latinského \"qualis\", jaký, a \"facere\", činit) znamená ohodnocení, posouzení, případně zjištění způsobilosti:\n\nOpakem kvalifikace je diskvalifikace, což je vyřazení, vyloučení, popření způsobilosti.\n\n"}
{"id": "137330", "url": "https://cs.wikipedia.org/wiki?curid=137330", "title": "Mstětice", "text": "Mstětice\n\nNázev Mstětice má více sídel:\n"}
{"id": "137331", "url": "https://cs.wikipedia.org/wiki?curid=137331", "title": "Český komorní orchestr", "text": "Český komorní orchestr\n\nČeský komorní orchestr (1946 až 1948) byl vytvořen dirigentem Václavem Talichem z vybraných studentů pražské konzervatoře a nově založené Akademie múzických umění. Svým precizním studiem, nekonformním repertoárem a vysokou uměleckou úrovní se stal legendou českého poválečného hudebního života. Spolupracoval s význačnými českými i zahraničními interprety, např. s violoncellistou Pierrem Fournierem nebo s klavíristkou Germaine Leroux. \nŘada instrumentalistů Českého komorního orchestru (ČKO) se později uplatnila jako přední sólisté, komorní nebo orchestrální hráči (zejména v orchestru České filharmonie).\n\nObsazení ČKO se v průběhu let a podle repertoáru měnilo, základem zůstávaly vždy skupiny smyčců: první a druhé housle, violy, violoncella a kontrabasy. Od roku 1947 se někteří mladí instrumentalisté představovali sólisticky i v menších ansámblech, tak zvaných komorních souborech ČKO. \nS orchestrem spolupracovali také profesoři pražské a brněnské konzervatoře (Oldřich Slavíček, Karel Pivoňka, Emanuel Kaucký, Vladimír Říha a další). \n\n\nZkoušek ČKO se pravidelně zúčastňovali Talichovi žáci v oboru dirigování (např. Charles Mackerras, Milan Munclinger). Někteří z nich se představili s ČKO jako dirigenti (Otakar Trhlík, Vojtěch Vogel, Miroslav Dvorský, Živojin Zdravković).\n\nPoté, co bylo na jaře roku 1948 Václavu Talichovi znemožněno veřejně vystupovat v Praze, odmítli členové ČKO pokračovat v koncertní činnosti s jiným dirigentem a orchestr rozpustili. S některými hráči nastudoval však Václav Talich ještě cyklus věnovaný menším komorním formám, navazující na tradici komorních souborů ČKO (viz také hesla Milan Munclinger a František Sláma). \n\nV roce 1958 obnovil myšlenku ČKO jeho někdejší druhý koncertní mistr Josef Vlach. Pod jeho vedením tak vznikl nový Český komorní orchestr, i když už v jiném složení. Dramaturgicky navazovalo však toto těleso na repertoár talichovské éry.\n\nPo smrti Josefa Vlacha v říjnu 1988 pokračoval orchestr v činnosti pouze příležitostně, pravidelněji až od sezóny 2002/3 z iniciativy dirigenta Ondřeje Kukala a Vlachovy dcery, houslistky Jany Vlachové. I v jeho programech se často objevuje repertoár původního Talichova ČKO (např. Antonín Dvořák: Smyčcová serenáda E dur; Josef Suk: Serenáda pro smyčce; Wolfgang Amadeus Mozart: Koncertantní symfonie Es dur, Malá noční hudba, Divertimento D dur), ale i současné skladby.\n\n\n"}
{"id": "137332", "url": "https://cs.wikipedia.org/wiki?curid=137332", "title": "Jan Soběslav Lucemburský", "text": "Jan Soběslav Lucemburský\n\nJan Soběslav Lucemburský (1355/1357 – asi 30. října 1380) byl syn moravského markraběte Jana Jindřicha Lucemburského a Markéty Opavské a markrabě moravský (1375–1380). Byl bratrem Jošta a Prokopa. Jako jediný ze synů Jana Jindřicha byl vychováván na pražském dvoře.\n\nPřed narozením Václava IV. (1361) z manželství Karla IV. s Annou, dědičkou vévodství svídnického a javorského, byl Jan Jindřich Lucemburský oproti svému bratrovi ve značné výhodě, neboť měl již tři syny. Karel IV. se snažil jednak zajistit kontinuitu lucemburské dynastie v českých zemích a ve Říši, jednak si chtěl pojistit trvalost připojení slezských dědičných vévodství Svídnicka a Javorska. Naplánoval proto sňatek své zatím jediné dcery ze svazku s Annou Svídnickou a potenciální dědičky obou vévodství Alžběty (narozena 1358) s jedním ze synů Jana Jindřicha.\n\nS ohledem na fakt, že nejstarší syn Jošt Moravský byl zasnouben s jedinou neteří a potenciální dědičkou uherského krále Ludvíka Velikého a Jan Soběslav byl tou dobou vychováván v Praze, domnívá se Václav Štěpán, že mělo jít právě o něj. Tento sňatek měl být draze vykoupen poplatkem papeži za udělení dispensu pro manželství osob tak blízce příbuzných. Narození Václava IV. však tento plán proměnilo ve zcela zbytečný.\n\nPo smrti markraběte Jana Jindřicha v roce 1375 připadla vláda nad Moravou jeho nejstaršímu synu Joštovi. Zbylí dva synové, Jan Soběslav a Prokop, rovněž získali markraběcí tituly a kromě toho i dědictví, které však spíše odpovídalo majetku předních panských rodů. Jan Soběslav se ujal správy svého dědictví a dostal se brzo do sporu se svým starším bratrem Joštem. Oba se nakonec dohodli a Janu Soběslavovi byl zajištěn stálý příjem. Naposledy se Jan Soběslav objevuje v pramenech v létě 1380. Zemřel pravděpodobně 30. října 1380. V roce 1381 začala válka mezi Joštem a Prokopem, zřejmě kvůli dědictví Jana Soběslava. Na něj měl asi právní nárok Prokop, ovšem ambiciózní Jošt nechtěl přijít zkrátka. Většinu majetku svého zemřelého bratra nakonec přece jen získal Prokop.\n\nPravděpodobně zásluhou barokního historika Tomáše Pešiny z Čechorodu byl Jan Soběslav po následující staletí zaměňován se svým polorodým nelegitimním bratrem Janem z Moravy, který byl vyšehradským proboštem a který měl podle tradičního výkladu zemřít krátce po roce 1380. Ve skutečnosti se tento Jan, levoboček Jana Jindřicha, stal v roce 1380 biskupem litomyšlským a v roce 1387 patriarchou aquilejským. Právě tyto úřady byly připisovány Janu Soběslavovi.\n\n\n"}
{"id": "137336", "url": "https://cs.wikipedia.org/wiki?curid=137336", "title": "Dolnokamská přehradní nádrž", "text": "Dolnokamská přehradní nádrž\n\nDolnokamská přehradní nádrž ( , ) je přehradní nádrž na území Tatarstánu a Udmurtské republiky v Rusku. Měla mít rozlohu 2580 km², délku 270 km a objem 12,9 km³. Při současném naplnění na hodnotu 62 m má rozlohu 1080 km² a objem 2,9 km³. Mělčiny s hloubkami do 2 m tvoří 49 % rozlohy. Plocha povodí je 366 000 km². Maximální šířka je 15 km, průměrná 4 km. Délka korytem Kamy je 185 km a korytem Belaji 157 km. Průměrná hloubka je 3,3 m a maximální 20 m.\n\nNádrž na řece Kamě za hrází Nižněkamské vodní elektrárny se začala naplňovat v roce 1979 a je naplněna na částečnou úroveň 62 m (projektováno bylo 68 m). Reguluje denní a týdenní kolísání průtoku k hydrouzlu. Využívá se především pro energetiku. Na břehu se nachází čtyři měřící stanice (Krasnyj Bor, Iževka, Mendělejevsk, Naberežnyje Čelny).\n\n"}
{"id": "137342", "url": "https://cs.wikipedia.org/wiki?curid=137342", "title": "Zátka (rozcestník)", "text": "Zátka (rozcestník)\n\nZátka může být:\n\n\n\n"}
{"id": "137343", "url": "https://cs.wikipedia.org/wiki?curid=137343", "title": "Zálesí (rozcestník)", "text": "Zálesí (rozcestník)\n\nNázev Zálesí vycházející z označení „za lesem“ má více sídel:\n\n\n\n"}
{"id": "137347", "url": "https://cs.wikipedia.org/wiki?curid=137347", "title": "Chrami", "text": "Chrami\n\nChrami ( ) v horním toku nazývaná Kcia ( ) je řeka v Gruzii, kraj Kvemo Kartli, a částečně v Ázerbájdžánu. Je 201 km dlouhá. Povodí má rozlohu 8 340 km².\n\nZdroj vody je smíšený s převahou sněhového. Chrami pramení v Malém Kavkazu, na jižních svazích Trialetského hřbetu, v nejzazším severovýchodním okraji kraje Samcche-Džavachetie ve výšce 2 422 m n. m., jen kousek na východ od průsmyku Devíti pramenů (gruz. Ckratskaro) a nejvyšší hory Trialetského hřbetu Šaviklde, asi 10 km jižně od lázeňského města Bakuriani.\n\nNejprve stéká východním směrem rovnoběžně s Trialetským hřbetem do částečně širšího a soutěskovitého řídce osídleného údolí, které jen několik kilometrů severně obchází bezodtoké jezero Tabackuri. U vesnice Avranlo (již v kraji Kvemo Kartli) vtéká Kcia do Calkské náhorní roviny, kde se spojuje s několika přítoky a dále už nese jméno Chrami. U městečka Calka je zahrazena přehradní hrází postavenou ve 30. a 40. letech 20. století. Za hrází opouští náhorní rovinu úzkou soutěskou v severovýchodním směru, za níž pak v několika obloucích ztrácí na 40 km toku 800 metrů výšky. Jižně od městečka Tetri Ckaro se terén zvolňuje, ale Chrami teče hlubokým skalnatým údolím. U vesnic Aruchlo a Kolagiri, asi v polovině mezi Bolnisi a Marneuli stéká do další náhorní roviny. Touto protéká východním směrem, přibírá přítoky Mašavera a Debed a překračuje státní hranici do Ázerbájdžánu. Po dalších asi sedmi kilometrech se vlévá dvěma rameny do Kury. V dolním toku dosahuje šířky 50 m a při ústí má rychlost toku 1,2 m/s.\n\nHlavní přítoky jsou Debed a Mašavera zprava.\n\nPrůměrný průtok je 51,1 m³/s a maximální 448 m³/s. Nezamrzá, ale vytváří se břehový led a ledová tříšť. Využívá se pro zavlažování a v okresu Calka byla na Chrami postavena Calkská přehrada s hydroelektrárnami Chrami 1 a Chrami 2. Řeka není splavná.\n"}
{"id": "137350", "url": "https://cs.wikipedia.org/wiki?curid=137350", "title": "Lilla Karlsö", "text": "Lilla Karlsö\n\nLilla Karlsö je neobydlený ostrov ve Švédsku. Patří ke kraji Gotland v Baltském moři. Nachází se 3 km západně od ostrova Gotland.\n\nMá rozlohu 940 ha.\n\nCelý ostrov je součástí přírodní rezervace a také soustavy Natura 2000. Chovají se zde ovce.\n"}
{"id": "137354", "url": "https://cs.wikipedia.org/wiki?curid=137354", "title": "Gotland", "text": "Gotland\n\nGotland je největší ostrov ve Švédsku a také největší ostrov v Baltském moři (neuvažujeme-li Sjælland v Dánském souostroví na jeho okraji). Spolu s okolními ostrovy tvoří kraj a zároveň obec stejného jména. Hlavní město a přístav je Visby. Má rozlohu 2 960 km². Dosahuje nadmořské výšky maximálně 83 m. V roce 2014 zde žilo téměř 58 000 obyvatel používajících jako svůj rodný jazyk gotlandštinu.\n\nPovrch ostrova tvoří planina tvořená převážně silurskými vápenci. Břehy jsou členité a převislé, především na severozápadě. Nachází se zde krasové formy reliéfu. Klima je mírné, přímořské. Množství srážek je 500 mm za rok. Jehličnaté (smrk) i listnaté lesy zabírají 44 % rozlohy. Vyskytují se zde rašeliniště.\n\nÚzký průliv odděluje Gotland od severněji ležícího nevelkého ostrova Fårö známého v souvislosti s kinematografií.\n\nPřevážná část povrchu je obdělávána (oves, žito, cukrová řepa, len, brambory). Je zde rozvinutá živočišná výroba (ovce) a také zpracování vápence, průmysl cementářský a potravinářský a turistika.\n\nNa začátku našeho letopočtu byl ostrov obydlen germánskými kmeny (název možná pochází od Gótů). Ve středověku byl ostrov a město Visby důležitým obchodním centrem na \"Baltu\" a stálým a významným členem \"Hansy\", jež odtud původně vzešla. Oficiálně byl součástí Švédska nebo Dánska, ale ve skutečnosti byl samostatnou republikou s vlastním právním systémem. V roce 1361 byl obsazen a zpustošen Dány. Po nastolení Brjomsebruského míru v roce 1645 byl navrácen Švédsku.\n\nZa první světové války 19. června (2. července) 1915 došlo poblíž ostrova k bitvě mezi ruským a německým vojenským loďstvem.\n\n"}
{"id": "137357", "url": "https://cs.wikipedia.org/wiki?curid=137357", "title": "Öland", "text": "Öland\n\nÖland je po Gotlandu druhý největší ostrov ve Švédsku. Nachází se v Baltském moři. Má rozlohu 1342 km² a protáhlý úzký tvar táhnoucí se ve směru jihozápad-severovýchod. Je 136 km dlouhý a maximálně 16 km široký. Dosahuje nadmořské výšky maximálně 57 m. Od města Kalmar na švédské pevnině je oddělen průlivem Kalmarsund, přes který je postaven silniční most Ölandsbron dlouhý 6 km.\n\nOstrov je dějištěm série románů spisovatele Johana Theorina.\n\nRostou zde listnaté (dub, jasan) i jehličnaté (borovice) lesy a vřesoviště. Převážná část povrchu je zemědělsky obdělávána (žito, cukrová řepa). Je zde rozvinutá živočišná výroba. Část východního pobřeží a sousední vodní plocha byly vyhlášeny za ramsarský mokřad. Z administrativně-územího hlediska je ostrov rozdělen do dvou obcí Borgholm a Mörbylånga. Největšími sídelními celky jsou Borgholm, Köpingsvik, Färjestaden a Mörbylånga. Öland je součástí kraje Kalmar. V roce 2016 zde žilo 25 845 obyvatel.\n\n„Zemědělská krajina jižního Ölandu“ je název jedné z památek světového kulturního dědictví UNESCO. Z většiny je tvořená rozlehlou vápencovou planinou. Podloží je kryté jen úzkou vrstvou zeminy a má vysoké pH, což umožňuje růst specifické flóry. Podobné vápencové planiny se nacházejí i na dalších ostrovech v Baltském moři a na Britských ostrovech. Planina je místy přerušována morénovými usazeninami. Setkáme se zde i s krasovými jevy.\nOblast je osídlena již 5000 let lidmi, kteří se přizpůsobili zdejším specifickým podmínkám a utvářeli kulturní zemědělskou krajinu pastvin a polí. Nacházejí se zde pozůstatky a archeologická naleziště z doby paleolitu, doby bronzové i doby železné, ale i vikingských sídel.\n"}
{"id": "137361", "url": "https://cs.wikipedia.org/wiki?curid=137361", "title": "Keř", "text": "Keř\n\nKeř, zdrobněle také keřík, je dřevnatá rostlina, jejíž hlavní odlišností od stromu je absence hlavního kmene, typicky nízko nad zemí se keře rozdělují do mnoha větví. Keře bývají nižší než stromy a vyšší než trávy a byliny. V ovocnářství jsou keře označením pro ovocné dřeviny bez kmínku.\n\nKeře mají nezastupitelné místo v krajině a jsou nezbytné pro mnoho živočichů. Vývojem došlo k adaptaci mnoha živočichů na původní druhy keřů, proto je nutné používat i původní druhy keřů pro výsadby v krajině a zahradách pro zachování biodiverzity.\n\nVětší skupina keřů se označuje jako křoví.\n\nKeře jsou často používány v parcích, kde bývají používány jako solitéry, k oddělení prostor nebo sestříhávány do různých tvarů v živých plotech.\n\nOvocné keře jsou pěstovány převážně z dřevitých řízků pro nadzemní část se využívají horní tři pupeny. Spodní pupeny se vyslepují. V prvním roce bývají přírůstky krátké. U keře stačí tři základní větve. Pro založení většího počtu výhonu (5) jsou stávající výhony zkracovány z jara v druhém roce po výsadbě. Pět letorostů je upraveno jako korunka stromu. začátkem června zkrátíme nejvyšší letorosty. Sazenice keřů se sklízejí na konci druhého roku po výsadbě řízku. V dobrých vegetačních podmínkách sklízíme sazenice již v prvním roce pěstování. Tyto sazenice jsou však slabší.\n\nTakto označené keře * se také mohou vyvinout do podoby stromu.\n\n"}
{"id": "137364", "url": "https://cs.wikipedia.org/wiki?curid=137364", "title": "Bristol", "text": "Bristol\n\nBristol (výslovnost ) je město, samostatná správní jednotka (\"unitary authority\") a ceremoniální hrabství v regionu Jihozápadní Anglie, 185 km na západ od Londýna.\n\nVlastní Bristol má asi 430 000 obyvatel (2009) a jeho metropolitní oblast 550 000. Počtem obyvatel je v pořadí 6. městem Anglie a 8. Velké Británie. Bristolu byl udělen královský patent roku 1155 a statut hrabství roku 1373. Po asi 500 let patřil mezi trojici největších měst Anglie, do té doby než průmyslová revoluce v 80. letech 18. století způsobila překotný růst průmyslových center na severu země – Liverpoolu, Manchesteru a Birminghamu.\n\nBristol je hlavním střediskem kultury, zaměstnanosti a vzdělání regionu. Od raných dob jeho historie byla jeho prosperita spojena s bristolským přístavem – obchodním přístavem, který se kdysi nacházel v centru města, ale postupem doby se přestěhoval k pobřeží u Avonmouthu a Portbury. V poslední době je ekonomika města založena na leteckém průmyslu a centrum města, kde se kdysi nacházely doky, prošlo důkladnou obnovou a nyní je centrem kultury a uchování historie města.\n\nArcheologické nálezy, včetně nástrojů z pazourku z období zřejmě mezi 300 000 a 126 000 lety vyrobených levalloiskou technikou, naznačují přítomnost neandertálců v okolí \"Shirehampton\" a \"St Annes\" v Bristolu již v době středního paleolitu. V době železné byla vybudována hradiště v \"Leigh Woods\" a \"Clifton Down\" v soutěsce řeky Avon, a dále na \"Kingsweston Hill\" poblíž \"Henbury\". V římské době existovala v místě, kde se nyní nachází \"Sea Mills\", osada Abona spojená s Bathem silnicí, a podobné osídlení se nacházelo v místě dnes zvaném \"Inns Court\". Izolované římské villy, malé vojenské tábory a osady byly roztroušeny také v širším okolí.\n\nStředověký Bristol byl založen okolo roku 1000 jako \"Brycgstow\" (staroanglicky \"místo poblíž mostu\"). Zhruba do roku 1020 se stal obchodním centrem s mincovnou razící stříbrné pence s jeho jménem.  Roku 1067, kdy měšťané odrazili útočníky z Irska vedené třemi syny Harolda Godwinsona, byl Brycgstow dobře opevněným burgem. V době vlády Normanů zde byl postaven jeden z nejmohutnějších hradů jižní Anglie. V Bristolu našel exil Diarmait Mac Murchada, irský král Leinsteru, poté co byl svržen. Následně hráli bristolští obchodníci významnou roli ve financování Richarda Strongbowa de Clare a normanské invaze do Irska.\n\nPřístav vznikl v 11. století kolem soutoku řek Frome a Avony vedle Bristol Bridge hned za městskými hradbami. Od 12. století byl přístav hlavním centrem obchodu s Irskem, včetně obchodu s otroky. Roku 1247 byl postaven nový most, který byl nahrazen až v roce 1768 mostem současným. Město se rozrůstalo i na druhou stranu řeky a roku 1373 se stalo samo o sobě hrabstvím jako první město v Anglii, které obdrželo tento status. V té době se Bristol stal i loďařským a zpracovatelským centrem. Bristolský přístav byl i startovním bodem mnoha objevitelských plaveb, například roku 1497 odtud Benátčan John Cabot vyplul na objevitelskou cestu do Severní Ameriky a stal se tak prvním Evropanem od dob Vikingů, který prokazatelně přistál u břehů pevninské Severní Ameriky. Prvním Angličanem, který vedl průzkum Severní Ameriky, se v roce 1499 stal bristolský obchodník William Weston. Během první dekády 16. století podnikli bristolští obchodníci řadu průzkumných plaveb do Severní Ameriky a dokonce založili obchodní organizaci 'The Company Adventurers to the New Found Land' k usnadnění svého úsilí. Avšak zdá se, že po roce 1509 ztratili o Severní Ameriku zájem po vynaložení velkých nákladů, které přinesly malý zisk.\n\nVe 14. století byl Bristol spolu s Yorkem a Norwichem jedním ze tří největších anglických středověkých měst po Londýnu. Morová nákaza Black Death v letech 1348 - 1349, během níž zemřela třetina až polovina obyvatel, způsobila výrazný pokles obyvatel asi na 10 - 12 000 a tento počet přetrval i po většinu 15. a 16. století. Bristol se stal městem roku 1542 a ve stejné době se stalo původní opatství svatého Augustina bristolskou katedrálou.\n\nDalší rozvoj města v 17. století je svázán s rozvojem anglických kolonií v Americe a zvyšujícím se podílem Anglie na obchodě s otroky. Ačkoli se jen minimum otroků dováželo do Anglie, stal se Bristol spolu s Liverpoolem hlavními přístavy, přes něž se plavily lodě s otroky.\n\nKonkurence s Liverpoolem, snížení objemu obchodu realizovaného přes přístav následkem války s Francií a zákaz obchodu s otroky snížil význam města ve srovnání s průmyslovými centry na severu. Dlouhá cesta přes hornatou oblast rokliny řeky Avon, která chránila město ve středověku, byla v té době překážkou rozvoje, kterou nedokázala překonat ani výstavba nového přístaviště \"Floating Harbour\" v letech 1804 až 1809. Přesto se v 19. století vlivem rozvoje nových odvětví počet obyvatel zvýšil pětkrát. Velký přínosem byla výstavba železničního spojení \"Great Western Railway\" mezi Bristolem a Londýnem.\n\nCentrum města utrpělo bombardováním v průběhu druhé světové války výrazné škody. Poválečná výstavba se soustředila na levné betonové obytné bloky a jiné stavby ve stylu \"brutální\" architektury. Od 80. let 20. století dochází k postupnému boření výstřelků této doby a obnově centra města a některých jeho historických částí. Přesun doků z centra města směrem k Avonmouthu umožnil regeneraci původní oblasti doků.\n\nV roce 2018 bylo z důvodu zemětřesení ve městě poškozeno několik budov.\n\nBristol se nachází ve vápencové oblasti, která se rozkládá na jih k \"Mendip Hills\" a na severovýchod k \"Cotswolds\". Řeky Avon a Frome protékající touto oblastí vytvářejí svými toky charakteristickou pahorkatinu. Roklina kolem řeky Avon tvoří přirozenou ochranu Bristolského zálivu a byla zdrojem kamení na stavby města. Tato roklina je v současnosti chráněna před využitím a nachází se zde dvě chráněné oblasti – \"Downs\" a \"Leigh Woods\".\n\nSvou polohou na jihu země je Bristol jedním z nejteplejších míst Velké Británie. Průměrná teplota v Bristolu je 10,2-12°C. Je také jedním z měst s nejdelším slunečním svitem s 1541-1885 hodin slunečního počasí ročně. Město je chráněno \"Exmoorem\" a \"Mendips Hills\" ale vlhký vzduch od zálivu přináší srážky na úrovni zhruba odpovídajícím celostátnímu průměru 741-1060 mm.\n\nNárodní statistický úřad Velké Británie (Office for National Statistics – ONS) odhadoval v roce 2004 počet obyvatel ceremoniálního hrabství na 393 000 a to ho řadilo na 47. místo mezi anglickými ceremoniálními hrabstvími. Údaje ze sčítání z roku 2001 odhadují počet obyvatel přilehlé zastavěné oblasti na 420 000 a počet obyvatel v metropolitní oblasti na 550 000. To staví Bristol na 6. příčku mezi anglickými městy a na 7. mezi metropolitními oblastmi v počtu obyvatel. Hustota 3 599 obyvatel na čtvereční kilometr řadí město na 7. místo v pořadí hustoty obydlení mezi anglickými distrikty.\n\nPři sčítání obyvatel v roce 2001 se 91,83% obyvatel označilo jako běloši, 2,85% pochází z jižní Asie, 2,85% černoši, 2,08% míšenci, 0,56% Číňané a 0,34% jiní. Šedesát procent obyvatel označilo, že vyznává křesťanství a 25% je bez vyznání. Dvě procenta obyvatel vyznává islám a podíl dalších jednotlivých náboženství nepřekročil jedno procento.\n\nHlavními pilíři ekonomiky Bristolu jsou námořní obchod, letecký průmysl, informační technologie, finanční služby a turistika. V roce 1998 byl hrubý domácí produkt (HDP) Bristolu 6,224 biliónů liber. HDP na jednoho obyvatele města ve výši 15 472 £ je 23 % nad průměrem Velké Británie. To ho řadí na druhé místo v Anglii za Londýnem a na 34. v rámci Evropské unie. V prosinci 2005 se počet nezaměstnaných ve městě pohyboval na úrovni 5,2 %; průměr jihozápadu Anglie 3,6 % a celostátní průměr 4,8 %.\n\nAčkoli již není ekonomika závislá pouze na přístavu, je město nejvýznamnějším dovozcem automobilů do Velké Británie. Finanční sektor poskytuje zaměstnání asi 40 000 obyvatel města. V Bristolu také sídlí asi 400 mikroelektronických vývojových společností a například i vývojové laboratoře společnosti Hewlett-Packard. Bristol je sedmým nejoblíbenějším turistickým centrem Velké Británie a ročně ho navštíví asi devět miliónů turistů.\n\nVe 20. století se ve městě začal prosazovat letecký průmysl. Hlavními zástupci tohoto odvětví se staly společnosti Bristol Aeroplane Company s centrem ve Filtonu a Bristol Aero Engines (později Rolls-Royce) v Patchway. V 50. letech 20. století se město stalo nejvýznamnějším střediskem výroby civilní letecké techniky. V 60. letech 20. století sehrál Filton klíčovou roli v projektu výroby letadel Concorde. Součásti těchto letadel se vyráběly ve Filtonu a v Toulouse. Letadla se montovala jak ve Filtonu tak i ve Francii. První let britského prototypu Concorde se uskutečnil 9. dubna 1969. Roku 2003 byl projekt výroby těchto letadel ukončen a letadla byla umístěna do leteckých muzeí. Poslední let se uskutečnil 26. listopadu 2003 a toto letadlo se stalo součástí exponátem leteckého muzea ve Filtonu.\n\nV současnosti jsou nejvýznamnějšími leteckými společnostmi v Bristolu BAE Systems, Airbus a Rolls-Royce, všechny sídlící ve Filtonu. Další významnou společností v tomto odvětví působící v Bristolu je Cameron Balloons, největší společnost na světě vyrábějící horkovzdušné balóny. Každý rok na podzim město hostí \"Bristol International Balloon Fiesta\", jednu z největších akcí s horkovzdušnými balóny v Evropě.\n\nBristol má neobvyklý statut města i hrabství již od středověku a roku 1889 byl ustaven i jako statutární město (\"county borough\"), poté co tento pojem byl zaveden. Od 1. dubna 1974 byl krátce distriktem nově vytvořeného hrabství Avon. Od 1. dubna 1996 znovu získal nezávislost a statut ceremoniálního hrabství, poté co bylo hrabství Avon zrušeno, a stal se samostatnou správní jednotkou (\"unitary authority\").\n\nRada města má 70 členů reprezentujících 35 volebních obvodů. Volební období radních je čtyřleté. Ve volbách je vždy obměňována třetina členů.\n\nVolební obvody do parlamentu zahrnují v současné době do okolních oblastí a dělí se na obvody – západ, východ, jih, severozápad, Kingswood a Northavon.\n\nHlavními železničními stanicemi ve městě jsou Bristol Parkway a Bristol Temple Meads. Další možností spojení Bristolu s důležitými městy Velké Británie jsou pravidelné spoje dálkových autobusů. Město je propojeno s okolím ve směru východ – západ dálnicí \"M4\" z Londýna směrem na Wales a ve směru sever – jih dálnicí \"M5\" z Birminghamu do Exeteru. V dosahu města se také nachází dálnice \"M49\" – spojnice mezi \"M5\" a \"M4\". Poblíž Bristolu v Lulsgate se nachází Bristolské mezinárodní letiště.\n\nHlavní podíl v městské hromadné dopravě Bristolu má autobusová doprava. V současné době je provozována společností \"First Group\" a je kritizována pro nedostupnost a nákladnost.\n\nAutomobilová doprava ve městě je velmi hustá, vytváří časté dopravní zácpy a ekonomice města způsobuje ztráty v odhadované výši 350 miliónů liber ročně.\n\nV plánu rozvoje dopravní infrastruktury rady města je zahrnuta stavba lehké kolejové dopravy ale vzhledem k výši předpokládaných nákladů není dosud realizována a to ani po příslibu dotací z fondů Evropské unie. V centru města je společností Bristol Ferry Boat provozována říční doprava a to jak na výletních tak i pravidelných linkách. Okolí města nikdy nebylo příliš dobře vybaveno příměstskou železniční dopravou.\n\nAčkoli je okolí města kopcovité, je Bristol jedním z nejvýznamnějších cyklistických center Anglie. Městem vede mnoho cyklistických stezek a jsou napojeny na Národní systém cyklostezek směrem na Londýn, Bath, Gloucester, Wales a na jihozápadní pobřeží Anglie.\n\nNejdůležitější městská divadelní společnost Bristol Old Vic byla založena roku 1946 jako pobočka londýnské Old Vic. Svá představení předvádí v \"Theatre Royal\" – budově z roku 1766 se sálem pro 400 diváků, moderním studiu \"New Vic\" s kapacitou 150 diváků a v \"Coopers' Hall\" pocházející z roku 1743. \"Theatre Royal\" je nejstarší trvale provozované divadlo Anglie. \"Bristol Old Vic Theatre School\" původně součást Old Vic je nyní samostatnou institucí. Největším divadelním sálem ve městě je Bristol Hippodrome s kapacitou 1981 diváků a jsou zde předváděna výjezdní představení různých divadelních souborů. Největším koncertním sálem je Colston Hall, která pojme až 2000 návštěvníků. Dalšími divadly v Bristolu jsou \"Tobacco Factory\", \"QEH\" a \"Redgrave Theatres\".\n\nBristol City Museum and Art Gallery uchovává a vystavuje přírodovědné a archeologické sbírky a výrobky místních skláren a čínský porcelán. \"Bristol Industrial Museum\", sídlící v docích, je zaměřeno na uchování historie místní průmyslové výroby, provozuje parní železnici a poskytuje výlety na lodích. \"City Museum\" mimo jiné udržuje tři historické budovy - \"Tudor Red Lodge\", \"Georgian House\" a \"Blaise Castle House\". \"Watershed Media Centre\" a \"Arnolfini Gallery\", obě sídlící v nepoužívaných skladech v docích, vystavují současné umění a fotografie. V Bristolu se nachází regionální studio BBC a jeho přírodopisná sekce.\n\nBristol je rodištěm několika významných osobností – Thomase Chattertona – významného básníka 18. století a předchůdce romantismu; Roberta Southeye narozeného v Wine Street roku 1774; Thomase Lawrence – malíře, portrétisty 18. a 19. století; Francise Greenwaye – architekta.\n\nV Bristolu je mimo jiné vydáván deník \"Western Daily Press\", večerník \"Evening Post\", volně dostupné týdeníky \"Bristol Observer\" a lokální edice \"Metro\". Kulturní týdeník \"Venue\" informuje o koncertech, divadelních představeních a jiných kulturních akcích ve městě a blízkém okolí. Mezi lokální rádia vysílající z Bristolu patří \"BBC Radio Bristol\", \"GWR FM\" a univerzitní \"Hub\".\n\n\nV Bristolu se nachází dvě hlavní vysoké školy – University of Bristol založená roku 1909 a University of the West of England, původně \"Bristol Polytechnic\", která obdržela statut univerzity v roce 1992. Dalšími vzdělávacími institucemi jsou City of Bristol College, Filton College a teologická fakulta - \"Trinity College\", Bristol. Město spravuje 129 mateřských a základních škol, 17 středních škol a tři výuková centra. Existuje zde i mnoho soukromých škol, například \"Colston's Collegiate School\", \"Clifton College\", \"Badminton School\", \"Bristol Cathedral School\", \"Bristol Grammar School\", \"Queen Elizabeth's Hospital\" – všechny chlapecké a pouze jedna dívčí škola - \"Red Maids' School\" – nejstarší anglická škola pro dívky, založená roku 1634 Johnem Whitsonem.\n\nRoku 2005 ministr financí jako ocenění vztahu města k vědě a rozvoji technologií udělil Bristolu titul \"město vědy\" a přislíbil finanční podporu pro rozvoj vědeckého výzkumu ve městě. Je plánována výstavba \"parku vědy\" na jehož výstavbu je vyčleněno 300 miliónů liber. Vědecký výzkum je podporován nejen ve dvou hlavních univerzitách ale například i v Bristolské ZOO a \"Bristol Festival of Nature\". Bristol má dlouhou a bohatou historii vědeckého bádání a vynálezů. V Bristolu pracoval sir Humphry Davy, nositelé Nobelovy ceny - Paul Dirac – pracující v oblasti kvantové fyziky a Cecil Frank Powell – vědec v oboru fotografického pozorování nukleárních procesů.\n\n\nBristol byl jedním z prvních měst, která přijala myšlenku partnerství mezi městy. V roce 1947 uzavřel partnerství s Bordeaux a Hannoverem, šlo o první poválečné partnerství mezi britským a německým městem. V současnosti jsou partnerskými městy Bristolu:\n\n"}
{"id": "137365", "url": "https://cs.wikipedia.org/wiki?curid=137365", "title": "Leeds", "text": "Leeds\n\nLeeds je město na severu Anglie a centrum metropolitního distriktu City of Leeds, který je součástí metropolitního hrabství West Yorkshire. Městem protéká řeka Aire. Podle výsledků sčítání obyvatel z roku 2001 má Leeds (jádro) 300 000 obyvatel, zatímco distrikt City of Leeds (celé město Leeds) má 700 000 obyvatel, žijících na ploše 551 km.\n\nNázev města pochází ze jména \"Leodis\", což bylo anglosaské označení pro keltské království, které odolávalo určitou dobu po anglosaské invazi.\nPrvní písemná zmínka o Leedsu pochází z pozemkové knihy z roku 1086. Leeds byl ve středověku střediskem zemědělských trhů a první královský patent obdržel roku 1207. V době vlády Tudorovské dynastie byl Leeds obchodním městem, vyráběly se zde vlněné oděvy které se přes zátoku \"Humer\" dopravovaly do Evropy. Tyto aktivity se projevily nárůstem počtu obyvatel. Zatímco v 17. století žilo v Leedsu asi 10 000 obyvatel, na konci 18. století se tento počet zvýšil na 30 000.\n\nPrůmyslová revoluce způsobila další raketový nárůst počtu obyvatel, když v roce 1840 měl Leeds již 150 000 obyvatel. Rozvoj průmyslu v Leedsu byl podmíněn výstavbou \"Aire & Calder Navigation\" roku 1699, \"Leeds and Liverpool Canal\" roku 1816 a železnice roku 1848. Roku 1893 byl Leedsu udělen statut města. Mezi hlavní obory rozvíjené v té době ve městě patřily mimo jiné výroba tkacích strojů, strojních nástrojů a parních motorů. Město těžilo i z rozsáhlých zásob uhlí ve svém okolí a první komerční železnice – \"Middleton Railway\" (provozovaná do dnešní doby), dopravovala toto uhlí do Leedsu.\n\nNa počátku 20. století se tato situace začala měnit vytvořením akademických institucí – \"University of Leeds\" a \"Leeds Metropolitan University\". Tato doba je také charakteristická zlepšením zdravotnické péče výstavbou nemocnic – Leeds General Infirmary a St James's Hospital. Po druhé světové válce došlo k poklesu průmyslové výroby. Zatímco v roce 1951 byl podíl pracovníků zaměstnaných v průmyslových odvětvích jedna polovina, v roce 1971 to již byla jen jedna třetina. V letech 1971 až 1981 ztratil Leeds třetinu pracovních míst v průmyslu. Přesto zde existují velké průmyslové společnosti vyrábějící například turbíny, ventily a potrubí pro ropný průmysl, měděné slitiny, chirurgické nástroje, čerpadla a motory.\n\nV 80. letech 20. století konzervativní vláda založila rozvojové společnosti (\"Urban Development Corporations\") v mnoha městech země – některé zanedbané oblasti byly vyňaty z působnosti místních úřadů a vláda vyčlenila prostředky na podporu investic soukromého sektoru do těchto oblastí. \"Leeds Development Corporation\" vykonávala svou funkci v letech 1988 až 1995 a přispěla k oživení dvou zchátralých oblastí ve městě – \"Kirkstall Valle\" a nábřeží v jihovýchodní části centra města.\n\nV současnosti je Leeds považován za jedno z nejvýznamnějších měst Velké Británie a centrum ceremoniálního hrabství \"West Yorkshire\".\n\nLeeds byl nedávno institucí \"Omis Research\" zvolen jako nejlepší město Velké Británie pro podnikání. Je také považován za nejrychleji se rozvíjející město Velké Británie, má široké spektrum průmyslových odvětví a dominantním zastoupením sektoru služeb. Leeds je po Londýnu největším finančním centrem Velké Británie. Moderní odvětví jako maloobchod, call centra, kancelářský sektor a mediální průmysl jsou na velmi vysoké úrovni. Ve finančním sektoru a obchodních službách je zaměstnáno asi 100 000 pracovníků, což tvoří asi jednu čtvrtinu pracovních míst v Leedsu. Síla ekonomiky se také odráží v nízké úrovni nezaměstnanosti.\n\nNa konci 90. let 20. století s rozvojem používání Internetu se stal Leeds jedním z hlavních center tohoto odvětví. Městský obvod \"Holbeck\" je nyní označován jako \"internetová čtvrť\". V současné době prochází více než třetina internetové komunikace Velké Británie přes Leeds a město je tak nejvýznamnějším městem Velké Británie v této oblasti. V Leedsu sídlí oděvní firma a módní značka Marks & Spencer.\n\nPro Leeds má velký význam železniční doprava. \"Metro Trains\" provozované společností Northern Rail spojuje železniční stanici \"Leeds station\" (šestá nejrušnější železniční stanice mimo Londýn) se všemi částmi West Yorkshire. Další společnosti jako \"GNER\", \"Virgin Cross Country\", \"Midland Mainline\" a \"First Transpennine Express\" poskytují spojení s ostatními částmi země.\n\nLeeds je také významnou křižovatkou silniční komunikace na severu země – dálnice \"A1\", \"M1\" a \"M62\" se křižují poblíž města.\nNa severovýchodním okraji města se nachází Letiště Leeds Bradford International, ze kterého jsou vypravovány pravidelné lety do Evropy, Egypta a Turecka.\n\nMěstská rada nechala vypracovat plány pro výstavbu sítě tramvajové dopravy ale tento záměr nebyl podpořen vládou a tak je Leeds jedním z největších měst Evropské unie bez rozvinuté městské hromadné dopravy.\n\nLeeds má bohatou škálu veřejné a měšťanské architektury viktoriánské a edwardiánské doby. Jsou zde také tři muzea a dvě galerie:\n\nLeeds je sídlem mnoha církví a církevních staveb křesťanských, židovských i muslimských. Žádná z těchto svatyní však není starší než z 19. století.\n\nDominantou historického centra je římsko-katolická Katedrála sv. Anny, neogotická trojlodní bazilika s pozoruhodným alabastrovým oltářem Kristových pašijí. Sídlem biskupa je však město Ripon.\nSedm synagog odpovídá faktu, že v Leedsu žije po Londýně a Manchesteru třetí největší židovská komunita ve Velké Británii. V posledních třiceti letech se rozrůstá komunita arabská, jež mj. zbudovala dvě architektonicky pozoruhodné mešity, obě stojí na předměstí.\n\nBudova radnice (Town Hall), elektrárny (Electric Mill), hlavní pošty a někdejší městské knihovny patří k nejvýznamnějším veřejným civilním stavbám 19. století, jež v panoramatu města vyznačují věže (v případě elektrárny komín). Za vidění stojí hlavní radniční síň, pompézní \"Victoria Hall\" (vstup ve všední dny je bezplatný).\n\nV Leedsu sídlí divadlo Grand Theatre, (kde vystupuje operní soubor \"Opera North\"), ve viktoriánské budově je mj. hudební sál Leeds City Varieties, (vystupovali zde například Charles Chaplin nebo Harry Houdini) a West Yorkshire Playhouse.\n\nMezinárodní kongres středověké kultury pořádá univerzita v Leedsu každoročně první týden v červenci. Zahrnuje jak přednášky, tak exkurze, hudební představení a knižní veletrh s neomezeným přístupem pro všechny zájemce.\nLeeds Festival na němž vystupují významné osobnosti mainstreamové i alternativní rockové hudby, se koná každoročně v Bramhamském parku. Město také hostí \"Leeds International Piano Competition\", akci pořádanou jednou za tři roky již od roku 1963, kde začala svou kariéru celá řada klavíristů. Významnou událostí, jednou z nejvýznamnějších hudebních akcí mimo Londýn, je \"Leeds International Concert Season\". Město pořádá i mezinárodně známý filmový festival – \"Leeds International Film Festival\". První film na světě vytvořil v Leedsu Louis Le Prince na \"Leeds Bridge\".\nLeeds je místem vydávání různých lokálních novin – deníku \"Yorkshire Post\", večerníku \"Yorkshire Evening Post\" a týdeníků \"Leeds Weekly News\", \"Wharfe Valley Times\" a \"Pudsey Times\". Je zde vydáváno i několik magazínů – \"Leeds Guide\" a \"Absolute Leeds\" zaměřených na kulturní akce ve městě a okolí.\n\nMezi regionální televizní stanice patří \"BBC Television\" a \"Yorkshire Television\", i když jejich budoucnost není s ohledem na plánovanou restrukturalizaci redakcí příliš jistá. Lokální rádia jsou zastoupena mimo jiné stanicemi \"BBC Radio Leeds\", \"Radio Aire\", \"Magic 828\", \"Galaxy 105\", \"Real Radio\" a \"Yorkshire Radio\".\n\nLeeds je známý univerzitou o čtyřech fakultách, a tím i velkým počtem studentů. To vedlo v 80.letech 20. století k rozvoji barů, nočních a hudebních klubů například – \"Cockpit\", \"New Roscoe\" nebo \"Joseph's Well\". Leeds je považován za město z největším počtem nočních klubů v zemi. V poslední době vznikly další nové kluby v oblasti okolo \"Millennium Square\" a \"Northern Quarter\". V této části města nedávno své podniky otevřely společnosti Hard Rock Café a \"TigerTiger\".\n\nZa zabezpečení provozu mnoha základních škol, středních škol, vysokých škol a jiných vzdělávacích institucí v Leedsu zodpovídá organizace \"Education Leeds\". V Leedsu se nachází dvě univerzity – University of Leeds s 31 500 studentů v denním studiu (a dalších 52 000 v krátkodobých kursech) a Leeds Metropolitan University s asi 26 000 studenty (podle informací \"UCAS\", WWW stránky LMU uvádí počet 37 000) a několik vysokoškolských fakult včetně \"Trinity & All Saints' College\" akreditovanou University of Leeds. Budovy univerzit jsou soustředěné poblíž centra města.\n\nZa hlavní střední školy jsou považovány \"Leeds Grammar School\" a \"Leeds Girls' High School\". \"Leeds Grammar School\" (chlapecká škola) se nachází na okraji města u \"Alwoodley Gates\" a byla založena roku 1552. \"Leeds Girls' High School\" je výběrová soukromá škola pro dívky a nachází se v \"Headingley\".\n\nLeeds má výraznou sportovní tradici. Mezi nejznámější patří kriketový klub \"Yorkshire County Cricket Club\", ragbyové kluby \"Leeds Rhinos\" a \"Yorkshire Carnegie\" (domovským stadiónem je \"Headingley Stadium\") a fotbalový klub Leeds United F.C. hrající na stadiónu \"Elland Road\".\n\n\"Leeds City AC\" patří mezi nejúspěšnější atletické oddíly v severní Anglii s výraznými úspěchy především v přespolním běhu.\n\nMezi významné sportovní stánky ve městě je možno zařadit fotbalový stadión Elland Road s kapacitou 40 000 diváků, který hostil utkání Mistrovství Evropy ve fotbale 1996, \"Headingley Stadium\" s kapacitou 22 000 diváků pro ragby a kriket, \"South Leeds Stadium\" pro atletiku, bowls, fotbal a tenis a 50 metrový plavecký bazén. Dalšími zajímavými sportovními zařízeními jsou \"Leeds Wall\" (horolezectví), \"Xscape\" (krytá hala se zasněženým svahem a ledovou horolezeckou stěnou), plachtařské centrum \"Yeadon Tarn\" a \"Garforth Jets Badminton Club\".\n\n\n"}
{"id": "137369", "url": "https://cs.wikipedia.org/wiki?curid=137369", "title": "Moskovskaja", "text": "Moskovskaja\n\nMoskovskaja má více významů:\n\n"}
{"id": "137370", "url": "https://cs.wikipedia.org/wiki?curid=137370", "title": "Kirovskaja", "text": "Kirovskaja\n\nKirovskaja je název pro několik stanic metra, nacházejících se v Ruské federaci.\n\n"}
{"id": "137375", "url": "https://cs.wikipedia.org/wiki?curid=137375", "title": "Seznam lidí, míst a věcí ze severské mytologie", "text": "Seznam lidí, míst a věcí ze severské mytologie\n\n\n\n\n\n\n\n\n\n\n\n\n"}
{"id": "137378", "url": "https://cs.wikipedia.org/wiki?curid=137378", "title": "Alois Adamus", "text": "Alois Adamus\n\nAlois Adamus (28. ledna 1878 Kunčice u Ostravy – 27. srpna 1964 Kosmonosy) byl český historik a archivář. Zasloužil se o vznik městského archivu i muzea v Ostravě, také o zpracování dějin Ostravska a Těšínska. Zabýval se mimo jiné názvoslovím ulic v Ostravě, které shrnul do publikace Legendy ostravských ulic (1934).\n\nNarodil se v Ostravě Kunčicích 28. ledna 1878. Osiřel již v patnácti letech. Studoval na německém gymnasiu v Těšíně a Frýdku, odkud přešel do nově otevřeného gymnasia v Místku, kde v roce 1903 odmaturoval. Od roku 1904 studoval na Karlově univerzitě v Praze obor dějepis a zeměpis. Po ukončení vysoké školy pracoval jako středoškolský profesor na Žižkově, ve Slaném, Lounech a Vršovicích. V roce 1912 se nakrátko vrátil na Ostravsko, kde vyučoval jako profesor v nově zřízeném „matičním gymnasiu“ v Orlové. V důsledku válečných událostí byla škola uzavřena a proto se vrátil do Prahy na žižkovské gymnasium.\n\nV letech 1918–1920 byl z učitelské služby uvolněn a jako znalec dějin Slezska a jeho současných poměrů byl jmenován při československo-polském sporu o Těšínsko československou vládou do tiskového oddělení plebiscitní komise, kde působil po celou dobu její existence. V této funkci publikoval o Těšínsku řadu propagačních brožur na obranu historických práv. Články byly publikovány jak francouzsky a italsky, tak i česky (ty převážně v Moravskoslezsko-slezském sborníku). Redigoval také humoristický časopis \"Nasz Kocur\" (1920).\n\nV roce 1920 odešel zpět do Čech na gymnázium v Českém Brodě. V roce 1923 se opět vrátil do Ostravy, kde jako profesor na gymnáziu, městský archivář a muzejník působil až do roku 1935. V tomto období publikoval velké množství monografií především o dějinách města a okolí, věnoval se organizační a osvětové činnosti.\n\nIhned po svém příchodu do Ostravy byl 1. července 1923 jmenován archivářem města a ředitelem městského muzea. Byl zakladatelem městského archivu, jehož základ tvořily úřední městské listiny a knihy, městská registratura magistrátního a samosprávného období. Po roce 1924 byly také přidány písemné materiály ze sloučených obcí. Městský archiv obohatil o materiály cechů, spolků a institucí. Značnou část historických památek, listin a knih získal po okolních vesnicích a městech. Díky dobré znalosti místních poměrů se mu podařilo zachránit před zničením značnou řadu materiálů především z Orlové, Těšína, Fryštáku, Frýdku, Místku, Příbora, Brušperka. Adamus si byl vědom velkého významu a důležitosti Ostravy jako hospodářského regionu a proto přikládal velký význam shromažďování soudobé dokumentace. S velkým úsilím a rozhledem budoval při archivu a muzeu studijní knihovnu historické-vlastivědné a přírodovědné literatury s bohatou sbírkou regionálních časopisů a novin.\n\nHlavní pozornost věnoval vybudování městského archívu a muzea. Muzeum bylo po válce téměř na hranici zániku. V poválečné době díky jeho snaze dostalo jasnou koncepci a za pomoci městské správy z něj vybudoval moderní ústav vlastivědného charakteru.\n\nAlois Adamus byl žákem Gollovy školy, proto byl velmi důsledný ve zdůrazňování studia a interpretaci pramenů. Pokusil se také založit nový historicko-vlastivědný časopis, který umožňoval zdejším badatelům zveřejňování historických studií a článků z dějin Ostravska. Vyšly bohužel pouze dva ročníky pod názvem Věstník archivu a musea ostravského kraje (1926 a 1935). Bohatých znalostí dějin Ostravska využíval také v přečetných přednáškách, v ostravském rozhlase či jako poradce při vydávání četných regionálních publikací.\n\nV roce 1935 odešel z neznámých důvodů do Turnova a po roce 1940 přestal definitivně publikovat. V roce 1948 mu byla za zásluhy udělena cena města Ostravy. Zemřel 27. srpna 1964 v Turnově.\n\nSvou činnost také zaměřoval na vědecké a popularizační práce. Vydal celkem 24 samostatných publikací, uveřejnil 170 studií a článků.\n\n\n"}
{"id": "137379", "url": "https://cs.wikipedia.org/wiki?curid=137379", "title": "Edmund Palkovský", "text": "Edmund Palkovský\n\nEdmund Palkovský (17. října 1858 Brušperk – 7. dubna 1930 Moravská Ostrava) byl český vlastenec, právník, podnikatel a činovník českých národních organizací na Ostravsku.\n\nNarodil se a vyrůstal v Brušperku v rodině soukeníka. V roce 1878 maturoval na Slovanském gymnáziu v Olomouci. Po té se rozhodl pro studia práv v Praze. Jako advokátní koncipient působil v Přerově. Tam se mimo jiné seznámil s budoucím československým politikem Vavro Šrobárem, který v Přerově po vyloučení ze všech uherských gymnázií kvůli panslavistické agitaci dokončoval svá středoškolská studia a bydlel u Palkovského na bytě. V roce 1890 si jako první a po několik let jediný český advokát otevřel v Moravské Ostravě advokátní kancelář. Zapojil se do místního společenského života a vnesl do něj aktivnější postupy při ochraně českých národních zájmů. Byl činný v oblasti vzdělávání, kultury i hospodářství. Jeho iniciativou začala Matice ostravská zakládat z vlastních prostředků české školy, protože ani město ani stát nechtěly české školy financovat. Vyvrcholením těchto snah bylo založení první české střední školy – Matičního českého reálného gymnázia (od roku 1990 Matiční gymnázium) v roce 1897, i když nemělo ještě své vlastní prostory. Stavba budovy byla zahájena 5. září 1897 položením základního kamene v Matiční (tehdy Reinerově) ulici, při kterém Edmund Palkovský promluvil. Získal také pro novou školu jako ředitele profesora Adolfa Ručku, který pak vedl Matiční reálné gymnázium a později reálku do roku 1918. Edmund Palkovský byl od začátku svého působení v Matici ostravské členem výboru, jejím předsedou pak od roku 1901 do roku 1920. V jeho advokátní kanceláři sídlila i kancelář Matice a velkou část režie hradil ze svého. Byl to “muž vytrvalý, energický a nezištný”. Za jeho vedení se podařilo rozdělit gymnázium na reálné a klasické a v roce 1907 gymnázium zestátnit, takže aspoň částečně nebylo závislé na financích ostravských soukromých dobrodárců. Edmund Palkovský byl také předsedou místního odboru Ústřední matice školské. Po založení ostravského Sokola 13.4.1891, který vznikl i jeho jeho přispěním, t.j.  pomocí při formulování stanov, byl zvolen jeho prvním starostou. Sokol se potýkal s nedostatkem prostor ke cvičení, ale nakonec si postavil v roce 1905 Sokolovnu v sousedství Národního domu.\n\nNárodní dům byl vybudován v letech 1893-94. Když se stavební družstvo poprvé sešlo na valné hromadě 24. dubna 1892, aby připravilo zahájení stavby, byl Edmund Palkovský jeho prozatimním předsedou. Inicioval pořádání sbírky na stavbu. Při slavnostním otevření a vysvěcení dokončené části Národního domu 2. prosince 1893, byl již předsedou řádným. Po oslavách slavnostního otevření celého objektu ve dnech 16. a 17. června 1894 mu byly jako předsedovi Spolku Národní dům předány klíče od Národního domu. V Národním domě se od počátku hrálo české divadlo, od roku 1954 v něm sídlí Divadlo Jiřího Myrona. Slavnostní (dříve Malý) sál této budovy byl u příležitosti oslav 100 let vzniku Československé republiky v roce 2018 pojmenován po Edmundu Palkovském, jako prvním z řady osobností ostravského kulturního života, jejichž jméno má sál vždy jeden rok nést.\n\nV letech 1903 až 1907 byl Edmund Palkovský předsedou Moravského klubu – politického spolku existujícího od roku 1881 s cílem hájit zájmy a práva českých obyvatel Ostravska a posílit pozice Čechů v průmyslu, který byl v té době ovládán cizím kapitálem. Členové sympatizovali s politikou staročechů. V devadesátých letech založili týdeník Ostravice, “Týdenník ku hájení zájmů české národnosti na Ostravici”, který vycházel pět let od února 1893. Jeho prvním vydavatelem a majitelem do srpna 1893 byl Edmund Palkovský.\n\nEdmund Palkovský, který byl od května 1896 zvoleným členem zřizovacího výboru stavby Českého akciového pivovaru, zastupoval českou stranu ve dva roky trvající právnické bitvě o pivovar, která skončila definitivním povolením v roce 1898. Stavba pivovaru na Fifejdách byla v té době již hotova. Na ustavující schůzi akciové společnosti Českého akciového pivovaru 24. března 1897 byl Palkovský zvolen do správní rady. \n\nEdmund Palkovský přispěl v devadesátých letech k rozvoji Občanské záložny v Ostravě. \n\nV roce 1914 inicioval Edmund Palkovský výstavbu dráhy Ostrava–Brušperk, přes Hrabovou a Novou Bělou. Získal koncesi na šestnáctikilometrovou trať s parním pohonem mezi Mariánskými Horami a Brušperkem. Před vypuknutím 1. světové války byla trať vytyčena, v Zábřehu a v Krmelíně rozestavěno nádraží, v Brušperku a Nové Bělé se začalo kopat. Stagnací za války bylo vše zničeno a po válce neměl Palkovský už dost peněz na výstavbu. Prodal koncesi Vítkovickému hornímu a hutnímu těžířstvu, a to vypracovalo nový projekt, který se stanicí v Brušperku nepočítal. Nakonec byla dráha postavena jen v délce 3,8 km a byla slavnostně zprovozněna 5. října 1930, půl roku po smrti E. Palkovského. Dráha, která byla později elektrifikována, se až do roku 1953 nazývala Místní dráha Mariánské Hory-Brušperk, ačkoliv se nedotkla ani jedné z těchto obcí. V roce 1931 byla po Edmundu Palkovském pojmenována ulice v Zábřehu, v blízkosti trasy již neexistující dráhy. Jeho jméno nese i tamní zastávka tramvaje. Palkovského ulice vedla původně od podjezdu pod železniční tratí k ulici Ruská, od 1963 má asi poloviční délku. Podle nekrologu v Lidových novinách se Edmund Palkovský přičinil o záchranu Zábřehu tím, že bylo zmařeno jeho sloučení s německými Vítkovicemi. \n\nManželé Palkovští žili po příchodu do Ostravy pět let v blízkosti novodobé ulice 28. října a Smetanova náměstí, od ledna 1895 pak v jednoposchoďovém domě číslo popisné 949, který si nechali vystavět na rohu Přívozské a Dvořákovy ulice (tehdy Cingl/Züngelgasse, později Střelniční ulice). Parcela č. 287 byla už mimo staré město, za tehdy již zbouranými hradbami. Jde o pseudorenesanční budovu s věžičkou v rohu domu a zdobením říms. Dům měl 5 bytů. Antonie a Edmund Palkovští se svými šesti dětmi obývali první poschodí, Edmund Palkovský tam měl taky svou advokátní kancelář. \n\nManželé Palkovští jako představitelé české společnosti v Ostravě hostili ve svém domě významné osobnosti českého politického a kulturního života. Z nejznámějších to byl politik František Ladislav Rieger, který navštívil Ostravu v červnu roku 1894 na cestě ze zemské výstavy ve Lvově a byl ubytován u Palkovských. V roce 1896 přispívá Rieger prostřednictvím Edmunda Palkovského 100 zlatých orientalistovi Aloisu Musilovi na studia v Palestině. Musil pobýval v letech 1891-1895 v Ostravě, kde pracoval jako katecheta a mezitím se připravoval na doktorát v Olomouci. Korespondence mezi Musilem a rodinou Palkovských se zachovala v Muzeu Vyškovska. Když Musil odjel do zahraničí, byl Edmund Palkovský jeho právním zástupcem. V roce 1903 navštívil Ostravu, do které jezdíval v 70. letech za svými rodiči, básník Jaroslav Vrchlický a poctil dům Palkovských v Přívozské ulici svou návštěvou. Při jednom z jeho přednáškových turné po Čechách a po Moravě přijali Palkovští ve svém domě cestovatele a spisovatele Enriqua Stanko Vráze. K přátelům rodiny patřil spisovatel a politik Ignát Hořica a jeho manželka, herečka Marie Hořicová-Laudová a Alois Lang, který zároveň bydlel v jejich domě.\n\nV Ostravském archivu se uchovala korespondence Edmunda Palkovského např. s historikem Vincencem Praskem,  právníkem a politikem Albínem Bráfem nebo spisovatelem Vojtěchem Martínkem. Palkovský úzce spolupracoval nebo přišel do styku s mnoha dalšími osobnostmi, byli to např. Otakar Pražák, František Šromota, František Sokol-Tůma. \n\n"}
{"id": "137380", "url": "https://cs.wikipedia.org/wiki?curid=137380", "title": "Gagarinskaja", "text": "Gagarinskaja\n\nGagarinskaja je název pro několik stanic metra, nacházejících se v Ruské federaci:\n\n"}
{"id": "137381", "url": "https://cs.wikipedia.org/wiki?curid=137381", "title": "Českobratrské hlasy", "text": "Českobratrské hlasy\n\nČeskobratrské hlasy byly regionálním konfesijním evangelickým čtrnáctidenníkem pro Valašsko a Ostravsko.\n\nVycházely v letech 1918-1928. Navazovaly na měsíčník Evangelické hlasy (1913-1918). Vycházely nejprve v Pržně, v letech 1920-1921 ve Frýdku a od roku 1921 ve Valašském Meziříčí. Vůdčí osobností periodika byl farář Alexandr Winkler.\n"}
{"id": "137382", "url": "https://cs.wikipedia.org/wiki?curid=137382", "title": "Ostrauer Zeitung", "text": "Ostrauer Zeitung\n\nOstrauer Zeitung bylo německojazyčné regionální periodikum, vycházející v letech 1889–1939 v Moravské Ostravě.\n\nDo roku 1892 vycházel 2× týdně, pak 3× týdně, od r. 1900 4× týdně a od r. 1905 jako deník až do svého zastavení v roce 1939. V letech 1890–1898 vycházel s českou přílohou.\n\n"}
{"id": "137383", "url": "https://cs.wikipedia.org/wiki?curid=137383", "title": "Poběda", "text": "Poběda\n\nPoběda ( , česky přeložitelné jako Vítězství), může znamenat více věcí:\n\n"}
{"id": "137384", "url": "https://cs.wikipedia.org/wiki?curid=137384", "title": "Obrana Slezska", "text": "Obrana Slezska\n\nObrana Slezska byla regionálním nezávislým politickým týdeníkem, hájícím zájmy Čechů na Těšínsku.\n\nObrana Slezska vycházela s přestávkami v letech 1910–1933. Od roku 1931 nesla název Obrana Slezska a východní Moravy. V letech 1925–1933 vycházela spolu s Vlastivědnou přílohou.\n\n"}
{"id": "137386", "url": "https://cs.wikipedia.org/wiki?curid=137386", "title": "Noviny Těšínské", "text": "Noviny Těšínské\n\nNoviny Těšínské byly regionálním týdeníkem, vycházejícím v letech 1894 – asi 1919.\n\nVycházely v Těšíně, ve Frýdku a v Opavě. Mezi přispěvatele Novin patřili např. Vincenc Prasek či Josef Zukal.\n\n\n"}
{"id": "137387", "url": "https://cs.wikipedia.org/wiki?curid=137387", "title": "Akademický slovník cizích slov", "text": "Akademický slovník cizích slov\n\nAkademický slovník cizích slov (ASCS, 1. vyd. 1995), rozšířená verze vyšla pod názvem Nový akademický slovník cizích slov (NASCS, 1. vyd. 2005), je největší český slovník cizích slov. Původní verze (nejprve (1995) dvoudílná, pozdější vydání v jednom svazku) obsahovala „téměř sto tisíc významů dnes užívaných slov“. \"Nový akademický slovník cizích slov\" (NASCS, 2005) je rozšířen o „asi dva tisíce nových slov a významů“. Jakožto publikace vydaná Ústavem pro jazyk český má kodifikační pravomoc. Jeho autory je kolektiv autorů lexikografického oddělení Ústavu pro jazyk český Akademie věd České republiky, hlavními redaktory ASCS byli Věra Petráčková a Jiří Kraus, v NASCS již pouze Jiří Kraus. Slovník obsahuje široké spektrum slovní zásoby – odborné i běžné výrazy, slova frekventovaná i slova, která se používají řídce, knižní, hovorová i slangová slova. U jednotlivých hesel je uváděna spisovná výslovnost, základní etymologická informace, tvaroslovné údaje, stylové zařazení a typické kontextové použití výrazů. Slovník získal Cenu poroty Jednoty tlumočníků a překladatelů za rok 2006 v kategorii „výkladový slovník“.\n\n\n"}
{"id": "137389", "url": "https://cs.wikipedia.org/wiki?curid=137389", "title": "Mulda (řeka)", "text": "Mulda (řeka)\n\nMulda ( ) je řeka v Německu (Sasko, Sasko-Anhaltsko), levý přítok Labe (povodí Severního moře). Vzniká soutokem Cvikovské Muldy a Freiberské Muldy. Je 147 km dlouhá (313,7 km včetně \"Cvikovské Muldy\"). Povodí má rozlohu 7400,3 km² a zasahuje i na území České republiky v rozsahu 388,39 km².\n\nPramení v Krušných horách. Teče převážně kopcovitou krajinou. Leží na ní města Eilenburg a Desava (). \n\nVodnost stoupá v zimě a na jaře. Průměrný průtok v ústí je 67 m³/s. Na Cvikovské Muldě byla vybudována přehradní nádrž Muldenberg o objemu 6 mil m³ a vodní elektrárna. Je splavná.\n"}
{"id": "137391", "url": "https://cs.wikipedia.org/wiki?curid=137391", "title": "Mulúja", "text": "Mulúja\n\nMulúja ( , [Nahr Mulūyah] nebo , [Wādī Mulūyah] oficiální přepis Oued Moulouya) je řeka (vádí) na východě Maroka. Je 520 km dlouhá.\n\nPramení v horách Středního Atlasu. Teče rozsáhlou proláklinou s polopouštním klimatem a rostlinstvem. Ústí do Středozemního moře.\n\nZdrojem vody je tající sníh v horách a déšť. Průtok se pohybuje od 1 000 m³/s na jaře do 1 m³/s v létě.\n\nNa dolním toku se nachází hydrouzel a zavlažovací systém Mešra-Chamadi a výše hráz, vodní elektrárna, přehradní nádrž a zavlažovací systém Mešra-Klila.\n"}
{"id": "137394", "url": "https://cs.wikipedia.org/wiki?curid=137394", "title": "Laminární box", "text": "Laminární box\n\nLaminární box nebo také Flowbox je laboratorní zařízení. Zařízení flowboxu filtruje vzduch pomocí před-filtrů a HEPA filtrů a nabízí tak pracovníkům možnost pracovat ve sterilním prostředí bez mikroorganizmů. \n\nVe flowboxu se pracuje nejčastěji s biologickým materiálem rostlinného či živočišného původu, ale je využíván i v elektroprůmyslu pro montování drobných elektrických součástí.\n"}
{"id": "137396", "url": "https://cs.wikipedia.org/wiki?curid=137396", "title": "Parenchym", "text": "Parenchym\n\nParenchym je druh pletiva rostlin, ale někdy se tímto termínem označují i tkáně podobné struktury u živočichů. Je tvořen tenkostěnnými buňkami. Rozdělujeme parenchym destičkový (pokožka) a palisádový či houbový (v listech).\n\nParenchym je nejběžnější typ pletiva. Díky velkému zastoupení intercelulár má velmi nízkou hustotu. Typickým příkladem parenchymu je dužina ve vnitřní části větví bezu nebo některých rostlin z čeledi hvězdnicovitých, mezofyl listů, dužina ovoce a další.\n\nParenchymatické buňky jsou schopné dělení, mají ohebné buněčné stěny a jsou většinou kruhovité, nebo protáhlé (příčné stěny jsou šikmé, či kolmé, na rozdíl od Prozenchymu). Mají velké vakuoly, v nichž ukládají vodu a zásobní látky.\n\nFunkce parenchymu jsou různé:\n\n\nZvláštním případem je tzv. aerenchym, což je parenchym s velkými intercelulárami. S aerenchymem se setkáme například u sítiny, kde tvoří provzdušňovací pletivo.\n\nNěkdy se parenchym používá pro označení specifické tkáně v orgánech živočichů, která obvykle vykonává určitou funkci. Tím se liší od akcesorních (přídatných) struktur, jež zpravidla pouze drží orgán pohromadě.\n\nPříkladem parenchymu je tkáň nefronů v ledvinách nebo neuronů v mozku. V medicíně (zejména radiologii) parenchym často označuje tenkostěnné buňky tkání, které vytvořilo rakovinotvorné bujení.\n\n\n\n"}
{"id": "137398", "url": "https://cs.wikipedia.org/wiki?curid=137398", "title": "Prosenchym", "text": "Prosenchym\n\nProsenchym je pletivo. Je tvořen protáhlými buňkami se zešikmenými příčnými přepážkami. Buňky jsou tenkostěnné a bez mezibuněčných prostor. Jejich funkce je oporná, výstužná a vodivá.\nJedná se o parenchymatické rostlinné pletivo; běžné je například v cévních svazcích, kde tvoří kambium, nachází se také např. v cibulové pokožce. \nU vyšších hub je složeno z hyf, které leží rovnoběžně vedle sebe. Buňky jsou protáhlé s příčnými přehrádkami. Buněčné stěny jsou tenké a interceluláry minimální. \n\n\n"}
{"id": "137399", "url": "https://cs.wikipedia.org/wiki?curid=137399", "title": "Kolenchym", "text": "Kolenchym\n\nKolenchym je typ pletiva s nepravidelně ztloustlými buněčnými stěnami, čímž se liší se od parenchymu s neztloustlými a sklerenchymu s rovnoměrně ztloustlými. Jeho vlastnostmi jsou pružnost a pevnost, z čehož vychází jeho funkce v rostlině. Kromě opory také často může fotosyntetizovat, neboť se většinou nachází blízko pod povrchem. Nejčastějším typem kolenchymu je rohový kolenchym, jehož stěny tloustnou na styku tří buněk. Buněčné stěny méně častého deskového kolenchymu tloustnou na stranách rovnoběžných s povrchem rostliny. K oběma typům tloustnutí dochází směrem do středu buňky za současného zatlačování protoplastu.\n\nChemicky se ztlustliny kolenchymu podobají více primární buněčné stěně než sekundární, což kolenchymu na rozdíl od sklerenchymu umožňuje případný růst buněk.\n\n\n"}
{"id": "137400", "url": "https://cs.wikipedia.org/wiki?curid=137400", "title": "Sklerenchym", "text": "Sklerenchym\n\nSklerenchym je rostlinné pletivo, někdy se mu říká kamenné buňky. Vyskytuje se v plodech (je dobře pozorovatelné mikroskopem v hrušce) a svazcích cévních. Neobsahuje mezibuněčné prostory, tzn. interceluláry.\nJe tvořen buňkami s rovnoměrně ztloustlými buněčnými stěnami, jejichž součástí je i sekundární buněčná stěna (obvykle s výrazným podílem ligninu). Aby tyto buňky spolu mohly komunikovat, mají v buněčné stěně kanálky cytoplazmy, plazmodezmy.\n\nBuňky sklerenchymu často nakonec odumřou a pletivu zůstane funkce zpevňovací a ochranná. Lze ji rozdělit do dvou základních forem, což jsou jednak vlákna (například trav, lnu, konopí atd.), jednak sklereidy s dřevnatými stěnami (pecky třešní a švestek, skořápky ořechů).\n\n\n\n"}
{"id": "137401", "url": "https://cs.wikipedia.org/wiki?curid=137401", "title": "Poživatiny", "text": "Poživatiny\n\nPoživatiny jsou látky, které člověk jí. Nepatří sem léky, drogy, apod. Poživatiny dělíme na potraviny (maso, mléko, rýže) a pochutiny (čaj, káva, koření, voda). Příjem a skladba poživatin jsou u každého jedince jiné. Skladbu poživatin též určují etnické zvyky a tradice, prostředí, teplota a další ukazatele.\n\nLidská výživa je vědní obor a v rozvinutých zemích existují většinou vládní hygienické organizace, které sledují správné složení poživatin. Pro lidský organismus je důležitá pestrá skladba poživatin. Při jednostranné výživě se totiž objevují různé zdravotní potíže (např. pelagra).\n"}
{"id": "137402", "url": "https://cs.wikipedia.org/wiki?curid=137402", "title": "Ping (rozcestník)", "text": "Ping (rozcestník)\n\nPing nebo ping může znamenat:\n\n\n"}
{"id": "137403", "url": "https://cs.wikipedia.org/wiki?curid=137403", "title": "Ping (řeka)", "text": "Ping (řeka)\n\nPing také Meping (thajsky แม่น้ำปิง) je řeka v Thajsku, kde postupně protéká provinciemi Chiang Mai, Lamphun, Tak, Kamphaeng Pat, Nakhon Sawan. Je 800 km dlouhá. Povodí má rozlohu 46 000 km².\n\nPramení na severu \"Thajska\" na severovýchodních výběžcích hřbetu Tanentaundži. Teče převážně horskou nebo kopcovitou zalesněnou krajinou a na dolním toku pak Menamskou nížinou. Nachází se na ní město Čiangmaj. Je pravou zdrojnicí řeky Menam-Čao-Praja.\n\nVodnost je nejvyšší v období monzunových dešťů od dubna do listopadu. Na středním toku nad ústím řeky Vang byl v roce 1966 postaven hydrouzel Bchumbiol (přehradní nádrž dlouhá 100 km s hrází vysokou 154 m a vodní elektrárna s výkonem 500 MW). Využívá se především na zavlažování.\n"}
{"id": "137407", "url": "https://cs.wikipedia.org/wiki?curid=137407", "title": "Mulda", "text": "Mulda\n\nMulda může znamenat více věcí:\n\n"}
{"id": "137408", "url": "https://cs.wikipedia.org/wiki?curid=137408", "title": "Malý Záb", "text": "Malý Záb\n\nMalý Záb ( , syrsky ܙܒܐ ܬܚܬܝܐ, , v antice , ) je řeka v Íránu (Západní Ázerbájdžán) a Iráku (Kirkúk, Sulajmáníja), levý přítok Tigridu (povodí Perského zálivu). Je 456 km dlouhá. Povodí má rozlohu 19 400 km².\n\nPramení na východních svazích Kurdistánského hřbetu. Na horním toku má charakter horské bystřiny, níže protéká kopcovitou a posléze rovinnou krajinou.\n\nNa jaře se vodnatost zvyšuje a v létě hladina opadá. Průměrný průtok při vstupu do roviny u města Altun Kupri je 219 m³/s. V době povodní se zvětšuje až na 3 500 m³/s. Rozsáhle se využívá pro zavlažování. U obce Dokan v \"Iráku\" byl v soutěsce postaven hydrouzel (vodní elektrárna o výkonu 200 MW a přehradní nádrž o objemu 6, mld m³).\n\n"}
{"id": "137410", "url": "https://cs.wikipedia.org/wiki?curid=137410", "title": "Tigrid", "text": "Tigrid\n\nSlovo Tigrid může znamenat:\n"}
{"id": "137412", "url": "https://cs.wikipedia.org/wiki?curid=137412", "title": "Kyzyluzen", "text": "Kyzyluzen\n\nKyzyluzen (\"Qizil Uzun\") je řeka v Íránu, přítok Kaspického moře. Je 720 km dlouhá. Povodí má rozlohu 56 000 km². Na dolním toku pod soutokem s Šachrud se nazývá Sefidrud ( ).\n\nPramení na severozápadních výběžcích pohoří Zagros. Poté protéká západní částí Íránské plošiny a na dolním toku protíná západní výběžek hřbetu Elburs. Do \"Kaspického moře\" ústí deltou.\n\nPrůměrný průtok je 130 m³/s a maximální 600 m³/s. Existují dvě období se zvýšenou vodností, na jaře díky tání sněhu a na podzim díky dešťům.\n\nNa soutoku s řekou Šachrud se nachází hydrouzel Šach-Banu-Farach (vodní elektrárna o výkonu 90 MW, hráz vysoká 100 m a přehradní nádrž). V povodí \"Kyzyluzenu\" je zavlažováno 2 000 km² (pšenice, sady, vinohrady).\n"}
{"id": "137415", "url": "https://cs.wikipedia.org/wiki?curid=137415", "title": "Adeste fideles", "text": "Adeste fideles\n\nAdeste fideles je mezinárodně známá vánoční koleda, která vznikla někdy v 17.–18. století. Jako její možní autoři se uvádějí John Francis Wade (1711–1786), John Reading (1645–1692) a Jan IV. Portugalský (1604–1656) – rozhodnout tento spor je těžké, protože tehdejší doba neznala dnešní pojetí autorských práv a autoři si díla jiných běžně přebírali a upravovali. I kdybychom Wadea považovali za definitivního autora písně (stejně tak o něm lze mluvit jen jako o autorovi jedné její verze), nepochybně mu za základ posloužila stejnojmenná skladba, kterou složil či zapsal portugalský král v roce 1640.\n\nWade byl katolický laik, učitel hudby a latiny, který v roce 1745 uprchl po jakobitské vzpouře do Francie a vstoupil do katolického semináře univerzity v Douai, která byla po abdikaci krále Jakuba II. v roce 1688 útočištěm anglických katolíků. Tam byla jeho verze koledy také vydána a má se za to, že i kdyby nebyla jeho dílem, s určitostí vznikla v okruhu jakobitských katolických exulantů ve čtyřicátých letech osmnáctého století.\n\nNejstarší záznam koledy byl nalezen v pozůstalosti portugalského krále Jana IV. a je datován do roku 1640, proto je portugalský král – sám uznávaný hudební skladatel – jedním z nejčastěji uváděných autorů. Nejstarší existující rukopis Wadeovy verze, který byl zveřejněn ve \"Večerních kostelních obřadech\" z roku 1760, obsahuje melodii i text. John Francis Wade koledu vydal v roce 1751 ve své knize \"Cantus Diversi\" (různé zpěvy) a objevila se také v díle Samuela Webbela \"Esej o církevním chrámovém zpěvu\" z roku 1782.\n\nLatinské verše 1, 2, 3 a 6 do angličtiny přeložil v roce 1841 Frederick Oakeley (1802–1880) a sloky 4 a 6 William Thomas Brooke. Tento překlad byl poprvé uveřejněn v roce 1852 v \"Murrayově hymnáři\". Tato anglická verze je pod názvem \"O Come All Ye Faithful\" v anglicky mluvících zemích široce známá a často zpívaná.\n\nČeský text \"Ó křesťané všichni\" napsal Josef Šlechta (1882–1937) a poprvé vyšel v roce 1923 ve \"Zpěvníku Českobratrské církve evangelické\". S drobnými úpravami pak vyšel i v \"Evangelickém zpěvníku\" (1979). Pod číslem 219 je zařazena v Jednotném kancionále, kde má jak českou, tak latinskou verzi.\n\nJiný český text, začínající slovy \"Dnes Jásejte věrní\", pro Křesťanský kancionál Církve bratrské napsal Samuel Verner (1897–1976).\n\nV Česku se popularita melodie zvýšila po roce 2005, kdy byla do kin uvedena pohádka \"Anděl Páně\", kterou opatřil hudbou skladatel Miloš Bok a \"Adeste fideles\" použil jako hlavní motiv. V témže roce uvedla zpěvačka Enya speciální vánoční edici svého alba Amarantine, na kterém byla i tato píseň.\n\nPrvní sloka v originále, v doslovném překladu a v českých verzích.\n\n\n"}
{"id": "137417", "url": "https://cs.wikipedia.org/wiki?curid=137417", "title": "Vasilij Smyslov", "text": "Vasilij Smyslov\n\nVasilij Vasiljevič Smyslov ( , 24. března 1921, Moskva – 27. března 2010, tamtéž) byl ruský šachový mezinárodní velmistr a mistr světa z let 1957 až 1958 za Sovětský svaz. Jeho hra byla proslulá pověstnými pozičními souboji a precizní koncovkou.\n\nŠachy se naučil hrát již v šesti letech, ale až od roku 1935 však nikde nehrál, pouze studoval knihy. Původním povoláním byl novinář, studoval i hudbu (operní zpěv). Jeho šachová kariéra byla mimořádně dlouhá. První žákovský turnaj hrál v roku 1935, naposledy hrál roku 2001 ve věku osmdesáti let. Potom, zřejmě kvůli velmi slabému zraku, hrát přestal.\n\nV letech 1952 až 1972 hrál devětkrát za vítězný celek SSSR na šachových olympiádách a dosáhl celkového skóre +69 =42 −2, což je úspěšnost 79,6 % a pátý nejlepší výsledek v historii olympiád (první je Michail Tal s úspěšností 81,2 %, druhý Anatolij Karpov s 80,1 %, třetí Tigran Petrosjan se 79,8 % a čtvrtý Isaac Kashdan se 79,7 %), porazit jej dokázali jen Gedeon Barcza roku 1956 v Moskvě a Wolfgang Unzicker roku 1964 v Tel Avivu.\n\n\n"}
{"id": "137418", "url": "https://cs.wikipedia.org/wiki?curid=137418", "title": "Tigran Petrosjan", "text": "Tigran Petrosjan\n\nTigran Vartanovič Petrosjan (17. června 1929 – 13. srpna 1984; , ) byl arménský šachista, mistr světa v šachu v letech 1963 až 1969 za Sovětský svaz. Přezdívalo se mu \"Železný Tigran\", protože jeho hra byla známá jen stěží prorazitelnou obranou. K zápasu o titul mistra světa se dostal po vítězství na turnaji kandidátů 1962 po dramatickém souboji s Keresem.\nPocházel z chudé arménské rodiny. Dětství prožil v Tbilisi. Za druhé světové války ztratil oba rodiče a živil se různými zaměstnáními. Krátce po válce se odstěhoval do Moskvy, kde žil až do své smrti. Povoláním byl novinář.\n\nŠachy se naučil hrát ve svých osmi letech. Mezi jeho první úspěchy patří vítězství na mistrovstvích Arménie 1945–1948 a v dorosteneckých mistrovstvích SSSR 1946.\n\nSoutěží MS v šachu se Petrosjan zúčastňoval 30 let.\n\nNa mezipásmovém turnaji v Saltsjőbadenu skončil 2.–3., v turnaji kandidátů v Zurichu 1953 byl 5.\n\nNa mezipásmovém turnaji Göteborgu 1955 byl 4., v turnaji kandidátů v Amsterdamu 1956 se dělil o 3.–7. místo.\n\nNa mezipásmovém turnaji v Portoroži 1958 byl 3.–4., v turnaji kandidátů v Jugoslávii 1959 byl 3.\n\nNa mezipásmovém turnaji ve Stockholmu byl 2.–3.\n\nV turnaji kandidátů, který se hrál na ostrově Curaçao v Nizozemských Antilách v roce 1962 po napínavém boji zvítězil, když jako jediný z účastníků neprohrál žádnou partii (měl 8 výher a 19 remíz). Po celý turnaj podával vyrovnaný výkon, závěrečná kola hrál úplně bez rizik na remízy. Tato taktika mu nakonec přinesla úspěch. Jeho nejvážnější soupeř Paul Keres se o 1. místo připravil nečekanou prohrou v předposledním kole s hráčem, kterého snadno porazil ve třech předcházejících partiích.\nV roce 1963 sehrál Petrosjan zápas o titul mistra světa s Michailem Botvinnikem. Vedení se ujal Botvinnik hned v 1. partii. Petrosjan vyrovnal v 5. partii po výborné hře v koncovce. V 7. partii Botvinnik nerozehrál dobře zahájení a Petrosjan šel do vedení. V dalších partiích Botvinnik vytrvale útočil, Petrosjanovi se až do 13. partie dařilo úspěšně bránit, ve 14. partii Botvinnik vyrovnal. Zdá se, že tato část zápasu stála Botvinnika mnoho sil (bylo mu 52 let). V 15. partii předvedl Petrosjan jeden z mála útočných výkonů své kariéry a znovu a definitivně získal vedení. V 18. a 19. partii Petrosjan dvakrát vyhrál vyrovnanou koncovku a o výsledku bylo rozhodnuto. Poslední tři partie skočily rychlými remízami. Petrosjan se stal po výhře v poměru 12½–9½ (+5, −2, =15) devátým mistrem světa v šachu.\n\nV roce 1966 byl Petrosjanovým soupeřem v boji o titul MS Boris Spasskij. Zápas začal šesti remízami (v 5. partii Spasskij pokazil vyhranou pozici). V 7. partii se Petrosjan ujal vedení a v 10. partii získal po pěkné kombinaci dvojbodový náskok. Ve 12. partii Petrosjan opět pěkně zakombinoval a měl na dosah 3. výhru, ale těsně před časovou kontrolou udělal chybu a partie skončila remízou. Výhrami ve 13. a 19. partii se Spasskému podařilo vyrovnat, ale Petrosjan vyhrál 20. a 22. partii. Výhrou v předposlední 23. partii Spasskij už jen snížil Petrosjanův náskok. Konečný výsledek zápasu byl 12½–11½ (+4, −3, =17) ve prospěch Petrosjana.\n\nV roce 1969 se Petrosjan střetnul v souboji o titul znovu se Spasským, tentokrát však byl Spasskij úspěšnější, když vyhrál 12½–10½ (+6, −4, =13).\n\nV turnaji kandidátů v roce 1971 porazil Petrosjan ve čtvrtfinále Roberta Hübnera 1:0, =6, když se po prohře v 7. partii Hübner vzdal. V semifinále porazil Viktora Korčného 5½–4½ (+1, −0, =9). Ve finále prohrál s Robertem Fischerem 2½–6½ (+1, −5, =3).\n\nV turnaji kandidátů v roce 1974 vyhrál ve čtvrtfinále nad Lajosem Portischem 7–6 (+3, −2, =8). V semifinále prohrál s Korčným 1–3, =1, když za tohoto stavu zápas vzdal.\n\nNa mezipásmovém turnaji v Bielu (Švýcarsko) 1976 skončil 2.–4. V turnaji kandidátů 1977 prohrál ve s Korčným 5½–6½ (+1, −2, =9).\n\nNa mezipásmovém turnaji v Rio de Janeiro 1979 skončil 1.–3. V turnaji kandidátů opět prohrál ve čtvrtfinále s Korčným 3½–5½ (+0, –2, =7).\n\nNa mezipásmovém turnaji v Las Palmas 1982 skončil 4.–5. a dále nepostoupil.\n\nDíky svému „obrannému“ stylu Petrosjan nevyhrál mnoho turnajů, ale především zaznamenal minimum neúspěchů.\n\nBukurešť 1953 2., Bělehrad 1954 4.–5., Beverwijk 1960 1.–2., Nimcovičův memoriál Kodaň 1960 1., Zurich 1961 2., Bled 1961 3.–5., Los Angeles 1963 1.–2., Buenos Aires 1964 2., Jerevan 1965 2.–3., Záhřeb 1965 3., Moskva 1966 1., Benátky 1967 2.–3., Bamberk 1968 2.–3., Palma de Mallorca 1968 4., 1969 2., Wijk aan Zee 1971 2.–5.,\nAljechinův memoriál Moskva 1971 4.–5., San Antonio 1972 1.–3., Sarajevo 1972 2., Amsterdam 1973 1.–2., Las Palmas 1973 1.–2., Manila 1974 2., Miláno 1975 3., Lone Pine 1976 (open) 1.(57 hráčů), 1978 6.(68), Čigorinův memoriál Soči 1977 5.–9., Hastings 1977/78 2.–3., Vilnius 1978 2., Keresův memoriál Tallinn 1979 1., 1983 3.–5., Banja Luka 1979 3.–4., Vršac 1981 3., Tilburg 1981 2., 1982 5.–6.\n\nMistrovství SSSR družstev hrával v letech 1951–1975.\n\nVýsledky Petrosjana na ŠO.\nVýsledky Petrosjana na ME družstev\nHrál i v Utkání století v Bělehradě 1970 a v mnohých mezistátních turnajích.\n\nPetrosjan byl přívržencem pozičního šachu. Vyhýbal se riziku a do útoku se pouštěl výjimečně. Byl vynikající obránce, velmi málo prohrával. Napsal autobiografickou knihu, působil i jako šachový publicista. Zasloužil se také o obnovu vydávání šachového časopisu „64“, které bylo zastaveno za druhé světové války.\n\n\n"}
{"id": "137420", "url": "https://cs.wikipedia.org/wiki?curid=137420", "title": "Mise OSN v Kongu", "text": "Mise OSN v Kongu\n\nMise OSN v Kongu, MONUC (\"Mission de l' Organisation des Nations Unies en République démocratique du Congo\") je mírová operace (mise) OSN ustanovená Radou bezpečnosti OSN v Demokratické republice Kongo ke dni 30. listopadu 1999. Cílem mise je podpořit implementaci dohod o ukončení palby podepsaných v červenci téhož roku v Lusace zástupci Demokratické republiky Kongo a pěti dalších afrických států. Jedná se o mírovou operaci OSN podle Kapitoly VII Charty OSN.\n\nMandát operace je průběžně doplňován podle vývoje aktuální bezpečnostní situace v místě působení. K základním úkolům MONUCu patřil dohled nad dodržováním příměří mezi místními znepřátelenými skupinami povstalců a vládními vojsky. MONUC vykonává funkci určitého prostředníka při vzájemných jednáních a pomáhá při demilitarizaci a repatriaci vojáků ostatních států působících na území Konžské demokratické republiky. K novým úkolům patří podpora a pomoc při vytváření nových bezpečnostních složek státu. MONUC se dále podílí na realizaci nejrůznějších projektů humanitárního charakteru.\n\nV letech 2000 a 2004 došlo k výraznému posílení mandátu a navýšení počtu příslušníků MONUC; v současné době se jedná o jednu z nejrozsáhlejších mírových operací v rámci OSN.\n\n"}
{"id": "137422", "url": "https://cs.wikipedia.org/wiki?curid=137422", "title": "Maršál Ruské federace", "text": "Maršál Ruské federace\n\nMaršál Ruské federace je nejvyšší vojenská hodnost Ruské federace, nadřazená jak hodnosti armádního generála, tak admirála loďstva. Vytvořena byla v roce 1993 zákonem RF \"o branné povinnosti a vojenské službě\". Jediným nositelem této hodnosti byl ministr obrany Igor Dmitrijevič Sergejev (1938–2006), kterému byla hodnost udělena v roce 1997.\n"}
{"id": "137423", "url": "https://cs.wikipedia.org/wiki?curid=137423", "title": "AAA protokol", "text": "AAA protokol\n\nV oblasti počítačové bezpečnosti AAA znamená \"authentication, authorization and accounting protocol\", tj. česky autentizační, autorizační a účtovací protokol.\n\nAutentizace znamená potvrzení, že uživatel požadující služby je platným uživatelem poskytovaných síťových služeb. Autentizace je dosažena pomocí představení identity a jistého pověření nebo tajemství. Mezi různé typy tajemství patří například hesla, pověření na jedno použití, digitální certifikáty nebo telefonní čísla (ať už volající nebo volaná).\n\nAutorizace znamená udělení specifického typu služby (včetně „žádné služby“) uživateli, na základě jeho autentizace, služeb, které požaduje a aktuálního stavu systému. Autorizace může být založena na omezeních, například omezení na určité hodiny v rámci dne, nebo omezení na fyzickou polohu, nebo omezení vícenásobného přihlášení jednoho uživatele. Autorizace určuje povahu služby, která je poskytnuta uživateli. Typy služeb jsou například: filtrování IP adres, přidělení adresy, přidělení cesty, QoS, řízení šířky pásma/řízení toku, tunelování do konkrétního koncového bodu, nebo šifrování.\n\nÚčtování znamená sledování využívání síťových služeb uživateli. Tyto informace mohou být použity pro správu, plánování, účtování, nebo další účely. Účtování v reálném čase je doručeno současně s využíváním zdrojů. Dávkové účtování ukládá informace o účtech dokud není později doručena. Běžně se sbírají informace o identitě uživatele, povaze dodaných služeb a časy počátků a konců dodaných služeb.\n\n\n\nOstatní protokoly používané v kombinaci s předchozími:\n"}
{"id": "137425", "url": "https://cs.wikipedia.org/wiki?curid=137425", "title": "James A. Garfield", "text": "James A. Garfield\n\nJames Abram Garfield (19. listopadu 1831 – 19. září 1881) byl 20. prezident Spojených států a druhý (první byl Abraham Lincoln), který byl zavražděn v úřadu. Ve funkci prezidenta strávil pouhých šest měsíců a 15 dnů. Smrtelně jej postřelil Charles Julius Guiteau ve Washingtonu dne 2. července 1881. Na následky střelného zranění zemřel 19. září. Zajímavostí je, že byl Garfield mimořádně inteligentní - uměl psát zároveň oběma rukama, a to jednou řecky a druhou latinsky.\n\nGarfield se narodil v Orange Township, nyní Moreland Hills, v Ohiu. Jeho otec zemřel v roce 1833, když mu bylo 18 měsíců. Vychovala ho jeho matka a strýc.\n\n2. července odjel Garfield společně se svým tajemníkem na nádraží Baltimore and Potomac Railroad. Když procházel čekárnou, objevil se za ním Guiteau a dvakrát vystřelil. První kulka prezidenta škrábla na paži, druhá, která ho zasáhla do zad, byla smrtelná. Guiteau byl na místě zatčen a odvezen. Těžce zraněného Garfielda přepravili do Bílého domu. Přes deset nejlepších lékařů se pokoušelo kulku najít, ale marně. Přijel i vynálezce Alexander Graham Bell se svým detektorem kovu. V průběhu všech operací se nedodržovaly zásady hygieny a sterility. Garfield tak umíral pomalu a bolestivě na infekci.\n\nDne 6. září byl převezen do svého domu v Elbornu, New Jersey. Zde také v pondělí 19. září v 22.35 zemřel.\n\nPři pitvě bylo zjištěno, že kulka byla blízko páteře.\nJe pohřben v mauzoleu Lakeview Cemetery v Clevelandu, Ohio.\n\nV roce 1887 byl nedaleko Kapitolu (budovy amerického Kongresu) slavnostně vztyčen Pomník Jamese A. Garfielda.\n"}
{"id": "137426", "url": "https://cs.wikipedia.org/wiki?curid=137426", "title": "Rutherford B. Hayes", "text": "Rutherford B. Hayes\n\nRutherford Birchard Hayes (4. října 1822 – 17. ledna 1893) byl 19. prezident Spojených států. Mimo to byl politik, zákonodárce a voják.\n\nNarodil se jako nejmladší ze čtyř dětí, ale dvě z nich zemřely v mladém věku. Vystudoval Vysokou školu v Gambieru (1842) a práva na Harvardu. Volby vyhrál jen o jeden hlas.\n\n"}
{"id": "137432", "url": "https://cs.wikipedia.org/wiki?curid=137432", "title": "Národní park Nahanni", "text": "Národní park Nahanni\n\nNárodní park Nahanni (angl. \"Nahanni National Park Reserve\") leží v jihozápadní části Severozápadních teritorií, přibližně 500 km západně od Yellowknife a chrání rozsáhlou oblast Mackenziova pohoří (\"Mackenzie Mountains\"). Park byl jako jeden z prvních zařazen v roce 1978 na seznam světového dědictví UNESCO.\n\nPark o rozloze 4766 km vyhlásil v roce 1972 tehdejší kanadský premiér Pierre Elliot Trudeau, který dva roky předtím z titulu své funkce strávil na řece Nahanni dva týdny plavbou v kánoi.\n\nCentrem parku jsou čtyři velké kaňony, kterými protéká řeka Jižní Nahanni. Právě tato řeka vytváří hlavní dominanty parku. V severozápadní části můžeme nalézt termální prameny \"Rabbitkettle\", které probublávají skalními prasklinami a na povrchu se ochlazují. Díky obsahu uhličitanu vápenatého zde vytvářejí podivuhodné vápníkové útvary. Druhou dominantou jsou \"Virginské vodopády\" (angl.\"Virginia Falls\"). Měří 125 metrů do výšky a 200 metrů do šířky a jsou více než dvakrát větší než slavné Niagarské vodopády. Za vodopády řeka dále tvoří několik peřejí, protéká kaňony a mezi strmými skalními stěnami a poté opouští park.\n\nNázev řeky i celého parku pochází z názvu původních obyvatel McKenziova pohoří. Vzdálené sousední kmeny jim říkali \"Naha Dene\", což znamená \"lidé ze západu\", evropští obchodníci si tento název upravili na \"Nahanies\". Tito Naha Dene často napadali sousední kmeny, ty se ale rozhodli jim to oplatit. Když však dorazili do jejich tábora, po Naha Dene jako by se slehla zem.\n\nDalší pověst se týká bratrů Willieho a Franka McLeodových, kteří kolem roku 1905 vydali k této řece hledat zlato. Podařilo se jim ho najít a tak se roku 1907 vydali na další výpravu, která však tak dobře nedopadla. Nedaleko ústí potoka do řeky byla nalezena jejich bezhlavá těla. Jejich smrt nebyla nikdy objasněna, ale zato se promítla do místních názvů jako \"potok Bezhlavého\" nebo \"údolí Mrtvého\". Ani původ zlata, které nalezli není znám a pátrání po jeho zdroji pokračuje dodnes.\n\nVe zdejší divoké přírodě se vyskytuje mnoho vzácných rostlinných i živočišných druhů. Hojně se tu vyskytuje například orlovec říční rozšířený v okolí Jižní Nahanni, dále také orel skalní, orel bělohlavý nebo sokol stěhovavý, který hnízdí na útesech kaňonů. K vidění jsou tu také sobi a zřídka i ovce aljašská nebo labuť trubač. V okolí vodopádů roste několik druhů orchideí.\n\n"}
{"id": "137434", "url": "https://cs.wikipedia.org/wiki?curid=137434", "title": "Píseň o Nibelunzích", "text": "Píseň o Nibelunzích\n\nPíseň o Nibelunzích ( ) je dvoudílný středověký hrdinský epos, který vznikl ve 13. století a je napsán tehdejším lidovým jazykem – střední horní němčinou. Píseň o Nibelunzích je napsána ve zpěvných slokách rozdělených do čtyř řádků, jejich melodii však není možno s jistotou zrekonstruovat. Epos se skládá ze dvou částí: v první části stojí ve středu pozornosti Siegfriedova vražda, ve druhé pak pomsta jeho manželky Kriemhildy. Děj se odehrává v okolí Burgundské říše na Rýně a také (ve druhém díle) v jižním Německu a kolem Dunaje v dnešním Rakousku a Maďarsku. Obě části díla se k sobě mají jako příčina a následek.\nHistorickým jádrem tohoto eposu je zničení Burgundské říše u Wormsu v pozdní antice.\n\nPíseň o Nibelunzích spojuje různé okruhy legend: germánský okruh (Siegfried nebo Nibelungové), severoislandský okruh (Brunhilda) a hunský okruh (Attila).\n\nVyskytují se zde nadpřirozené motivy: víly, neviditelný plášť atd. Pro styl eposu je typické pomalé stupňování napětí. Epos názorně ukazuje život soudobé šlechty a bohatých.\n\nNa královském dvoře ve Wormsu žije Kriemhilda se svými bratry Gunterem, Gernstem a Giselherem, do jejichž družiny patřil i Hagen. Siegfried, kralevic z Xantenu, má neviditelný plášť, mocný meč Balmung a legendární poklad Nibelungů, který patřil trpasličímu králi Alberichovi. Siegfried zabije draka, který předtím chránil poklad, a vykoupe se v jeho krvi, aby byl nezranitelný. Malé místo na jeho zádech ale přesto zůstane zranitelné, protože ho přikryl dubový list. Siegfried chce získat ruku krásné princezny Kriemhildy. Gunter miluje islandskou princeznu Brunhildu a řekne Siegfriedovi, že dostane Kriemhildu, pokud mu pomůže s námluvami u Brunhildy. Islandská princezna si totiž chce vzít jen toho, kdo ji přemůže v trojboji. Siegfried, schován pod neviditelným pláštěm, Gunterovi pomůže a ten vyhraje.\n\nNakonec se ve Wormsu koná dvojitá svatba Siegfrieda s Kriemhildou a Guntera s Brunhildou. O svatební noci připoutá Brunhilda Guntera hákem na zeď. Gunter znovu prosí o pomoc a Siegfried, opět schován pod neviditelným pláštěm, Brunhildu přemůže. Přitom Brunhildě ukradne prsten a pásek. Siegfied a Kriemhilda se poté vrací zpět do Xanten.\nO pár let později pozve Gunter Siegfrieda a Kriemhildu do Wormsu, protože si to přála Brunhilda, která Siegfrieda miluje. Během slavností zde dojde ke sporu: Kriemhilda urazí Brunhildu a během hádky jí řekne, jak to bylo o svatební noci. Jako důkaz předloží její pásek (který dostala od Siegfrieda).\nSe souhlasem králů Hagen zavraždí Siegfrieda. O jeho jediném zranitelném místě ví od Kriemhildy. Poprosí ji totiž, aby to místo vyznačila na jeho košili, protože ho prý chce při lovu obzvlášť chránit.\n\nBrunhilda se zabije na Siegfriedově hrobu, protože ho milovala. Hagen ukradne Kriemhildě poklad Nibelungů a ukryje ho v Rýnu. Kriemhilda propadne neutěšitelnému zármutku a přísahá nejhořčejší pomstu. Kriemhilda ale nemá dostatečnou moc, tu získá sňatkem s králem Hunů Etzelem. Kriemhilda se vypraví do říše Hunů s velkým doprovodem a stane se zde mocnou vládkyní.\n\nPo dlouhých letech pozve své bratry a Hagena, kterému Siegfiredovu vraždu a ani loupež pokladu Nibelungů nikdy neodpustila, na slavnost do země Hunů (Maďarska). Na této slavnosti má být pokřtěn tříletý syn Kriemhildy a Etzela. Burgundové putují k Etzelově hradu podél Dunaje a potkají Ditricha z Bernu, který je varuje před nebezpečím. Burgundové se pak na Etzelově dvoře zdráhají odložit zbraně, což ve feudálním systému znamenalo těžkou urážku hostitele a téměř výzvu k boji. Etzel to ale nakonec vzdá a hostům zbraně nechá. O plánech na pomstu, které utkala jeho žena, nic netuší. Kriemhilda se pokouší s pomocí Etzelova bratra zabít Hagena, což se jim ale nepodaří. Podobně také ztroskotá její pokus přimět své bratry Gernsta a Giselhera, aby se odklonili od Hagena.\n\nKvůli Kriemhildiným intrikám nakonec dojde k otevřenému boji. Hagen v něm zabije syna Kriemhildy a Etzela, který nato posílá své rytíře proti rýnským rytířům. Kriemhilda nakonec nechá zapálit sál, ve kterém jsou Burgunďani. Na živu zůstane jen Hagen a Gunter, kteří byli zadrženi Ditrichem z Bernu.\nKriemhilda nakonec nechá svému bratru setnout hlavu, protože Hagen nechce prozradit místo, kde je ukryt poklad Nibelungů, pokud by byl nějaký z králů na živu. Kriemhilda ale nakonec sama setne Hagena Siegfriedovým mečem Balmungem, protože jí tajemství neprozradil.\nStarý Hildebrand nato setne Kriemhildu. Jen Etzel, Hildebrand a Ditrich přežijí toto strašné krveprolití.\nZa nacionalismu se slavil návrat německé velikosti a hrdinství, germánské poslušnosti a rytířství. Hlavní myšlenka této německé národnosti byla podkládána „germánskými ctnostmi“. Lidé se odvolávali na tvůrčí síly Germánů, pro které je Třetí říše příležitostí ke znovuoživení. Píseň o Nibelunzích se tak stala nástrojem nacionálních myšlenek. Situace obklíčených německých vojáků u Stalingradu byla srovnávána s hořícím sálem, kde se nacházeli Nibelungové. Konec, ve kterém všichni Nibelungové zemřeli, zmiňován ovšem nebyl.\n\nToto téma zpracoval také Richard Wagner jako operu \"Prsten Nibelungův\".\n\nPíseň o Nibelunzích byla zpracována celkem třikrát. Nejprve režisérem Fritzem Langem ještě v období němého filmu jako dvojdílný film. Tato verze se v šedesátých letech dočkala remaku režiséra Haralda Reinla. Reinlova verze byla po dlouhá léta nejnákladnějším německým filmem a natáčela se jak v Jugoslávii, tak ve Španělsku a na Islandu. Písní o Nibelunzích se volně inspiroval i film Uliho Udela z roku 2004 pod názvem „Království prstenu“.\n\n\n"}
{"id": "137437", "url": "https://cs.wikipedia.org/wiki?curid=137437", "title": "Dělivé pletivo", "text": "Dělivé pletivo\n\nDělivé pletivo (též meristém) je rostlinné pletivo tvořené buňkami s dělivou funkcí. Tyto buňky diferencují buňky, které mění svojí funkčnost. Meristematické buňky se vyznačují větším jádrem, endoplazmatickým retikulem a golgiho aparátem. Vakuoly většinou chybí. Buňky dělivých pletiv bývají menší a setkáme se s nimi ve vzrostných vrcholech, v listech, kořenech, ale i dalších částech rostlin – všude tam, kde rostlina roste.\n\n\n"}
{"id": "137441", "url": "https://cs.wikipedia.org/wiki?curid=137441", "title": "Původní meristémy", "text": "Původní meristémy\n\nPůvodní meristémy (též promeristémy či protomeristémy) jsou pletiva dělivá, která mají téměř všechny typy rostlin. \n\nJsou to iniciální buňky, jejichž činností vznikají buňky jiné s funkcí pletiv trvalých nebo dělivých. Protomeristémy u rostlin, které se řadí fylogeneticky po kapraďorosty, oddělují buňky, které se následně diferencují v pletiva trvalá. U ostatních rostlin vznikají z promeristémů primární meristémy vzrostného vrcholu. Druhem primárního meristému je též dermatokalyptrogen, ze kterého se diferencuje kalyptra, kořenová čepička.\n\n\n"}
{"id": "137446", "url": "https://cs.wikipedia.org/wiki?curid=137446", "title": "Půlnoc", "text": "Půlnoc\n\nPůlnoc neboli polovina noci je okamžik, ve kterém Slunce leží nejdále od zenitu. V pásu mezi polárními kruhy se Slunce v tento okamžik nachází pod horizontem, proto není vidět.\n\nProtikladem půlnoci je poledne.\n\nVzhledem k pohybu Země kolem Slunce není doba mezi jednotlivými půlnocemi konstantní, ale v průběhu roku se mění. V praxi se používá ještě jeden okamžik, který se nazývá půlnocí. Je to 0.00 místního slunečního času. Protože se místní sluneční čas může od místního času lišit a v průběhu roku se mění i délka slunečního dne, liší se více nebo méně i takto definovaná půlnoc od půlnoci skutečné.\n\nPůlnoc tvoří hranici mezi kalendářními dny. Přesně o půlnoci se mění datum.\n\nProtože je půlnoc hranicí mezi dny, lze čas půlnoci zapsat dvěma různými způsoby.\n\nTento způsob se používá i v dopravě, kde v jízdním řádu je dojezd o půlnoci vyznačen časem 24:00 a odjezd o půlnoci je označen časem 0:00. Při zápisu otevírací doby se používá hodnota 24.00, pokud prodejna zavírá o půlnoci a 0.00, pokud otevírá o půlnoci. Zápisem 0.00-24.00 se označuje nepřetržitá otevírací doba.\n\n"}
{"id": "137447", "url": "https://cs.wikipedia.org/wiki?curid=137447", "title": "Primární meristémy", "text": "Primární meristémy\n\nPrimární meristémy (též histogeny) jsou druhem pletiv dělivých vyskytujících se ve vzrostných vrcholech rostlin. U stonku se setkáváme s protodermem, prokambiem a základním meristémem. Naopak u kořene je to dermatogen, periblem a plerom. U vyšších rostlin vznikají z promeristémů.\n\n\n\n"}
{"id": "137449", "url": "https://cs.wikipedia.org/wiki?curid=137449", "title": "Teorie korpusu a tuniky", "text": "Teorie korpusu a tuniky\n\nTeorie korpusu a tuniky se týká primárních meristémů vzrostného vrcholu stonku. Jedná se o starší představu o diferenciaci primárních pletiv, která se ovšem nemusí rozcházet se současným pozorováním. Podle této teorie je tunika tvořena 1-4 vrstvami dělivých buněk, které se diferencují v pokožku. Korpus je pak vnitřní vrstva buněk, která dává vzniknout primárnímu válci.\n"}
{"id": "137450", "url": "https://cs.wikipedia.org/wiki?curid=137450", "title": "Sekundární meristémy", "text": "Sekundární meristémy\n\nSekundární meristémy jsou druhem dělivých pletiv, se kterými se setkáváme u rostlin s druhotným tloustnutím. Vznikají obnovenou dělivou funkcí primárních meristémů a nachází se hlavně u dřevin. Rozdělují se na dva základní druhy kambium a felogen.\n\n\nLatentní sekundární meristémy se vyskytují v kořeni v podobě pericyklu, neboli perikambia. Diferencují adventní kořeny a pupeny a dále umožňují sekundární růst.\n\n\n"}
{"id": "137456", "url": "https://cs.wikipedia.org/wiki?curid=137456", "title": "Pletiva krycí", "text": "Pletiva krycí\n\nKrycí pletiva pokrývají povrch rostlinných orgánů, chrání rostlinu proti nepříznivým vlivům vnějšího prostředí. Prvotním krycím pletivem je pokožka. Pokožka nadzemních orgánů se nazývá epidermis, pokožka kořene rhizodermis (z řec. rhiza= kořen). Pokožku většinou tvoří jediná vrstva těsně k sobě přiléhajících buněk bez chloroplastů (s výjimkou průduchů). Na povrchu pokožky nadzemních částí je kutikula, jejíž tloušťka je závislá především na druhu rostliny (nejsilnější bývá u rostlin suchých stanovišť). Kutikula je tvořena látkou tukovité povahy – kutinem. Na povrchu může být pokryta i vosky (ve formě zrníček i souvislého povlaku, např. ojínění některých plodů). Po kutikule s tímto voskovým povlakem voda snadno stéká. Současně kutikula výrazně snižuje ztráty vody výparem. Pletiva krycí vznikají diferenciací pletiv dělivých. Pokožka vzniká z tuniky.\n\nZkráceně řečeno – krycí pletiva tvoří rostlinnou pokožku a chrání před vnějšími vlivy.\n\n"}
{"id": "137470", "url": "https://cs.wikipedia.org/wiki?curid=137470", "title": "Prokop Lucemburský", "text": "Prokop Lucemburský\n\nProkop Lucemburský (prosinec 1358 Brno – 24. září 1405 Královo Pole) byl syn moravského markraběte Jana Jindřicha Lucemburského a Markéty Opavské, titulární markrabě moravský (1375–1405) a zemský hejtman království.\n\nProkop se narodil jako nejmladší syn moravského markraběte Jana Jindřicha (1322–1375, mladšího syna českého krále Jana Lucemburského a bratra Karla IV.) a jeho druhé manželky Markéty Opavské.\n\nJeho otec Jan Jindřich ustanovil svým dědicem nejstaršího ze svých tří synů Jošta, majetek ovšem rozdělil i mezi další dva syny, Prokopa a Jana Soběslava. Bratři brzy rozpoutali tzv. markraběcí války, v jejichž pozadí byly nejen vleklé spory o dědictví, ale celá složitá situace po smrti jejich strýce Karla IV. (1378). Začal se postupně hroutit řád jak v zemích Koruny české, tak i v Říši. Bratři Jošt a Prokop vládli v té době na Moravě společně a podíleli se na společném úsilí lucemburské dynastie na získání polské a uherské koruny. Finančně podpořili svého bratrance Zikmunda Lucemburského v získání uherské koruny. O finanční pomoc svých moravských bratranců usiloval i český král Václav IV.\n\nPo úmrtí Jana Soběslava se starší markrabě Jošt vyrovnal s Prokopem i o jeho majetek a vyplácel mu 400 kop grošů ročně. Po období poměrného klidu a spolupráce v osmdesátých letech však začal mocenský boj uvnitř lucemburské dynastie. Na straně jedné docházelo v prosazování cílů ke spolupráci Zikmunda a Jošta, na straně druhé Václav IV. hledal oporu u svého nejmladšího bratra Jana Zhořeleckého a bratrance – mladšího moravského markraběte Prokopa. Na Moravě skončila spolupráce obou moravských bratří a pro neplnění závazků z Joštovy strany zejména vyplácení podílu ze zisku Braniborska se rozhořela lokální válka.\n\nNa stranu Jošta se postavila většina moravských pánů, kteří si však za to nechali zaplatit a bojovali fakticky jako žoldnéři. Prokop získal spojence zejména na severní Moravě a ve Slezsku. Boje byly střídány s neúspěšnými mírovými jednáními. Na Moravě začalo bezvládí, při kterém se mnozí šlechtici přeměnili v loupežné rytíře a přepadávali nejen hrady a vesnice svých protivníků, ale i vozy obchodníků nebo věznili rukojmí, od jejichž příbuzných požadovali výkupné. Roku 1394 vznikla proti králi Václavovi IV. panská jednota, která krále zajala a uvěznila. Z vězení ho vysvobodil jeho bratr Jan Zhořelecký, na jejich stranu se přidal i Prokop. Ten se stal Václavovým hlavním spojencem i po záhadné smrti Jana Zhořeleckého. Po smrti olomouckého biskupa Mikuláše z Riesenburka v období sedisvakance pověřil král Václav IV. Prokopa správou tamních biskupských statků. Prokop nechal všechny biskupské hrady obsadit svou posádkou a ty se staly tak oporou krále Václava. Kapitula se bránila tím, že zábor biskupských statků oznámila papeži a ten uvalil na Prokopa a jeho příznivce, v jejichž čele stál známý válečník Jan Sokol z Lamberka, klatbu a exkomunikaci z církve v roce 1399. Boje mezi jednotlivými šlechtici pokračovaly, docházelo k vzájemnému ničení majetku, vypalování vesnic a žalobám u zemských soudů v Brně či Olomouci, přičemž právo bylo v době bojů zcela nevymahatelné.\n\nV březnu roku 1402 byl Zikmundem Lucemburským zajat znovu jeho bratr král Václav IV., v červnu byl společnou akcí Zikmunda a Jošta lstí z Bezdězu vylákán a poté zajat i Prokop, který se stal vězněm Zikmunda Lucemburského v Prešpurku. Ve vězení zůstal dva roky. V tomtéž roce však došlo i k zásadnímu obratu v Joštově politice. Rozešel se se Zikmundem a naznačil mu, že sám uvažuje o vládě v Čechách. V zemích koruny české se postavil na stranu Václava IV. a navázal spojení s opozicí v Uhrách proti Zikmundovi. Ten se spojil s Albrechtem Rakouským a válka nabyla nových rozměrů. Roku 1403 však vypuklo v Uhrách povstání, a tak Zikmundova a Albrechtova vojska se stáhla z Moravy a účastnila se jeho potlačování. Koncem roku 1403 se podařilo králi Václavovi IV. uprchnout z vězení z Vídně a sesadit Zikmundem dosazenou vládu. K rozhodujícímu střetnutí došlo v létě roku 1404 u Znojma. Město, které drželi Prokopovi hejtmani Jan Sokol z Lamberka a Hynek Suchý Čert z Kunštátu na Jevišovicích, bylo obleženo Zikmundovými a Albrechtovými vojsky. Po dvou měsících bylo obležení rozpuštěno, protože Zikmund i Albrecht byli otráveni. Zatímco Zikmund Lucemburský se uzdravil, Albrecht IV. Rakouský zemřel.\n\nRoku 1402 se Prokop stal s Joštovým přispěním vězněm Zikmunda Lucemburského v Prešpurku a ve vězení zůstal dva roky. Jošt se nakonec přičinil i o jeho propuštění, Prokop ale brzy poté podlehl nemoci a 24. září roku 1405 v Brně zemřel. Jošt se po jeho smrti stal jediným pánem Moravy (Jan Soběslav zemřel již roku 1380).\n\nProkop strávil údajně poslední měsíce svého života po propuštění z prešpurského vězení v kartuziánském klášteře v Králově Poli, jehož byl spoluzakladatelem. Místo jeho posledního odpočinku nebylo známo, až teprve při výměně dlažby v hlavní lodi kostela Nejsvětější Trojice královopolského kláštera v roce 1975 byla uprostřed chóru Otců nalezena podzemní hrobka s poškozenou kostrou muže. Antropolog Emanuel Vlček z Národního muzea v Praze tyto pozůstatky odborně posoudil a identifikoval je jako ostatky mladšího moravského markraběte Prokopa. Jeho ostatky byly vloženy do olověné tumby, kterou zdobí na podélných stěnách reliéfní pás s postavami apoštolů a na víku nápis: \"„Ostatky Prokopa Lucemburského, markraběte moravského, nalezené roku 1975 v hlavní chrámové lodi a znovu uložené v roce 1988“\". Tumba byla vložena do komory v podlaze zrestaurované Andělské kaple. Hrobka je přikryta mramorovou deskou s bronzovým nápisem \"„Prokop Lucemburský, moravský markrabě, 1358 – 1405“.\"\n\nNa rozdíl od svých starších bratří měl Prokop potomka. Jeho nemanželský syn Jiří Lucemburský, kterého měl s neznámou milenkou, se stal benediktinským mnichem v Monte Casinu a měl zemřít roku 1457 v Augsburgu. Jde o posledního potomka lucemburského rodu, který je historikům znám – dědická práva na majetky a tituly svých předků však vzhledem ke svému nelegitimnímu původu uplatňovat nemohl.\n\nZa svého věznění v Prešpurku psal Prokop verše. Některé z nich se dochovaly a byly publikovány.</ref>\n\n\n\n"}
{"id": "137473", "url": "https://cs.wikipedia.org/wiki?curid=137473", "title": "Endokanabinoid", "text": "Endokanabinoid\n\nEndokanabinoidy jsou látky ze skupiny kanabinoidů, které si podle potřeby přirozeně produkuje organizmus zvířat i lidí.\nKdyž byl objeven v mozkové tkáni krys kanabinoidní receptor, dal vědcům možnost pokusit se najít v mozku nějaký endogenní ligand, který se na receptor váže. Nebylo samozřejmě žádných pochyb o tom, že kanabinoidní receptor není v mozku kvůli psychotomimetickým látkám (drogám ze skupiny kanabinoidů), které jsou přítomny v marihuaně a hašiši. Pokus o izolaci prvního endogenního ligandu na kanabinoidní receptory byl proveden z vepřových mozků. Byl úspěšný a vědci tuto látku nazvali anandamid. Tento název je odvozen od sanskrtského slova pro vnitřní štěstí \"ānanda\". Název měl vyjadřovat nejen radost, kterou z této časově náročné izolace vědci měli, nýbrž i účinky, které u této látky předpokládali.\n\nVědci předpokládali, že v mozku mohou být přítomny další ethanolamidy nenasycených mastných kyselin a identifikovali ve vepřovém mozku další dva endocannabinoidy, homo-gamma-linoleoylethanolamid a 7,10,13,16-docosatetraenoylethanolamid. Ve snaze nalézt endogenní ligand na periferní kanabinoidní receptor, který byl mezitím objeven, izolovali ze psího střeva další derivát kyseliny arachidonové, 2-arachidonoyl glycerol. Nakonec odborníci isolovali z vepřového mozku třetí, éterový typ endocannabinoidu, který nazvali noladin éter (2-arachidonyl glyceryl éter). Název je odvozen od hebrejského slova \"nolad\", což znamená „zrodil se“. Tato látka se váže na CB1 kanabinoidní receptor a vyvolává u myší uklidnění, hypotermii, střevní nepohyblivost a mírnou antinociceptivitu (snížení citlivosti k bolestivým podnětům). Na periferální kanabinoidní receptor (CB2) se váže slabě.\n\nPři vývoji bioanalytických metod ke stanovení anandamidu v mozku a v periferálních tkáních byla izolována látka se stejnou molekulovou vahou jako anandamid. Měla však kratší retenční čas a byla identifikována jako O-arachidonoyl ethanolamin (kyselina arachidonová a ethanolamin spojené esterovou vazbou – ethanolamin je zde vázán právě opačně nežli u anandamidu). Tato látka byla nazvána virodhamin - tento název je odvozen od sanskrtského slova \"virodha\", což znamená protiklad. Nato vědci zkoumali hypotézu, založenou na předcházejících studiích vztahů mezi strukturou a aktivitou a dostupnosti biosyntetických prekurzorů, že \"N\"-arachidonoyl-dopamin (NADA) je „kapsaicinu podobná“ látka v nervových zakončeních savců, která se váže na vaniloidní receptor VR1. Zjistili, že NADA je přirozená látka, která se nalézá v nervových tkáních a nejvyšší její koncentraci má striatum, hipokampus a mozeček, nejnižší koncentraci pak ganglion hřbetního kořene. NADA se váže na cannabinoidní receptor s vysokou účinností.\n\nNová endocannabinoidům podobná sloučenina s vazodilatačními vlastnostmi byla v laboratoři Hebrejské Univerzity izolována z hovězího mozku. Tato látka, \"N\"-arachidonoylserin (ARA-S), je chemicky příbuzná anandamidu. Na rozdíl od anandamidu se váže na CB1 a CB2 či na vaniloidní TRPV1 receptor velmi slabě. Nicméně vyvolává na endotelu závislou vazodilataci krysích izolovanéhých tepen mezenteria a břišní aorty a stimuluje fosforylaci p44/42 MAP kinázy a proteinové kinázy B/Akt v kultivovaných endoteliálních buňkách. ARA-S také potlačuje LPS-indukovanou tvorbu TNF- (tumor necrosis factor) na linii myších makrofágů a u běžných myší, jakož i u myší, které nemají CB1 a CB2 receptory. Řada těchto účinků se shoduje s účinky uváděnými pro abnormální cannabidiol, který je syntetickým agonistem předpokládaného nového typu cannabinoidního receptoru. Z toho důvodu ARA-S může představovat endogenního agonistu na tento receptor.\n\n"}
{"id": "137481", "url": "https://cs.wikipedia.org/wiki?curid=137481", "title": "Valentin Hrbatý", "text": "Valentin Hrbatý\n\nValentin Hrbatý (asi 1485 – 13. listopadu 1521 Ratiboř) byl nejmladší syn Jana V. Ratibořského a Magdaleny Opolské, kníže ratibořský spolu s bratry Janem VI. a Mikulášem VII. v letech 1493-1506, poté až do své smrti jediným vládcem slezské Ratiboře. Byl posledním zástupcem rodu Přemyslovců, kteří jeho skonem vymřeli po meči.\n\nPosledními představiteli opavských Přemyslovců byla ratibořská knížata Mikuláš VII., Jan VI. a nejmladší Valentin. Jejich otec zemřel roku 1493 a regentkou za nezletilé syny byla na několik let Magdalena Opolská. Jeho dva starší bratři zemřeli roku 1506 bez potomků, čímž se Valentin stal jediným vládcem Ratiboře. O jeho tělesném nedostatku svědčí přídomek Hrbatý, podle kronikáře ovšem kníže proslul \"„velkou vznešeností, moudrostí a čistotou mravů\"“. Valentin Hrbatý k ratibořskému knížectví připojil bohumínské panství a zčásti tak ještě obnovil slávu svého rodu. Valentin se neoženil a roku 1511 potvrdil smlouvu o převzetí majetku s rovněž bezdětným opolským knížetem Janem II. Dobrým.\n\nZemřel 13. listopadu 1521 na svém hradě Ratiboři ve Slezsku. Nad jeho rakví v místním klášteře dominikánek byl rituálně zlomen meč na znamení, že jeho rod s definitivní platností vymřel. Hrob i se zlomeným mečem byl objeven v roce 1997 při průzkumu nekropole ratibořských knížat Krystynou Kozłowskou. Po jeho smrti přešlo Ratibořské knížectví na jeho strýce Jana II. Dobrého.\n\n"}
{"id": "137482", "url": "https://cs.wikipedia.org/wiki?curid=137482", "title": "Return to Fantasy", "text": "Return to Fantasy\n\nReturn to Fantasy je osmé studiové album britské rockové skupiny Uriah Heep.\n\nNa tomto albu se představil zkušený baskytarista John Wetton.\n\nPůvodní vydání na vinylu mělo rozevírací obal s texty uvnitř.\n\nSkupina se konečně dostala do UK Top 10, kde album dosáhlo #7. Return to Fantasy zůstává jedním z nejlépe prodávaných alb skupiny Uriah Heep. Singly z tohoto alba byly \"Return to Fantasy\" a \"Prima Donna\".\n\n\n"}
{"id": "137486", "url": "https://cs.wikipedia.org/wiki?curid=137486", "title": "August Horch", "text": "August Horch\n\nAugust Horch (12. října 1868 Winningen an der Mosel – 3. února 1951 Münchberg) byl německý automobilový konstruktér a zakladatel firem Horch a Audi. \n\nNarodil se ve staré vinařské a kovářské rodině. V letech 1888 až 1891 studoval techniku v Mittweidě a poté až do roku 1899 pracoval jako konstruktér strojů v Rostocku, Lipsku a také u Karla Benze v Mannheimu. \n\nV roce 1899 založil firmu \"Horch & Cie\" v Kolíně-Ehrenfeldu a už roku 1900 vyrobil svůj první automobil, pro který také zkonstruoval motor. S tím jak se továrna rozrůstala, bylo třeba najít větší prostory, původní kolínská \"konírna\" už nevyhovovala a tak se továrna přestěhovala v roce 1902 do Reichenbachu. Rok nato představil Horch první německé auto se čtyřválcovým motorem. Po dalším roce přeložil celou výrobu do poměrně vzdáleného saského města Zwickau, kde továrna působila pod názvem \"Horch & Cie. Motorwagen-Werke AG\". V roce 1907 zde vyvinul první šestiválcový motor. Po finančních těžkostech a nedorozuměních se správní radou opustil firmu v roce 1909. 16. července 1909 založil v Zwickau společnost \"August Horch Automobilwerke GmbH\", která se však po sporech o jméno s původní Horch AG v roce 1910 přejmenovala na \"Audi Automobilwerke GmbH\" (audi! je latinskou verzí výrazu horch! = slyš!). \nPráce v továrně zanechal v roce 1920 a zůstal jen členem dozorčí rady, kde se vyjadřoval k odborným otázkám konstrukce. Roku 1922 obdržel čestný doktorát Technické univerzity v Braunschweigu. Po spojení automobilek Audi, DKW, Horch a Wanderer do společnosti Auto Union AG v roce 1932 působil až do roku 1945 v její dozorčí radě. Město Zwickau mu v roce 1939 propůjčilo čestné občanství. Za druhé světové války se přestěhoval do Münchbergu v Horních Francích, odkud po jejím skončení spolupracoval na znovuobnovení výroby Auto Union v Ingolstadtu v roce 1948. Město Winningen svému rodákovi následující rok udělilo čestné občanství.\nAugust Horch zemřel 3. února 1951 ve věku 82 let. Zajímavostí je, že tento průkopník automobilismu nikdy nebyl držitelem řidičského oprávnění.\n\n"}
{"id": "137487", "url": "https://cs.wikipedia.org/wiki?curid=137487", "title": "Seznam sítí trolejbusové dopravy", "text": "Seznam sítí trolejbusové dopravy\n\nToto je seznam seznamů sítí trolejbusové dopravy na jednotlivých světadílech.\n\n\n"}
{"id": "137488", "url": "https://cs.wikipedia.org/wiki?curid=137488", "title": "Råsunda", "text": "Råsunda\n\nRåsunda Fotbollsstadion, nebo jednoduše Råsunda byl švédský národní stadion, který byl v roce 2013 zbourán a nahrazen novým multifunkčním stadionem Friends Arena, ležícím přibližně kilometr daleko. Nacházel se ve městě Solna v těsné blízkosti hlavního města Švédska Stockholmu. Stadion je domovem slavného švédského klubu AIK Stockholm. Kapacita stadionu \"Råsunda\" se pohybovala v rozmezí 35 000 - 36 800 v závislosti na použití. Na \"Råsundě\" hrála většinu domácích utkání švédská fotbalová reprezentace. \"Råsunda\" patřila mezi stadiony, které UEFA označila čtyřmi hvězdičkami.\n\nPosledním zápasem na tomto stadionu bylo utkání Evropské ligy mezi AIK Stockholm a Neapolí, hrané 22. listopadu 2012.\n"}
{"id": "137493", "url": "https://cs.wikipedia.org/wiki?curid=137493", "title": "Hrádeček (přírodní památka)", "text": "Hrádeček (přírodní památka)\n\nHrádeček je přírodní památka ev. č. 1616, která se nachází v okrese Prachatice. Spravujeji AOPK České Budějovice. Chráněno je údolí potoka Melhutky mezi Třebanickou nádrží a Dolním hrabovským rybníkem na území městyse Lhenice, v katastrálních územích Třebanice a Hrbov u Lhenic. Důvodem ochrany je údolí potoka Melhutky, lokalita bledule jarní.\n\nÚdolí Melhutky je v 700 metrů dlouhém úseku v masivu Velkého (571 m n. m.) a Malého Hrádečku (509 m n. m.) průlomové se skalnatými srázy a menšími sutěmi. Nad i pod tímto úsekem se údolí otevírá, má mírné svahy a vyvinutou potoční nivu.\n"}
{"id": "137504", "url": "https://cs.wikipedia.org/wiki?curid=137504", "title": "Hradisko (přírodní památka)", "text": "Hradisko (přírodní památka)\n\nHradisko je přírodní památka ev. č. 1361, která se nachází východně od města Moravská Třebová v okrese Svitavy. Správa AOPK Pardubice. Důvodem ochrany je přestárlý bor s vitálním bukem a bohatou květenou. V chráněném území se dochovaly terénní relikty hradu Třebovské hradisko ze třináctého století.\n\n"}
{"id": "137508", "url": "https://cs.wikipedia.org/wiki?curid=137508", "title": "Hradiště (přírodní památka, okres Kladno)", "text": "Hradiště (přírodní památka, okres Kladno)\n\nHradiště je přírodní památka ev. č. 1409, která se nachází mezi obcemi Dřínov, Zlonice a Bakov v okrese Kladno, východně od stejnojmenné kóty (297 m n. m.). Chráněné území zaujímá něco přes 500 m dlouhý a 50 m široký pruh v horní části stráně, která spadá k k jihu až jihovýchodu, do údolí Bakovského potoka. Východního okraje přírodní památky se dotýká silnice II/118 Slaný – Zlonice. Území spravuje AOPK Praha.\n\nDůvodem ochrany je stanoviště teplomilných travinných a křovinných společenstev slínovcových strání, bohatá lokalita čičorky pochvaté (\"Coronilla vaginalis\"). Na svažitých stráních se nachází typická travnatá vegetace teplomilných trávníků s válečkou prapořitou (\"Brachypodium pinnatum\"), která je ve vlhkých místech střídána porosty s ledencem přímořským (Tetragonolubus maritimus) a na suchých místech s trávníkem s ostřicí nízkou (Carex humilis). Stepní společenstva slouží i jako refugium teplomilných druhů živočichů.\n\n\n"}
{"id": "137511", "url": "https://cs.wikipedia.org/wiki?curid=137511", "title": "Kitsajština", "text": "Kitsajština\n\nKitsajština či kičajština (anglicky \"Kitsai\" nebo \"Kichai\") je mrtvý indiánský jazyk ze skupiny póníjsko-kitsajských jazyků kaddoské jazykové rodiny. Do 30. let 20. století jím hovořili příslušníci nepočetného kmene Kitsajů, jejichž rezervace, kterou sdílejí společně s Vičity, leží ve střední části amerického státu Oklahoma. Příbuznými jazyky jsou póníjština a vičitština.\n"}
{"id": "137512", "url": "https://cs.wikipedia.org/wiki?curid=137512", "title": "Hradiště (přírodní památka, okres Litoměřice)", "text": "Hradiště (přírodní památka, okres Litoměřice)\n\nHradiště je přírodní památka o rozloze 5,25 ha, která se nachází na katastrálním území obce Hlinná v okrese Litoměřice na stejnojmenném vrchu Hradiště (545 m n. m.) asi čtyři kilometry severozápadně od Litoměřic. Správa chráněného území spadá do působnosti Regionálního pracoviště Ústecko AOPK ČR, na jejímž seznamu je evidováno pod číslem 121. Přírodní památka leží na území CHKO České středohoří a je součástí evropsky významné lokality Holý vrch u Hlinné.\n\nVrch má tvar nesouměrného hřbetu tvořeného olivinickým nefelinitem, který vznikl jako příkrov na tufech a křídových sedimentech. V geomorfologickém členění je součástí geomorfologického celku České středohoří, podcelku Verneřické středohoří a okrsku Litoměřické středohoří. Na úbočích vrchu se vyvinuly tvary mrazového zvětrávání: mrazové sruby se sloupcovitě odlučnou horninou, suťová pole, osypy aj.\n\nPřírodní památka se nachází na jihozápadním a západním úbočí vrchu Hradiště. Ochrana území (původně v kategorii přírodní rezervace) zde byla vyhlášena Ministerstvem školství, věd a umění ČSR dne 22. června 1949.\n\nCílem ochrany je uchování rostlinných a živočišných společenství suchých trávníků a skalnatých stepí, sutí a skal, zachování enklávy termofytika v litoměřické, resp. verneřické části CHKO České středohoří. Na lokalitě je významně zastoupena chráněná stepní květena s koniklecem otevřeným a koniklecem lučním českým. Poprvé byl z tohoto místa popsán také kříženec obou druhů: koniklec Hackelův (\"Pulsatilla hackeli\"). Z chráněných druhů se zde dále vyskytuje třemdava bílá, jeřáb český, chrpa chlumní, tařice skalní a lilie zlatohlavá.\n\nNa chráněném území je registrován také výskyt řady ohrožených druhů živočichů. Patří mezi ně zmije obecná, užovka hladká, slepýš křehký, ropucha obecná, ještěrka obecná, výr velký, strnad luční, jestřáb lesní, krkavec velký a další.\n\nNa svahy Hradiště se vrátil původní způsob hospodaření, který má zabezpečit vhodné podmínky pro růst vzácné květeny. Probíhá postupné klučení náletů a následné spásání svahu kozami a ovcemi. Tato praxe byla od sedmdesátých a osmdesátých let dvacátého století do roku 2010 úplně pozastavena a došlo tak k výrazné změně charakteru krajiny a následnému ohrožení zdejší květeny. Svahy Hradiště se znovu hospodářsky využívají, podobně jako v minulosti.\n\nSeverovýchodním směrem od Hradiště se nalézá Dlouhý vrch, východním směrem pak Křížová hora, na jihovýchodu leží u Labe město Litoměřice, jižně se nachází nižší boční vrchol \"Malé Hradiště\" neboli \"Kamýk,\" za ním pak vrch Bídnice a Radobýl, západně vrch Plešivec a na severu Lysá hora.\n\nVrch Hradiště patří mezi turisticky vyhledávané lokality, především jako místo s velmi dobrým rozhledem. Přes vrcholové partie vede žlutě značená turistická cesta spojující vesnice Hlinná a Mentaurov. Obě vsi jsou od vrcholu Hradiště přibližně stejně vzdáleny, ale přístup od Mentaurova je obtížnější. Na severu a západě Hradiště obchází Naučná stezka Hlinná–Kamýk. Vrch Hradiště bývá také navštěvován hledači historických mincí a jiných starožitných předmětů a je i cílem fanoušků geocachingu. Vrcholové partie bývají také využívány paraglidisty, avšak s ohledem na nedostupnost, blízkost lesa a místní termiku pouze v omezené míře.\n\n\n"}
{"id": "137513", "url": "https://cs.wikipedia.org/wiki?curid=137513", "title": "Idomeneo", "text": "Idomeneo\n\nIdomeneo, plným názvem Idomeneo, re di Creta (\"Idomeneus, král krétský\"), dřívějším názvem také Idomeneus, je opera seria Wolfganga Amadea Mozarta z roku 1781. V českém prostředí se uvádí také pod názvem \"Idomeneus\". Autorem libreta je Giambattista Varesco. Poprvé byla uvedena 29. ledna 1781 v Mnichově.\n\n\nIdomeneo je opera seria o třech dějstvích. Její děj je odvozen z antické pověsti - odehrává se na ostrově Kréta po skončení trojské války.\n\nIdamentes, syn krétského krále Idomenea, se zamiluje do zajaté trojské princezny Ilie. Na její počest nechá propustit všechny trojské zajatce a to právě ve chvíli, kdy se dozvídá, že jeho otec zahynul na moři při návratu z trojské války. Idomeneus však nezahynul - byl zachráněn, když Neptunovi slíbil, za svou záchranu život prvního, koho potká po návratu na Krétu. Tím je (jak jinak) jeho syn Idamantes.\n\nIdomeneus se snaží oklamat Neptuna tím, že odešle Idamanta do dalekého Arga, kde se má oženit s královskou dcerou Elektrou. Neptun ale tento podvod nedovolí - nenechá loď odjet a jako pomstu posílá na Krétu netvora, který hubí vše živé.\n\nIdamantes se loučí s Iliou a odchází bojovat proti Neptunovu netvorovi. Mezitím lid Kréty naléhá na Idomenea, aby označil viníka Neptunovy nepřízně - ten nakonec přiznává, že on sám je příčinou a obětí má být jeho syn. Když se Idamantes slavně vrací z vítězného boje s netvorem, dozvídá se, že má být obětován a k této oběti svoluje. Ilia se nabízí jako oběť místo něj. Oba milenci se přou o to, kdo z nich má být obětován, tak dlouho, až se ozve z podzemí Neptunův hlas, který nařizuje, že se Idomeneus má vzdát trůnu ve prospěch svého syna, který na něj má usednout spolu se svou manželkou Iliou.\n\n"}
{"id": "137517", "url": "https://cs.wikipedia.org/wiki?curid=137517", "title": "Hradiště u Černovic", "text": "Hradiště u Černovic\n\nHradiště u Černovic je přírodní památka o výměře 4,76 hektarů u obce Černovice v okrese Chomutov. Důvodem ochrany území je paleontologická a geologická lokalita s otisky rostlinných zbytků v třetihorních křemencích. Chráněné území se nachází na svazích a části plochého vrcholu kopce porostlého dubovým lesem. Zahrnuje také zvětralou lomovou stěnu na jižním okraji plošiny.\n\nNa vrcholu se nacházelo černovické hradiště, které bylo opevněno v desátém století před naším letopočtem lidem knovízské kultury. Osídlení na vrcholové plošině však podle archeologických nálezů existovalo už v neolitu v době 5–4 tisíce let před naším letopočtem. Po vymizení knovízské kultury bylo sídliště přechodně opuštěno nebo osídleno jen přechodně a znovu intenzivně osídleno teprve v osmém až desátém století v době hradištní.\n\nNa jižním okraji a na vrcholové plošině probíhala už od třináctého století těžba křemence. Těžba probíhala v mělkých jámách o objemu několika metrů krychlových. Těžebních jam se dochovalo asi 150. Největší intenzity dosáhla těžba v devatenáctém století, kdy se přesunula do menších lomů na jižním okraji. Odhaduje se, že těžba postihla až 30 % rozlohy původního vrcholu a bylo vytěženo asi 55 000 m³ materiálu. Místní kámen se používal k výrobě žernovů a při budování železniční tratě z Chomutova do Vejprt na stavbu mostů a propustků. Kromě železničních staveb byl kámen použit při stavbě kostela svaté Kateřiny v Chomutově, děkanského kostela Nanebevzetí Panny Marie v Mostě, mostu přes Ohři v Postoloprtech a mnoha dalších stavbách. Zejména během baroka se z něj zpracovávaly také sochy a náhrobky.\n\nV devatenáctém století se vrcholová plošina využívala kromě těžby kamene k pastvě dobytka. Lesní porost na ní je starý asi sto let.\n\nChráněné území bylo poprvé vyhlášeno vyhláškou okresního národního výboru v Chomutově dne 17. ledna 1986 jako státem chráněný přírodní výtvor. Ve stejné kategorii jej znovu vyhlásil 27. dubna 1990. Naposledy byla přírodní památka vyhlášena chomutovským okresním úřadem 11. února 2000. Důvodem k opětovnému vyhlášení bylo zpřesnění cílů ochrany přírody.\n\nVrch Hradiště ( s nadmořskou výškou 594 metrů se nachází v Krušných horách asi 5 kilometrů západně od centra Chomutova a 1,5 kilometru severozápadně od Černovic. Relativní výškový rozdíl oproti černovickému nádraží je asi 180 metrů. Ze západní strany vrch obtéká říčka Hutná a na východní straně potok Hačka. Přírodní památka s rozlohou 4,7569 hektarů se nachází v katastrálních územích Černovice u Chomutova v nadmořské výšce 550–594 metrů.\n\nZ geologického hlediska se jedná o křemencovou trosku, která vystupuje nad pánevní sedimenty Mostecké pánve. Podloží křemenců tvoří jemnozrnné muskovitické ortoruly. Samotná křemencová deska má mocnost 5–15 metrů a její vznik se na základě otisků flóry klade do starších třetihor. Novější zdroje posouvají stáří až do miocénu neboli středních třetihor. Zrna křemence s velikostí od 0,2 do 1,0 milimetru jsou spojena převážně amorfním tmelem s příměsí oxidů železa, které způsobují červenohnědé zabarvení. Pod 5–10 centimetrů mocnou vrstvou půdy se nacházejí čtvrtohorní sedimenty v horizontu o mocnosti 10–15 centimetrů s úlomky křemenců, které ve spodní části ostře přecházejí do křemencové sutě. Z půdních typů se na Hradišti vyvinuly kambizemě dystrická a modální.\n\nPodrobnější paleontologický průzkum lokality nebyl zpracován. Nelegální sběr otisků rostlin patří k negativním vlivům, které přírodní památku ohrožují.\n\nV geomorfologickém členění Česka leží lokalita v Krušných horách, konkrétně v podcelku Loučenská hornatina, kde patří k významným bodům okrsku Bolebořská vrchovina. Vrcholová plošina s rozměry 300 × 100 metrů stoupá směrem od jihovýchodu k severozápadu. Na jižním okraji vznikla těžební činností strmá stěna, na jejímž úpatí se nahromadily balvanité sutě.\n\nV rámci Quittovy klasifikace podnebí se chráněné území nachází v mírně teplé oblasti MT11, pro kterou jsou typické průměrné teploty −2 až −3 °C v lednu a 17–18 °C v červenci. Roční úhrn srážek dosahuje 550–650 milimetrů.\n\nZ fytogeografického hlediska územím vede hranice mezi fytogeografickými okrsky Podkrušnohorská pánev, která patří do českého termofytika, a Krušnohorské podhůří vlastní v českém mezofytiku. Flóra a fauna se druhovou skladbou příliš neliší od lesních, hájových a přechodových biotopů a z hlediska jejich ochrany není přírodní památka významná.\n\nV místech s nedostatkem půdy roste keříčková vegetace zastoupená druhy brusnice borůvka brusnice brusinka a vřes obecný kterou doplňují rostliny jako rozrazil lékařský nebo bika bělavá Místa se silnější vrstvou půdy obsazuje konvalinka vonná jestřábník zední rozrazil rezekvítek lipnice hajní violka lesní sasanka hajní a pstroček dvoulistý \n\nZe zvláště chráněných druhů zvířat byli pozorováni zástupci rodu mravenců ještěrka obecná ještěrka živorodá jestřáb lesní a z nižších poloh sem zalétává otakárek fenyklový Z běžných druhů se v chráněném území a jeho okolí vyskytuje srnec obecný muflon a vzácněji jelen evropský Z ptáků byli také pozorováni budníček menší budníček lesní linduška lesní sýkora koňadra brhlík lesní pěnice černohlavá šoupálek dlouhoprstý a další druhy.\n\nZ chomutovského nádraží vede na Hradiště žlutě značená turistická trasa dlouhá necelých šest kilometrů s převýšením asi 250 metrů. Kratší cesta na vrchol vede od černovického nádraží směrem na sever po silnici k železničnímu přejezdu, kde se setkává se zmíněnou žlutou turistickou trasou z Chomutova. Trasa kříží železniční trať Chomutov–Vejprty. U dvou železničních přejezdů stojí tzv. řopíky československého lehkého opevnění.\n\n\n"}
{"id": "137520", "url": "https://cs.wikipedia.org/wiki?curid=137520", "title": "Idflieg", "text": "Idflieg\n\nIdflieg, \"Inspektorát německého letectva\" (německy: Inspektion der Fliegertruppen) byl úřad, který před a během první světové války dohlížel na priority německého vojenského letectva Luftstreitkräfte a vytvářel specifikace požadavků na vlastnosti německých vojenských letadel.\n\nTento úřad mimo jiné také vydal předpis pro značení německých vojenských letadel.\n"}
{"id": "137522", "url": "https://cs.wikipedia.org/wiki?curid=137522", "title": "Únos ze serailu", "text": "Únos ze serailu\n\nÚnos ze serailu (v originále Die Entführung aus dem Serail) je název komické opery Wolfganga Amadea Mozarta z roku 1782. Autorem libreta je Gottlieb Stephanie podle textu divadelní hry Christopha Friedricha Bretznera. Opera je psána v takzvaném \"žánru Singspiel\" a obsahuje některé pěvecky obzvláště obtížné pasáže (například Osminova árie ze třetího dějství \"Ha, wie will ich triumphieren!\", obsahující poměrně náročnou koloraturu a velké D, jeden z nejnižších tónů vůbec požadovaných v klasické opeře).\n\n\nÚnos ze serailu je komická opera o třech dějstvích. Její děj se odehrává v 16. století v Turecku.\n\nKonstance a její komorná Blonda jsou při vyjížďce na lodi uneseny piráty a prodány do Turecka, kde se do Konstance zamiluje zámožný Selim paša a do Blondy jeho dozorce Osmin. Pedrillo vypátrá, kde jsou obě dívky a dostává se do paláce (nechává se najmout jako správce pašových zahrad). Zároveň posílá vzkaz svému pánovi - Belmontemu. Zde začíná vlastní děj opery.\n\nBelmonte se na návrh Pedrilla nechává najmout pašou jako stavitel, takže se dostává do paláce, kde Konstance mezitím odmítá vytrvalé dvoření Selima. Belmonte s Pedrillem naplánují útěk (svůj i obou mladých dívek) pomocí lodi, která právě v té době kotví v přístavu.\n\nBlonda se od Pedrilla dozvídá o plánu útěku. Podaří se jim opít Osmina a všichni čtyři (Belmonte, Konstance, Pedrillo a Blonda) za pomoci provazového žebříku opouštějí palác.\n\nPedrillo a Blonda jsou na útěku chyceni Osminem, o něco později potká stejný osud i Belmonta a Konstanci. Osmin se raduje, protože předpokládá, že paša nechá všechny čtyři (nebo přinejmenším oba muže) usmrtit. Paša se zprvu opravdu rozhodne dát Pedrilla a Belmonta mučit za zneužití jeho důvěry, ale pak ukáže svou lepší tvář. Otec Belmonta je totiž jeho nepřítel, takže by se mu mohl mstít, ale nebude to dělat, protože je lepší oplatit křivdu šlechetností a nemstít se (což je vlastně pointa celé opery, vedle nehasnoucí lásky i v úplné beznaději). Z těchto důvodů rozhodnutí změní a nechává všechny čtyři odjet z přístavu na již dříve vyhlédnuté lodi. Pak je paša Salim oslavován a získává si respekt poddaných díky své šlechtnosti, ne krutosti.\n\n"}
{"id": "137529", "url": "https://cs.wikipedia.org/wiki?curid=137529", "title": "Figarova svatba", "text": "Figarova svatba\n\nFigarova svatba (v originále Le nozze di Figaro) je název komické opery Wolfganga Amadea Mozarta z roku 1786. Premiéra proběhla 1. května ve Vídni. Autorem libreta je Lorenzo da Ponte.\n\n\nFigarova svatba je komická opera o čtyřech dějstvích. Její děj je se odehrává v 18. století na venkovském šlechtickém sídle ve Španělsku.\n\nFigaro a Zuzana plánují svatbu. Během vyměřování pokoje, ve kterém mají bydlet, se Zuzana svěřuje Figarovi, že ji obtěžuje hrabě Almaviva, což Figara rozčílí. Figara se naopak snaží pro sebe získat Marcelina, které Figaro kdysi nerozvážně slíbil manželství za půjčení peněz.\n\nV druhé části si k Zuzaně přichází pro radu páže Cherubin, zamilovaný do hraběnky, kterého se chystá hrabě poslat do války, protože se o tomto jeho citu nějak dozvěděl. Cherubin se musí ukrýt, neboť přichází hrabě a snaží se smluvit si se Zuzanou schůzku. Hrabě ukrytého Cherubina objeví a rozkáže mu okamžitě opustit zámek. Do toho všeho přichází Figaro a oznamuje hraběti svou plánovanou svatbu se Zuzanou.\n\nFigaro se snaží vrátit hraběte do náruče hraběnky, aby nechal Zuzanu na pokoji a umožnil jejich svatbu. Používá k tomu dost komplikovaný postup – Zuzana si má smluvit schůzku s hrabětem na večer v zahradě, kam má místo ní přijít Cherubin převlečený do ženských šatů, zároveň se o této schůzce má dozvědět i hraběnka.\n\nSituace se komplikuje, když hrabě málem přistihne Cherubina v pokojích hraběnky, kde se tento převléká do ženských šatů. Do toho navíc vchází Marcelina a stížností u hraběte se snaží dosáhnout slibované svatby s Figarem.\n\nHraběnka se chystá potrestat manžela a přemluví Zuzanu, aby si dala s hrabětem schůzku. Problém s Marcelinou je nečekaně vyřešen, když vyjde najevo, že Figaro je její syn.\n\nFigaro se dozvídá o plánované schůzce hraběte se Zuzanou a žárlí, protože netuší, že za vším stojí Zuzanina domluva s hraběnkou.\n\nVečer v parku za přítomnosti Zuzany a hraběnky (v navzájem vyměněných šatech), hraběte, Figara, Cherubina a několika svědků dochází k sérii předstíraných i vážně míněných vyznání lásky – obvykle nesprávným osobám považovaným za správné osoby.\n\nVše se nakonec vysvětluje, hrabě přistižený hraběnkou při pokusu o nevěru je donucen dát svolení k Figarově svatbě se Zuzanou – zkrátka šťastný konec se vším všudy.\n\n\n\n"}
{"id": "137530", "url": "https://cs.wikipedia.org/wiki?curid=137530", "title": "Howard Hughes", "text": "Howard Hughes\n\nHoward Robard Hughes (24. prosince 1905 – 5. dubna 1976) byl americký letecký konstruktér, pilot, podnikatel, filmový režisér a producent. Proslul především díky překonání světového rekordu v rychlosti letu (566 km/h), rekordu v délce letu kolem země (91 hod), konstrukci letounů Hughes H-1 Racer a Hughes H-4 Hercules, produkci filmů Pekelní andělé (Hell's Angels) a Psanec (The Outlaw), a nakonec i stále více excentrickým způsobem života. Byl znám jako nenapravitelný sukničkář, výstřední člověk a jeden z nejbohatších lidí na světě. Ke konci jeho života dosahovalo jeho bohatství výše 8 miliard dolarů, tedy asi 250 miliard korun (přepočítáno v soudobém kurzu měn).\n\nNarodil se ve městě Humble v Texasu 24. prosince 1905, ale uvedené datum narození někteří jeho životopisci zpochybňují. Dle NNDB.com „\"Hughes tvrdil, že se narodil na Štědrý den, ale podle záznamu o křtu se ve skutečnosti narodil 24. září\"“. Jeho matka se jmenovala Allene Gano Hughes, otec Howard Robard Hughes st., vynálezce a vlastník patentu vrtného hrotu schopného pronikat i nejtvrdší horninou. H. R. Hughes st. v roce 1909 založil firmu Hughes Tool Company pro výrobu těchto vrtných hrotů, které začaly používat všechny naftařské společnosti, a díky tomu později nebývale zbohatl.\n\nV mládí vyrůstal pod velkým vlivem své matky, která byla posedlá ochranou svého syna před bakteriemi a nemocemi. Od svého otce zdědil zájem o všechny mechanické věci - když mu bylo dvanáct let, otiskly jeho fotografii místní noviny jakožto prvního chlapce v Houstonu, který vlastní jízdní kolo s motorovým pohonem, které si sám sestrojil.\n\nOba jeho rodiče zemřeli krátce po sobě během dvou let v období jeho dospívání. Allene Hughesová zemřela ve věku 39 let v březnu roku 1922 kvůli komplikacím v těhotenství. Ani ne o dva roky později, v lednu roku 1924, zemřel jeho otec na infarkt. Ačkoli měl tetu, která zemřela na tuberkulózu, nikdo z jeho rodičů nezemřel na žádnou infekční nemoc, která by mohla mít spojitost s počátky jeho pozdějšího strachu před nemocemi a posedlostí zdravotní prevencí.\n\nProtože závěť jeho otce od smrti jeho matky nebyla pozměněna, zdědil 75 procent multimiliónového dědictví, jehož součástí byly stále rostoucí zisky z důlních vrtů. Brzy po smrti svého otce předčasně ukončil studium na Rice University v Houstonu a v červnu roku 1925 se ve věku 19 let oženil s Ellou Riceovou (Ella Rice). Krátce nato se odstěhoval do Hollywoodu, kde měl v úmyslu proslavit se jako filmový režisér a producent.\n\nMezi jeho vůbec nejznámější partnerky a přítelkyně patřila hollywoodská filmová hvězda Katherine Hepburnová.\n\nO nejzajímavějším období života Howarda Hughese pojednává oskarový film režiséra Martina Scorseseho \"Letec\" (\"The Aviator\") z roku 2004.\n\nV roce 1971 sepsal spisovatel Clifford Irving o Howardu Hughesovi knihu, kterou vydával za jeho osobní paměti, přestože byla zcela vykonstruovaná. Irving tím docílil jednoho z největších mediálních podvodů a skandálů a byl následně odsouzen za podvod na 2,5 roku do vězení. O Cliffordu Irvingovi a jeho díle byl posléze natočen film \"Skandál (The Hoax)\" z roku 2006, natočený režisérem Lasse Hallströmem s Richardem Gerem v hlavní roli.\n\n"}
{"id": "137533", "url": "https://cs.wikipedia.org/wiki?curid=137533", "title": "Grand Prix Brazílie 2001", "text": "Grand Prix Brazílie 2001\n\nXXX Grande Prêmio Marlboro do Brasil\n\n\n\n\n\n\n"}
{"id": "137534", "url": "https://cs.wikipedia.org/wiki?curid=137534", "title": "Inekon 01 Trio", "text": "Inekon 01 Trio\n\nInekon 01 Trio je česká tříčlánková nízkopodlažní tramvaj. Vyrábí ji ostravská firma \"INEKON Trams a.s.\", která byla založena společností \"INEKON GROUP, a.s.\" společně s \"Dopravním podnikem Ostrava\".\n\nVozy Trio koncepčně vycházejí z tramvají Škoda 03T. Ta byla totiž vyvinuta společným úsilím firem Škoda a Inekon. Po rozporech začala tyto tramvaje vyráběla sama plzeňská „škodovka“. Inekon po několika letech projekt vozu přepracoval (především designově) a začal tramvaje vyrábět společně s DPO.\n\n01 Trio je jednosměrný čtyřnápravový motorový částečně nízkopodlažní tramvajový vůz. Sestává ze tří článků, které jsou spojeny klouby a krycími měchy. Vstup do tramvaje zajišťují čtvery předsuvné dveře (dvoje jednokřídlé a dvoje dvoukřídlé) na pravé straně vozové skříně.\n\nStřední nízkopodlažní článek (podlaha ve výšce 350 mm nad temenem kolejnice) je zavěšen mezi krajní články, které jsou posazeny na pevných podvozcích. Elektrická výzbroj vozu je umístěna na střeše tramvaje.\n\nOd vozu 01 Trio je odvozena jeho obousměrná varianta Inekon 12 Trio.\n\nPrvní prototyp tramvaje 01 Trio byl vyroben v roce 2002. Po nezbytných zkouškách a po schválení typu Drážním úřadem byl nasazen pod evidenčním číslem 1251 do běžného provozu v Ostravě v roce 2003. Druhý prototypový vůz byl dokončen až v roce 2003. Ještě téhož roku byl zařazen do pravidelného provozu v DPO (ev.č. 1252).\n\nV letech 2002–2006 bylo vyrobeno 12 vozů.\n\n"}
{"id": "137535", "url": "https://cs.wikipedia.org/wiki?curid=137535", "title": "Hidatština", "text": "Hidatština\n\nHidatština (anglicky \"Hidatsa\") je jedním ze dvou severoamerických indiánských jazyků tvořících skupinu sújských jazyků údolí Missouri, která je součástí sújsko-katóbské jazykové rodiny. Roku 2000 mluvilo tímto jazykem asi 500 Hidatsů z hidatsko-mandansko-arikarské rezervace Fort Berthold ležící na západě Severní Dakoty, přičemž šest osob vůbec neovládalo angličtinu. Od hidatštiny se v minulosti odštěpila absaročtina.\n\n"}
{"id": "137536", "url": "https://cs.wikipedia.org/wiki?curid=137536", "title": "Vatikánské euromince", "text": "Vatikánské euromince\n\nVatikánské euromince jsou oficiální měnou Vatikánu. Vydává je Filatelistický a numismatický úřad Vatikánského městského státu od 1. ledna 2002. Vatikán není členem Evropské unie ani Evropské měnové unie, ale díky měnové unii s Itálií smí razit své originální euromince. Ročně se v \"Istituto Poligrafico e Zecca dello Stato\" v Římě razí 670 tisíc vatikánských mincí. To je nejméně ze všech států vydávajících vlastní euromince, proto jsou mince cenným sběratelským artiklem.\n\nKaždá z dosavadních sérií zobrazuje na mincích všech nominálních hodnot stejný motiv - portrét či znak úřadujícího papeže, nápis „CITTÀ DEL VATICANO“ (italsky město Vatikán), 12 hvězd symbolizujících Evropskou unii a rok, kdy byly vyraženy. V období sedisvakance byl portrét papeže nahrazen emblémem papežské kanceláře.\n\nTato verze euromincí se razila do smrti papeže Jana Pavla II. 2. dubna 2005 a nesla jeho portrét.\n\nPo smrti papeže Jana Pavla II. nastalo období sedisvakance, kdy se razily mince s motivem emblému papežské kanceláře (dva zkřížené klíče pod deštníkem a znak kardinála-komorníka), jímž byl v roce 2005 Eduardo Martínez Somalo. Všechny motivy navrhla Daniela Longo.\n\nNa třetí sérii euromincí byl zobrazen portrét papeže Benedikta XVI. Vatikán vpustil nové euromince do oběhu poprvé 27. dubna 2006. Třetí sérii navrhla také Daniela Longo.\n\nNa čtvrté sérii euromincí je zobrazen portrét papeže Františka.\n\nNa páté sérii euromincí je zobrazen znak papeže Františka.\n\nVatikán vydává od roku 2004 každoročně 2€ pamětní mince. Následující tabulka obsahuje mince vydané v období mezi roky 2004 a 2019.\n\n"}
{"id": "137539", "url": "https://cs.wikipedia.org/wiki?curid=137539", "title": ".ye", "text": ".ye\n\n.ye je internetová národní doména nejvyššího řádu pro Jemen.\n\nZdá se, že v \".ye\" doméně jsou povoleny pouze registrace třetí úrovně pod doménou .com.ye\n\n"}
{"id": "137540", "url": "https://cs.wikipedia.org/wiki?curid=137540", "title": "Così fan tutte", "text": "Così fan tutte\n\nCosì fan tutte (v překladu \"Takové jsou všechny\", uváděno též pod názvy \"Tak to dělají všechny\" (doslovný překlad názvu) nebo \"Ženy jsou ženy\") je název opery Wolfganga Amadea Mozarta z roku 1790. Autorem libreta je Lorenzo da Ponte.\n\n\nCosì fan tutte je komická opera (\"opera buffa\") o dvou dějstvích. Odehrává se v Neapoli na konci 18. století.\n\nDva mladí důstojníci se vsázejí s donem Alfonsem o věrnost svých snoubenek. Sázka spočívá v tom, že budou oba plnit všechny Alfonsovy rozkazy a přesto se nepodaří usvědčit jejich snoubenky z nevěry.\n\nAlfonso jim nařizuje, aby se s dívkami rozloučili a odjeli se svým plukem, vzápětí se s ním ale oba vracejí zpět v přestrojení a snaží se svést si navzájem své snoubenky. Dívky však odolávají i přesto, že oba dva fingují sebevraždu z nešťastné lásky a jsou na poslední chvíli vzkříšeni služebnou Despinou, která je podplacena Alfonsem a převlečena za doktora.\n\nPostupem času dívky nakonec podlehnou naléhání ctitelů a souhlasí se svatbou. Ta se koná ve společném domě sester. Don Alfonso však během podpisu svatebních smluv zvolá, že se do města vrací vojsko i s Ferrandem a Guglielmem. Oba Albánci naoko prchají, ale ve skutečnosti se jdou jen zbavit svého kostýmu, aby se mohli vrátit ve své skutečné podobě. Zpočátku samozřejmě předstírají, že o svatbě nic nevědí a vítají se se svými snoubenkami, po chvíli se však podívají do komory, kde je ukrytá Despina v převleku notáře. Fiordiligi a Dorabella se snaží zachránit situaci tvrzením, že se ve skutečnosti jen jedná o kostým na ples, ale Despinu usvědčí manželská smlouva, která vypadne z její kapsy. Oba muži svým snoubenkám vyčiní, ale opera končí smířlivě - Ferrando a Guglielm prohlásí větu \"cosi fan tutte\" (všechny jsou takové) a smiřují se s tím, že věrnou ženu prostě nenajdou.\n\nV roce 2006 celé libreto nově přebásnil do češtiny Jaromír Nohavica, dílo bylo v této podobě uvedeno v Národním divadle moravskoslezském v květnu 2006.\n\n\n"}
{"id": "137541", "url": "https://cs.wikipedia.org/wiki?curid=137541", "title": ".lt", "text": ".lt\n\n.lt je internetová národní doména nejvyššího řádu pro Litvu.\n\n"}
{"id": "137543", "url": "https://cs.wikipedia.org/wiki?curid=137543", "title": ".vg", "text": ".vg\n\n.vg je internetová národní doména nejvyššího řádu pro Britské Panenské ostrovy.\n\n"}
{"id": "137552", "url": "https://cs.wikipedia.org/wiki?curid=137552", "title": "La clemenza di Tito (Mozart)", "text": "La clemenza di Tito (Mozart)\n\nLa clemenza di Tito (česky: \"Velkorysost Titova\"), dříve také Titus, je název opery Wolfganga Amadea Mozarta z roku 1791. Autorem libreta je Caterino Mazzolà. Opera byla zkomponována ku příležitosti korunovace Leopolda II. na českého krále. Poprvé byla uvedena ve Stavovském divadle v Praze.\n\n\nLa clemenza di Tito je slavnostní opera o dvou dějstvích. Její děj se odehrává roku 79 n. l. v Římě.\n\nVitellia, dcera bývalého císaře, se snaží získat lásku nového císaře Tita a usednout na trůn po jeho boku, ten ji však odmítá. Vitellia si jako nástroj pomsty vybere Sexta, kterého přemluví, aby zapálil Řím a v nastalém zmatku císaře zabil. Sextus váhá, neboť zjišťuje, že Titus si mezitím zvolil jako choť jeho sestru Servilii.\n\nCísař se dozvídá o lásce Servilie k Anniovi, takže na sňatku netrvá a (trochu překvapivě) se rozhodne pojmout za manželku Vitellii, čímž důvod k vraždě odpadá. Mezitím ale již Řím hoří a Sextus zabíjí svého přítele Lentulla, který nosí plášť podobný Titovu. Císař Sexta odsuzuje za žhářství a vraždu k smrti, ale po přiznání Vitellie, že za vším stála ona, všem viníkům jejich činy odpouští.\n"}
{"id": "137553", "url": "https://cs.wikipedia.org/wiki?curid=137553", "title": "La clemenza di Tito", "text": "La clemenza di Tito\n\nLa clemenza di Tito je název operního libreta Pietra Metastasia, původně určené pro Antonia Caldaru, které posloužilo ke vzniku například těchto oper:\n"}
{"id": "137557", "url": "https://cs.wikipedia.org/wiki?curid=137557", "title": "Kaceřov (okres Sokolov)", "text": "Kaceřov (okres Sokolov)\n\nObec Kaceřov () se nachází v okrese Sokolov, kraj Karlovarský. Žije zde  obyvatel.\n\nPrvní písemná zmínka o obci pochází z roku 1312. Dokladuje to listina, která dokumentuje spory o dvory mezi klášterem ve Waldsassenu a syny zemřelého vlastníka Jindřicha Limbergera. Samostatnou obcí je Kaceřov od roku 1874.\n\n\n\n"}
{"id": "137558", "url": "https://cs.wikipedia.org/wiki?curid=137558", "title": "Rataje nad Sázavou", "text": "Rataje nad Sázavou\n\nMěstys Rataje nad Sázavou (dříve \"Rataje Hrazené,\" ) se nachází v okrese Kutná Hora ve Středočeském kraji, asi 27 km jihozápadně od Kutné Hory, 6 km jihovýchodně od města Sázava a 9 km jihozápadně od Uhlířských Janovic. Žije v něm obyvatel. Součástí městyse jsou i vesnice Malovidy a Mirošovice. Historické jádro městyse je městskou památkovou zónou\n\nPrvní písemná zmínka o obci pochází z roku 1289. Ve 14. století, kdy Rataje patřily pánům z Lipé, vznikl na SV konci obce Přední hrad, poprvé připomínaný roku 1346. V roce 1403 hrad spravoval Hanuš z Lipé, jelikož dědic Jan Ptáček ještě nebyl dospělý. V témže roce se na hradě ukryl Racek Kobyla se svou družinou, jelikož uprchli ze Skalice. V polovině 16. století byl přestavěn v renesančním a kolem roku 1675 v raně barokním slohu na dnešní zámek. Na JZ konci obce na ostrohu vznikl rovněž ve 14. století hrad Pirkštejn, zčásti přestavěný roku 1724 na faru.\n\nS účinností od 1. prosince 2006 byl 10. listopadu 2006 obci vrácen status městyse. V roce 2008 bylo v ratajském zámku otevřeno \"Muzeum středního Posázaví.\"\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Rataje nad Sázavou \"(přísl. Ledečko, Vraník, 1029 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: lékař, biograf Sokol, výroba cementového zboží, cihelna, cukrář, obchod s cukrovinkami, drogerie, elektrárna, 2 holiči, 7 hostinců, 2 hotely, klempíř, 2 koláři, 2 kováři, kožešník, 3 krejčí, 3 mlýny, 3 obuvníci, 3 pekaři, 3 pily, obchod s lahvovým pivem, porodní asistentka, 2 rolníci, 4 řezníci, sklenář, 8 obchodů se smíšeným zbožím, stavitel, 5 obchodů se střižním zbožím, 2 švadleny, 2 trafiky, 3 truhláři, obchod s uzenářským zbožím, velkostatek lesní správy spolku Budoucnost, zahradnictví, 2 zámečníci, zednický mistr, zubní ateliér.\n\n\n\nDopravní síť\n\nVeřejná doprava 2011\nV katastru obce býval populární vodácký kemp Bořeň s chatkami a občerstvením, který leží hned nad ratajským jezem, a pod železničním mostem je stanové tábořiště Na Břečkárně. Leží zde i trampská osada \"Indiánská rezervace.\"\n\nDo okolí Ratají a jeho hradu je zasazena česká hra , odehrávající se na začátku 15. stol. Na hradě Pirkštejn se natáčela pohádka Bajaja.\n\n\n"}
{"id": "137559", "url": "https://cs.wikipedia.org/wiki?curid=137559", "title": "Střílky", "text": "Střílky\n\nStřílky jsou obec v okrese Kroměříž ve Zlínském kraji, 22 km jihozápadně od Kroměříže. Žije zde obyvatel.\n\nPrvní písemná zmínka o obci pochází z roku 1261.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV katastru obce se nacházejí tato chráněná území:\n\n\n\n\n"}
{"id": "137560", "url": "https://cs.wikipedia.org/wiki?curid=137560", "title": "Chýstovice", "text": "Chýstovice\n\nObec Chýstovice () se nachází v okrese Pelhřimov v Kraji Vysočina. Žije zde obyvatel, čímž se Chýstovice řadí mezi obce v Česku s nejnižším počtem obyvatel.\n\nVesnice Chýstovice je typická vesnice návesního typu. Kolem obrovské návsi (větší než Staroměstské náměstí v Praze) jsou soustředěny prakticky všechny domy.\n\nPrvní písemná zmínka o obci pochází z roku 1360.\n\n\n"}
{"id": "137561", "url": "https://cs.wikipedia.org/wiki?curid=137561", "title": "Skořice (okres Rokycany)", "text": "Skořice (okres Rokycany)\n\nSkořice (množné číslo, do roku 1949 jednotné) je obec nacházející se v okrese Rokycany, kraj Plzeňský, zhruba 11 km jihovýchodně od Rokycan. Žije zde obyvatel.\n\nPrvní písemná zmínka o obci pochází z roku 1352.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Skořice v Brdech\", které vzniklo na území bývalé obce Kolvín k 10. únoru 2014. Toto území má rozlohu 20,013 659 km² a je zde evidováno 9 budov s adresami, 7 obydlených bytů a 21 obyvatel, dle sčítání lidu zde žilo 19 obyvatel.\n\n\n"}
{"id": "137562", "url": "https://cs.wikipedia.org/wiki?curid=137562", "title": "Parken", "text": "Parken\n\nParken je fotbalový stadion v dánské Kodani, který byl vybudován v letech 1990-1992. Je domovem FC Kodaň a dánského národního týmu. V současnosti má pro fotbalové zápasy kapacitu 38 065 míst.\n\nStadion Parken byl vybudován na místě bývalého dánského národního stadionu Idrætsparken. Poslední mezinárodní zápas se na Idrætsparken hrál 14. listopadu 1990, kdy Dánové v kvalifikačním utkání o EURO 1992 podlehli Jugoslávii 0:2. Na novém stadionu \"Parken\" se poprvé hrálo 9. září 1992, kdy Dánové opět podlehli, tentokrát v přípravném zápase Německu 1:2.\n\nStadion byl postaven společnosti Baltic Finans A/S, přičemž dánský fotbalový svaz této společnosti přislíbil, že v příštích patnácti letech se všechna domácí utkání dánského národního týmu odehrají zde. Rekonstrukce stála 640 miliónů dánských korun. V roce 1998 prodala společnost Baltic Finans A/S stadion klubu FC Kodaň za 138 miliónů dánských korun.\n\n"}
{"id": "137563", "url": "https://cs.wikipedia.org/wiki?curid=137563", "title": "Jednota tlumočníků a překladatelů", "text": "Jednota tlumočníků a překladatelů\n\nJednota tlumočníků a překladatelů (zkratka JTP) je nezávislá a dobrovolná profesní organizace profesionálních tlumočníků a překladatelů. Je otevřena všem, kteří chtějí podpořit její činnost.\n\nOrganizace vznikla v roce 1990 s cílem hájit profesní, pracovněprávní a sociální zájmy svých členů, napomáhat jim k dalšímu vzdělávání, propagovat je na trhu práce a informovat je o pracovních příležitostech. JTP dbá na povznesení společenské prestiže profese i kvality překladu a tlumočení.\n\nSdružuje přes 500 profesionálních překladatelů, tlumočníků, lexikografů a pedagogů translatologie z Česka, Slovenska a dalších zemí.\n\nJednota tlumočníků a překladatelů vydává odborný bulletin ToP (tlumočení-překlad), jenž od roku 2015 vychází výhradně v elektronické podobě.\n\nKaždoročně na podzim (obvykle druhý víkend v listopadu) pořádá JTP Jeronýmovy dny jako festival setkávání, přednášek a besed o překladu, tlumočení, lexikografii, translatologii, počítačových programech pro překladatele a příbuzných tématech. Na jaře zpravidla pořádá jednodenní akci Mladý Jeroným, zaměřenou převážně na mladé a začínající kolegy v oboru. \n\nOd roku 1993 pořádá JTP soutěž Slovník roku. Porota soutěže složená ze zástupců tlumočnických, překladatelských a vydavatelských organizací a akademických kruhů hodnotí slovníky v několika kategoriích. \n\nKaždoročně v rámci předávání dabingových cen Františka Filipovského uděluje JTP Cenu Jednoty tlumočníků a překladatelů za mimořádnou kvalitu překladu a úpravy dabovaného audiovizuálního díla.\n\nPřidruženými členy JTP jsou Asociace konferenčních tlumočníků (ASKOT), Česká komora tlumočníků znakového jazyka (ČKTZJ) a Opus Arabicum. \n\nJTP je členem Mezinárodní federace překladatelů (FIT) a Svazu českých knihkupců a nakladatelů. \n\n\n"}
{"id": "137567", "url": "https://cs.wikipedia.org/wiki?curid=137567", "title": "Příbor (okres Nový Jičín)", "text": "Příbor (okres Nový Jičín)\n\nMěsto Příbor (německy \"Freiberg\") se nachází v okrese Nový Jičín v Moravskoslezském kraji. Žije zde obyvatel.\n\nPříbor je nejstarším městem okresu Nový Jičín. První písemná zmínka o obci pochází z 12. prosince 1251 v listině markraběte moravského Přemysla, budoucího českého krále Přemysla Otakara II. Město založil Frank z Hückeswagenu. Příbor byl od prvopočátku významným správním, hospodářským a kulturním centrem celého okolí. Již v roce 1292 je jmenován jako městečko a v roce 1294 jako město. Po panství pánů z Hückeswagenu a Příbora po roce 1307 se stal součástí olomouckého biskupství. V roce 1389 olomoucký biskup Mikuláš z Rýzmberka udělil městu právo opevnění. Jako zástavní držitelé panství Hukvald ovládali město bývalí husitští hejtmané Mikuláš Sokol z Lamberka v letech 1435–1438 a Jan Čapek ze Sán v letech 1438–1452 a bratřický hejtman Jan Talafús z Ostrova v letech 1452–1465. Zástavní držitel Hukvald Dobeš z Boskovic vymohl na králi Vladislavu II. Jagelonském udělení městu dvou výročních trhů v roce 1493. Olomoucký biskup Marek Khuen udělil městu čtyři výroční trhy a jeden trh týdenní v roce 1560.\n\nNejpočetnější ze všech cechů byl významný cech soukeníků, jenž svá sukna od poloviny 16. století vyvážel do Krakova, Poznaně, Lvova, Levoče a Prešova a dalších měst. V roce 1615 postoupil městu kardinál František Ditrichštejn řadu privilegií a práv jako městské právo olomoucké, osvobození od robot, rozšíření rybolovu v řece Lubině a mnohé jiné. Kardinál někdy přespával na náměstí v domě čp.6, na němž je dodnes jeho znak. V roce 1617 si Příbor od olomouckého biskupa pronajal celé panství Hukvaldy na 6 let za plat 9 600 zl. ročně.\n\nZa třicetileté války město třikrát vyhořelo v letech 1621 od Valachů, 1626 od dánského generála Mansfelda a 1643 od Švédů. Na konci 16. století zdejší školu navštěvoval sv. Jan Sarkander. V roce 1694 byla založena piaristická kolej a gymnázium, nastal velký rozmach školství. Piaristé hráli divadlo, provozovali hudbu a spravovali knihovnu s 30 prvotisky (tisky před rokem 1500). V Příboře vzniklo nejstarší české ochotnické divadlo na Moravě v roce 1809. Dále tu byl založen první vzdělávací dělnický spolek Harmonie na Moravě v roce 1869.\n\n6. května 1856 se v Příboře narodil zakladatel psychoanalýzy Sigmund Freud (1856–1939). Z dalších významných rodáků města možno jmenovat zakladatele moravské vlastivědy a topografie Řehoře Volného (1793–1871), filozofa a národního buditele Bonifáce Buzka (1788–1839), historika Bertolda Bretholze (1862–1933) a geologa Mořice Remeše (1867–1959). V roce 1875 tu byl založen český učitelský ústav, druhý na Moravě – město se stalo centrem vzdělanosti severovýchodní Moravy. K tomu přispělo i založení reálky a později gymnázia v roce 1902.\n\nDva příborské prapory složené z dobrovolníků v roce 1918 obsadily pro nově vzniklé Československo vzpurná převážně německy mluvící města Nový Jičín, Fulnek, Odry, Bílovec a Opavu. Roku 1938 se převážně česky mluvící Příbor stal součástí Třetí říše, na konci druhé světové války město osvobodila 6. května 1945 Rudá armáda. Od roku 1951 ve městě existoval pobočný závod Tatra Příbor, vyrábějící od roku 1959 osobní automobily Tatra 603, T-613 a T-700. Výroba byla ukončena v roce 1997. Historická část města byla v roce 1989 vyhlášena městskou památkovou rezervací. Již přes sto let, zde působí Masarykovo gymnázium, původně reálka, založená v roce 1902.\nPočátkem roku 2015 zde žilo 8 486 obyvatel, ještě v roce 2007 jich bylo 8 789.\n\n\n\nPříborem protéká řeka Lubina, přes kterou jsou postaveny v obci čtyři mosty. Od severu jde o most evropské silnice E462, dále most ulice Místecká, pěší a cyklistickou lávku z roku 2018 a menší silniční most spojující ulice Frenštánská a Větřkovská.\n\n\n\n\n\n"}
{"id": "137570", "url": "https://cs.wikipedia.org/wiki?curid=137570", "title": "Luka nad Jihlavou", "text": "Luka nad Jihlavou\n\nLuka nad Jihlavou () je městys v okrese Jihlava v Kraji Vysočina. Žije zde obyvatel. Obec je centrem mikroregionu Loucko.\n\nNázev se vyvíjel od varianty Luca (1378), de Luk (1413), Lauky (1585), z Luk (1593), na Lukách, z Luk (1597), Wiese (1633), Wiesze (1679), Wiese (1718), Wiese a Louka (1720), Wiese (1751), Wiese a Lauka (1846), Wiese a Louka (1872) až k podobám Wiese a Luka v roce 1893. Místní jméno je odvozeno od slova louka.\n\nPrvní stopy člověka se v této obci objevily v mladší době kamenné. V okolí byl nalezen kamenný mlat a vrtaný kamenný nástroj z doby s kulturou lineární keramiky. Nálezy jsou umístěny v muzeu v Jihlavě.\n\nBezpečně je stáří obce doloženo písemnou zmínkou pocházející z roku 1378 na přídomku Petra \"de Luca\". Předpokládané stáří je však mnohem vyšší. V roce 1755 bylo povýšeno na městečko. Sbor dobrovolných hasičů vznikl 30. srpna 1879, v roce 2013 má 89 členů.\n\nOd roku 1869 sem přísluší Otín, Předboř a Svatoslav. V letech 1869–1880 sem příslušely jako osada Bítovčice, ty sem opět spadaly v období od 1. ledna 1989 do 31. prosince 1991. Od 1. ledna 1989 do 31. prosince 1991 sem patřily i Vysoké Studnice. Od 1. července 1989 do 31. prosince 1991 k Lukám příslušel Kozlov.\n\nObec Luka nad Jihlavou v roce 2002 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny.\n\nLuka nad Jihlavou leží v okrese Jihlava v Kraji Vysočina. Nachází se 3,5 km jižně od Vysokých Studnic, 3 km západně od Bítovčic a 7,5 km západně Kamenice, 9 km severně od Brtnice, 5 km severovýchodně od Puklic, 11 km východně od Jihlavy a 5 km jihovýchodně od Velkého Beranova. Geomorfologicky je oblast součástí Česko-moravské subprovincie, nachází se na rozmezí Hornosázavské pahorkatiny a Křižanovské vrchoviny a jejich podcelku Jihlavsko-sázavská brázda, respektive Brtnická vrchovina, v jejich rámci spadá pod geomorfologické okrsky Beranovský práh a Zašovický hřbet a Řehořovská pahorkatina. Průměrná nadmořská výška činí 442 metrů. Nejvyšším bodem na katastrálním území je s výškou 564 m n. m vrch zvaný Babylon nacházející se blízko Svatoslavi. Městysem protéká řeka Jihlava, do které se v dolní části náměstí vlévá Kozlovský potok.\n\nPodle sčítání 1930 zde žilo v 339 domech 1932 obyvatel. 1902 obyvatel se hlásilo k československé národnosti a 12 k německé. Žilo zde 1793 římských katolíků, 6 evangelíků, 85 příslušníků Církve československé husitské a 5 židů.\n\nMěstys se člení na 4 místní části – Luka nad Jihlavou, Otín, Předboř a Svatoslav, které leží na čtyřech samostatných katastrálních území (pojmenované „Luka nad Jihlavou“, „Otín nad Jihlavou“, „Předboř nad Jihlavou“ a „Svatoslav nad Jihlavou“) a čtyři stejnojmenné základní sídelní jednotky.\n\nLuka nad Jihlavou je členem Svazku obcí mikroregionu Loucko a místní akční skupiny LEADER - Loucko.\n\nMěstys má patnáctičlenné zastupitelstvo, v čele pětičlenné rady stojí starosta Viktor Wölfl.\n\nPrávo užívat znak a vlajku bylo městysi uděleno rozhodnutím Poslanecké sněmovny Parlamentu České republiky dne 21. června 1999. Znak: V červeno-modře šikmo děleném štítě na zlatém návrší stříbrný jeřáb se zlatou zbrojí, držící v pravém pařátu zlatý kámen. Vlajka: Červeno-modře šikmo dělený list, uprostřed bílý jeřáb se žlutou zbrojí držící v pravém pařátu žlutý kámen. Poměr šířky k délce listu je 2:3.\n\nV Lukách sídlí firmy Dřevomat Hlávka s.r.o., EKORY Jihlava, spol. s r.o., BESTLUKA s.r.o., Jihlavská vrtná, s.r.o., U Koloucha s.r.o., BUWOL METAL s.r.o., DAICO family s.r.o., LSL spol. s r.o., IRBIS PANDA, spol. s r. o., COMON, s.r.o., BYT A DŮM s.r.o., ARCÁDE COLOR s.r.o., Stavebniny H 2 PLUS s.r.o., MEGA & CFC, HOLZFABRIK GmbH, spol. s r.o., VACONT, s.r.o., AMPRO CZ s.r.o., Victoria Nature Living s.r.o., HERALECKÝ ELEKTRO s.r.o., HYDAPRESS CZ s.r.o., Rimesio s.r.o., Truhlářství Čermák s.r.o., Cam Granito, s.r.o., DOVATRANS s.r.o., XoVital s.r.o., TempEco s.r.o., Obchodní společnost CFC, s.r.o. V městysu je umístěna Chalupa U bílé skály, restaurace Kolnička, benzinová stanice DOVATRANS s.r.o. a pobočka České pošty. Služby také poskytuje pediatr, 2 praktičtí lékaři, dva zubaři a gynekolog. Pečovatelskou službu zajišťuje Oblastní charita Jihlava.\n\nMěstysem prochází silnice II. třídy II/404 spojující Luka nad Jihlavou s městem Brtnicí z jedné strany a se silnicí II/602 z druhé strany. Ostatní silnice jsou III. třídy. Železnice byla v obci vybudována roku 1870, jedná se o trať 240 spojující Brno s Jihlavou. Dopravní obslužnost zajišťují dopravci ICOM transport a České dráhy. Autobusy jezdí ve směrech Jihlava, Brno, Kamenice, Kamenička, Bítovčice, Vržanov, Měřín, Puklice, Řehořov a Velké Meziříčí a vlaky ve směrech Brno a Jihlava. Obcí prochází cyklistické trasy č. 5215 z Kozlova do Uhřínovic, č. 162 z Jihlavy do Bransouzí a modře a červeně značené turistické trasy. Dále zde prochází část cyklostezky Jihlava – Třebíč – Raabs vedoucí převážně údolím řeky Jihlavy.\n\nZákladní škola a Mateřská škola Luka nad Jihlavou je příspěvková organizace zřizovaná městysem Luka nad Jihlavou. Ve školním roce 2014/2015 měla 13 tříd s 270 dětmi. Do školy dojíždí i žáci z okolních obcí – Otín, Předboř, Svatoslav, Bítovčice a Vysoké Studnice. Mateřská škola má tři třídy a kapacitu 75 dětí. Dále v městysi funguje Mateřské centrum Domeček.\n\nKnihovna sídlí v budově obecního úřadu. Místní kulturní středisko Luka nad Jihlavou pořádá řadu kulturních akcí. Muzeum Luka nad Jihlavou bylo otevřeno v roce 2004. Kino Panorama provozují Služby Luka. V Lukách působí Sbor dobrovolných hasičů Luka nad Jihlavou. V městysi působí pionýrská skupina Luka nad Jihlavou, Junák - svaz skautů a skautek ČR, středisko Luka nad Jihlavou má dva oddíly 1. oddíl Orka a 2. chlapecký oddíl. Jednota Orel Luka nad Jihlavou měla v roce 2014 25 členů. Mezi dalšími zájmovými organizacemi jsou zastoupeny Kynologický klub Luka nad Jihlavou, Hudební sdružení JORDÁN, Hudební sdružení Karakum, Veterán Klub Vysočina, Základní organizace Českého zahrádkářského svazu Luka nad Jihlavou a Kamarádi Balkánského Ranče.\n\nSK Buwol Metal Luka nad Jihlavou hrál v sezoně 2014/2015 Krajský přebor mužů a B tým III. třídu mužů v okrese Jihlava. Klub má i mužstva dorostu, starších a mladších žáků a přípravku. V roce 1932 byl založen fotbalový klub SK Slavia Luka. Tělocvičná jednota Sokol Luka nad Jihlavou měla v roce 2014 150 členů, kteří se věnují sportům aerobic, florbal, fotbal, rekreační volejbal, tenis a lyžování. Jednota vznikla v roce 1919, vlastní kurty a sokolovnu postavenou v roce 1928, členové se rovněž zabývají historickým šermem, futsalem i ochotnickým divadlem. U Luk se nachází lyžařské středisko s lanovkou a výukou lyžování.\n\n\n\n\n\n\n"}
{"id": "137571", "url": "https://cs.wikipedia.org/wiki?curid=137571", "title": "Hrob (okres Teplice)", "text": "Hrob (okres Teplice)\n\nMěsto Hrob () se nachází v okrese Teplice, kraj Ústecký. Žije zde obyvatel.\n\nPrvní písemná zmínka o obci pochází z roku 1282, kdy vsi Hrob a vedlejší Verneřice získal do svého majetku osecký klášter. Údajně v té době již stál v Hrobu i kostel – to je ovšem založeno na účelovém výkladu zmíněné listiny. V roce 1341 byla do Hrobu přeložena dálková cesta, která původně vedla přes Osek. To pozitivně ovlivnilo rozvoj obce, stejně jako intenzivní hornické podnikání v širším okolí. Podle soudu historiků se Hrob již za vlády Karla IV. stal městem (poddanským). Těžba stříbra, eventuálně dalších kovů, byla hlavním motorem ekonomiky města. V průběhu druhé poloviny 14. století se středoevropské hornictví dostává do krize, což se nepochybně projevilo i na úpadku Hrobu, který se znovu vzmáhá až po polovině 15.století. V roce 1458 král Jiří z Poděbrad potvrdil městská privilegia. V letech 1477–1478 město Hrob získává právo užívat znak a také právo pečetit červeným voskem. V 16.století se znovu rozvíjí hornická činnost. Do evropských dějin se zapsal zdejší protestantský kostel z roku 1614, který byl 11. prosince 1617 srovnán se zemí ozbrojeným oddílem oseckého hejtmana na příkaz pražského arcibiskupa Jana Lohelia. Kostel v Hrobech byl totiž postaven ze stavebního materiálu, jehož vlastníkem byl osecký klášter, a na klášterním pozemku bez souhlasu kláštera. Přesto se poboření kostela pokládalo za porušení Rudolfova majestátu o náboženské svobodě. Tato událost spolu s uzavřením nekatolického kostela ve východočeském Broumově (rovněž postaveného bez svolení kláštera na klášterním pozemku) vedla k 2. pražské defenestraci a stála na počátku třicetileté války.\n\nKostel sv. Barbory, postavený v průběhu středověku, byl v 19. století novogoticky přestavěn. V průčelní západní věže se nachází zvon z r. 1587 od Wolfa Hilgera a zvon z r. 1874 od Julia Herolda. V minulosti je zde doložen ještě zvon z r. 1640 od Zachariáše Hilgera, který se dnes nachází v klášteře v Oseku, zvon z roku 1792 od Josefa Pitschmanna a blíže neznámý zvon z roku 1760. V západním okně věže se nacházejí dva litinové hodinové cymbály.\n\nKostel navržený ateliérem Schilling & Gräbner z počátku 20. století. Za I. světové války byly původní zvony zrekvírovány, v roce 1920 sem byly pořízeny nové litinové zvony. Nad nimi se nacházejí dva černě natřené litinové cymbály, rozeznívané každou čtvrthodinu hodinovým strojem.\n\n\n\n\n"}
{"id": "137572", "url": "https://cs.wikipedia.org/wiki?curid=137572", "title": "Jabloňov", "text": "Jabloňov\n\nJabloňov () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1361. K pamětihodnostem obce patří mj. nově zrekonstruovaná kaplička s funkční zvonicí. V pravidelných termínech se zde konají malé mše pro místní obyvatele sloužené katolickým farářem z blízké obce Ruda (sídla farnosti).\n\nJelikož se obec nachází na tzv. staré silnici II/602, která spojuje Brno, Jihlavu a Prahu a dříve plnila úlohu dnešní nedaleké dálnice D1, která také prochází katastrem, je obec dostupná autobusem i automobilem. K dispozici jsou linkové autobusové spoje směr Velké Meziříčí (7 km), Brno (45 km), Velká Bíteš (15 km) a Jihlava (35 km), které jsou zajišťovány společnostmi ICOM transport a.s., BDS, ZDAR a.s. aj. Intervaly spojů ve všedních dnech umožňují spojení do výše zmíněných měst v intervalu obvykle 30–60 minut. Přímo do obce vede silnice III/0029 ze silnice II/602.\n\nNachází se zde fotbalové hřiště místního fotbalového klubu \"Družstevník Jabloňov\", k dispozici je zde také oplocené tenisové hřiště s tartanovým povrchem, smíšené zboží \"Ladislav Němec\" a restaurace \"U Šidlů\". V roce 2007 bylo vybudováno nové dětské hřiště v centru obce.\n\nV areálu bývalé základní školy je k dispozici klempířství a pokrývání střech. V protějším družstevním areálu se nachází autoopravna pro menší nákladní i osobní vozy a též palírna alkoholu. V obci jsou také dvě truhlářské dílny a u konce obce směrem na Velké Meziříčí je v objektu bývalého statku autovrakoviště a umělecká kovárna. Významnou firmou na území obce je firma A&J Krejčí, která se specializuje na kamionovou přepravu zboží a různé stavební práce. V objektu výše zmíněného smíšeného zboží \"Ladislav Němec\" je k dispozici ubytovaní pro turisty v podkrovních prostorách domu.\n\n\n"}
{"id": "137573", "url": "https://cs.wikipedia.org/wiki?curid=137573", "title": "Hořepník", "text": "Hořepník\n\nObec Hořepník () se nachází v okrese Pelhřimov v Kraji Vysočina. Žije zde obyvatel. Hořepníkem protéká řeka Trnava, která je levostranným přítokem řeky Želivky. V obci se do Trnavy vlévá zprava Bořetický potok.\n\nPrvní písemná zmínka o obci pochází z roku 1252.\n\n\n\n\n\n\n"}
{"id": "137574", "url": "https://cs.wikipedia.org/wiki?curid=137574", "title": "Chroboly", "text": "Chroboly\n\nObec Chroboly se nachází v okrese Prachatice, kraj Jihočeský. Žije zde  obyvatel.\n\nPrvní písemná zmínka o obci pochází z roku 1317.\n\n\n\n"}
{"id": "137575", "url": "https://cs.wikipedia.org/wiki?curid=137575", "title": "Halámky", "text": "Halámky\n\nHalámky () jsou obec v okrese Jindřichův Hradec v Jihočeském kraji. Žije v nich obyvatel. Obec leží na východním břehu řeky Lužnice, při silnici z Třeboně do Schremsu.\n\nCelé katastrální území původně dolnorakouské obce bylo k někdejšímu Československu připojeno až 31. července 1920 jako součást tzv. Západního Vitorazska, a následně v rámci Čech začleněn do soudního okresu Třeboň stejnojmenného politického okresu.\n\nJedná se o mladší obec, založenou dřevaři a uhlíři okolo roku 1730. První písemná zmínka o obci pochází z roku 1770. Mimo práce v okolních lesích, které vlastnil maďarský hrabě Pálffy se lidé živili výrobou košíků a opálek. Problémem bývalo cestování. Na druhé straně řeky, ve vzdálenosti 1,5 km byla od roku 1870 železniční zastávka Německé, ale překonat 400 m bažin a ramen řeky býval problém, protože most přes řeku byl postaven mnohem později.\n\n"}
{"id": "137586", "url": "https://cs.wikipedia.org/wiki?curid=137586", "title": "Lukov (okres Znojmo)", "text": "Lukov (okres Znojmo)\n\nMěstys Lukov (německy \"Luggau\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1235.\n\nNarodil se tu Adalbert Dungel (1842–1923), rakouský benediktinský mnich, opat kláštera Göttweig a politik, na přelomu 19. a 20. století poslanec Říšské rady.\n\nOd 24. září 2008 byl obci obnoven status městyse.\n\n\n\n"}
{"id": "137588", "url": "https://cs.wikipedia.org/wiki?curid=137588", "title": "Bernd Rabehl", "text": "Bernd Rabehl\n\nBernd Rabehl (* 30. července 1938 v Rathenowu) je německý sociolog a politolog. Patřil k nejznámějším představitelům západoněmeckého levicového svazu SDS, exponoval se význačně jako levicový profesor na berlínské Svobodné univerzitě a byl dlouho počítán k předním teoretikům studentského hnutí a tzv. nové levice v Německu. Jeho pozdější vývoj přiměl mnohé kritiky přirovnat jeho zvrat k neonacistickým názorům k obratu právníka Horsta Mahlera.\n\nNarodil se v městečku Rathenow západně od Berlína. Roku 1960 začal studovat na Humboldtově univerzitě ve východním Berlíně agronomii (dva semestry), opustil však NDR ještě před stavbou zdi a začal studovat v Západním Berlíně sociologii a filosofii. Na Svobodné univerzitě se seznámil s Rudi Dutschkem, se kterým roku 1965 vstoupil do SDS, kde byl v letech 1967/68 činný ve spolkovém představenstvu. V této době také pomohl několika známým k útěku do západního Německa, a navíc v důsledku svých silně kritických spisů a názorů na NDR a tamní zřízení nesměl cestovat do a přes NDR včetně celého východního bloku.\n\nV sedmdesátých a osmdesátých letech 20. století spolupracoval zprvu jako docent na Svobodné univerzitě v Berlíně, roku 1973 ukončuje svou disertaci. Několik let hostoval jako profesor na univerzitě Campina Grande v Brazílii. Dnes žije jako penzista a svobodný autor v Berlíně.\n\nJiž roku 1965 vstoupil do SDS, kde se stal brzo jedním z významných teoretiků západoněmecké mimoparlamentní opozice APO (Außerparlamentarische Opposition). Začátkem sedmdesátých let 20. století byl členem redakční konference časopisu „ProKla“ – „Probleme des Klassenkampfes“ (\"Problémy třídního boje\"), tehdy snad nejznámějšího časopisu nedogmatické, protistalinistické západoněmecké levice, a je také členem vydavatelského kolektivu nakladatelství „Rotbuch“ (\"Rudá kniha\"), o kterém se dá říci totéž.\n\nPro příslušníky takzvané \"generace 68\" se na Svobodné univerzitě v Berlíně stalo povinností navštívit alespoň jeden jeho seminář. V Berlíně učil na Sociologickém institutu, na Ústředním institutu pro sociálněvědecké bádání a na Institutu Otto Suhra (politologická fakulta). Z této doby pochází velká řada jeho prací o marxismu a dělnickém hnutí, kde pojmy jako samospráva, demokracie a svoboda myšlení hrají stěžejní roli.\n\nKoncem 80. let, přibližně po pádu východoněmeckého režimu, se zabýval dějinami SDS a reviduje některé názory, mimo jiné i o Rudi Dutschkem. Během 90. let je v jeho myšlení možno pozorovat jistý zvrat. V prosinci 1998 řečnil před buršáckým studentským sdružením Danubia (spolu s Horstem Mahlerem), nejen v levicových kruzích neslýchaný precendens. Varoval zde před nebezpečím kulturní nadvlády přistěhovalců, což by mohlo vést k úkazům občanské války a terorismu v západní společnosti. Tato řeč byla prostřednictvím Horsta Mahlera předána časopisu Junge Freiheit, kde vyšla podle tvrzení Bernda Rabehla bez jeho souhlasu (znění textu samotného však nepopíral a poté vícekrát do tohoto časopisu sám přispěl). V rozhovoru pro Deutsche Stimme poznamenal na adresu svých kritiků: „V posledním důsledku jsem svém dřívějšímu myšlení zůstal věren, pouze mezitím došlo k posunutí politických pozic. Co se dříve pokládalo za levicové, platí dnes jako pravicové“. V rozhovoru s radikálně pravicovým časopisem National Zeitung pak Rabehl své pozice označuje jako zcela typické pro bývalé aktivisty APO.\n\nNa rozdíl od inklinace bývalého advokáta Horsta Mahlera k neonacistickým tendencím vyvolal jeho zvrat o to více neporozumění a kritiky, protože býval počítán k předním hlavám a teoretikům studentského hnutí. Institut Otto Suhra se pokusil odvolat povolení k vyučování; to se ukázalo jako neproveditelné, proto se jej rozhodl nepověřovat vedením seminářů. Ztratil také místo docenta v odborové nadaci Hanse Böcklera a vystoupil z Německého odborového svazu DGB (vstoupil poté do Křesťanského odborového svazu CGB, ze kterého však byl roku 2005 vyloučen). Po roce 2005 vystoupil vícekrát na shromážděních neonacistické NPD. V roce 2009 se o něm vážně uvažovalo jako o společném kandidátovi NPD a DVU na spolkového prezidenta, dokonce dal stranám svůj předběžný příslib, ale ze strachu z politické perzekuce a mediálních kampaní proti své osobě z kandidatury nakonec couvl.\n\n\n\n"}
{"id": "137590", "url": "https://cs.wikipedia.org/wiki?curid=137590", "title": "Šanov (okres Znojmo)", "text": "Šanov (okres Znojmo)\n\nObec Šanov (německy \"Schönau\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1046.\n\n\nZa severním okrajem zastavěného území obce se nachází uzlová železniční stanice Hrušovany nad Jevišovkou-Šanov, ve které se stýkají železniční tratě Brno – Hrušovany nad Jevišovkou-Šanov, Hrušovany nad Jevišovkou-Šanov – Hevlín (bez pravidelné osobní dopravy) a Břeclav–Znojmo. Také zastávka Hrabětice na trati do Hevlína leží v Šanově.\n\n\n"}
{"id": "137591", "url": "https://cs.wikipedia.org/wiki?curid=137591", "title": "Mikulovice (okres Znojmo)", "text": "Mikulovice (okres Znojmo)\n\nMěstys Mikulovice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1314 (de Niculowicz). Od roku 1493 do roku 1568 byly v majetku želivského premonstrátského kláštera. Na městečko na žádost želivského opata Martina II. Strahlického povýšeny Ferdinandem I. roku 1588 s udělením privilegií, které potvrdil Rudolf II. roku 1599. Od roku 1622 se staly zbožím strahovského kláštera. V první polovině 18. století byla vystavěna obytná budova v klášterním dvoře, který byl do roku 1666 majetkem rytmistra Jana Klagra, pro potřeby ubytování příslušníků kláštera a jako sídlo úředníků (někdy označována jako zámek). Stará škola (uváděná již roku 1657) se zřítila roku 1800. Nově vystavěna 1807, vyhořela 1850. Nová budova školy pochází z roku 1909. Roku 1331 doložena fara. Městys byl velmi postižen třicetiletou válkou, ze 47 usedlostí bylo ještě v roce 1672 19 pustých.\n\nV letech 1976–1980 vybudován kulturní dům a mateřská škola. Od 27. června 2008 jsou Mikulovice opět městysem.\n\n\nNa východním okraji obce se nachází přírodní památka Mikulovické jezero.\n\n\n\n"}
{"id": "137592", "url": "https://cs.wikipedia.org/wiki?curid=137592", "title": "Těšetice (okres Znojmo)", "text": "Těšetice (okres Znojmo)\n\nObec Těšetice (německy \"Töstitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1260.\n\n\n\n"}
{"id": "137593", "url": "https://cs.wikipedia.org/wiki?curid=137593", "title": "Vracovice (okres Znojmo)", "text": "Vracovice (okres Znojmo)\n\nObec Vracovice (německy \"Edenthurn\") se nachází v okrese Znojmo v Jihomoravském kraji. Vesnice leží vpravo u silnice II/398 Znojmo-Vranov nad Dyjí. Žije zde obyvatel.\n\nPrvní písemná zmínka o obci pochází z listiny krále Jana Lucemburského z roku 1323, v níž si s panem Jindřichem z Lipé vyměnil vranovské statky za tachovské. V období mezi 15. a 17. stoletím patřila obec k vranovskému panství. Poté připadla do majetku Nového Hrádku. Roku 1761 byla postavena kaple svatého Michala, k níž v roce 1802 přibyla sakristie. Před první světovou válkou byly Vracovice ryze zemědělskou obcí. Pracoval zde i lihovar.\n\n\n\n"}
{"id": "137594", "url": "https://cs.wikipedia.org/wiki?curid=137594", "title": "Příbor", "text": "Příbor\n\nPříbor má více významů:\n\n"}
{"id": "137600", "url": "https://cs.wikipedia.org/wiki?curid=137600", "title": "Hodonín (okres Blansko)", "text": "Hodonín (okres Blansko)\n\nHodonín je obec v okrese Blansko v Jihomoravském kraji. Nachází přibližně 9 km západně od Kunštátu v nadmořské výšce 468 m. Žije zde obyvatel.\n\nPrvní písemná zmínka o obci pochází z roku 1360. Hodonín původně náležel panství pánů z Lomnice, následně panství pernštejnskému a od roku 1540 byl v držení Černovic.\n\nPoblíž obce byl v období druhé světové války zřízen shromažďovací tábor Hodonín u Kunštátu určený pro romskou populaci. Nedaleko romského tábora se nacházel i společný romský hřbitov.\n\n\n\n"}
{"id": "137601", "url": "https://cs.wikipedia.org/wiki?curid=137601", "title": "Černovice (okres Blansko)", "text": "Černovice (okres Blansko)\n\nObec Černovice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci je z roku 1286, kdy se připomíná místní fara. Černovice byly od roku 1455 poddány hradu Louce, od roku 1496 spadaly pod pernštejnské panství.\n\n\n\n"}
{"id": "137602", "url": "https://cs.wikipedia.org/wiki?curid=137602", "title": "Petrovice (okres Blansko)", "text": "Petrovice (okres Blansko)\n\nObec Petrovice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1374, kdy ves a tvrz v Petrovicích držel Mikuláš z Petrovic a po něm Vilém a Pavel z Petrovic. Další písemná zmínka pochází z roku 1378, kdy Unka z Majetína prodal Vilémovi a Elišce z Rohatce petrovické zboží se sousedním Vavřincem a Podolím. V roce 1398 koupil Petrovice Smil z Osového. V roce 1406 spálil tvrz vdově Bětce z Osového Vok IV. z Holštejna. Roku 1418 prodal Hynek z Osového Petrovice Alšovi z Kunštátu a Lysic. Od roku 1446 náležely Petrovice do rájeckého panství a jejich dějiny jsou také spjaty s nedalekým městečkem Rájcem.\n\nPočátkem 17. století bylo v obci 16 domů, po třicetileté válce z nich bylo 5 pustých. Roku 1875 v obci žilo 284 obyvatel. V roce 1900 šlo o 83 domů a 594 obyvatel.\n\n\n\n\n"}
{"id": "137603", "url": "https://cs.wikipedia.org/wiki?curid=137603", "title": "Kunice (okres Blansko)", "text": "Kunice (okres Blansko)\n\nObec Kunice se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349.\n\n\n\n"}
{"id": "137604", "url": "https://cs.wikipedia.org/wiki?curid=137604", "title": "Operace Bagration", "text": "Operace Bagration\n\nOperace Bagration (rusky Oперация Багратио́н) neboli sovětská letní ofenzíva 1944 byla jedna z největších bitev Velké vlastenecké války. Krycí název měl připomínat carského generála P. I. Bagrationa, který zahynul v bitvě u Borodina. Letní ofenzíva sovětských vojsk byla připravována za stavu, kdy se německým vojskům podařilo stabilizovat frontu a vést poměrně úspěšné obranné boje. Sovětské velení počítalo s tím, že západní spojenci otevřou západní frontu, což bylo dohodnuto již na Teheránské konferenci 30. listopadu 1943. Maršál Georgij Konstantinovič Žukov vypracoval odvážný plán, který spočíval v hlavním úderu tam, kde ho Němci neočekávali – v Bělorusku. Tamní bažinatý terén byl zdánlivě jakékoliv operaci tankových vojsk neprostupný, německá obrana zde byla velmi slabá. Současně s tímto útokem měly být zahájeny boje v Pobaltí a po provedení hlavního útoku měla následovat ofenzíva na Ukrajině.\n\nDo bitvy šla Rudá armáda s impozantní silou. 1. pobaltský, 3. 2. a 1. běloruský front měly 2,5 miliónu mužů, 22 000 děl a minometů, 2 000 kaťuší, 4 080 tanků a samohybných děl a 6 000 letadel. Bojů se též účastnilo dálkové letectvo a Dněperská válečná flotila, významnou složku tvořilo zhruba 150 000 partyzánů na území Běloruska a Litvy. Koordinované partyzánské akce začaly již dne 20. června 1944.\n\nByly vyhazovány mosty, ničeny koleje, přerušovány zásobovací trasy, přepadávány německé kolony se zbraněmi a válečným materiálem. Operace Rudé armády byly zahájeny v den třetího výročí napadení SSSR 22. června 1944 útoky vojsk 1. pobaltského a 3. běloruského frontu. Hlavní útok s mohutnou dělostřeleckou přípravou začal dne následujícího. Nejdůležitější úder vedla přes pripjaťské bažiny vojska 1. běloruského frontu generála K. K. Rokossovského. Sovětská armáda zde postavila haťové cesty, kterými projela i těžká bojová technika. Pro německé generály byl tento manévr ohromným překvapením a šokem, protože v místech útoku byla jen slabá obrana, která byla smetena. Vojska 2. běloruského frontu pronikla do 27. června až k Dněpru a 28. června dobyla Mogilev. 1. pobaltský front prolomil na vitebském směru německou obranu a do 29. června obklíčil a zničil německý armádní sbor. 1. běloruský front obklíčil v prostoru Bobrujska 6 německých divizí. Německé skupině armád Střed (\"Mitte\") začala hrozit úplná porážka, takže Hitler rozhodl vyměnit maršála Busche polním maršálem Walterem Modelem. Ten se pokusil přemístit z jihu několik divizí, jejichž pohyb však byl omezen činností partyzánů. Sovětská armáda provedla klešťový obchvat a dne 3. července osvobodila běloruské hlavní město Minsk ze dvou stran. Obklíčené svazky pěti německých sborů se snažily dostat ze sevření, avšak veškerá snaha byla marná. Do 11. července činily ztráty Němců jen v tomto kotli 70 tisíc padlých a 40 tisíc zajatých vojáků.\n\nJak správně Sověti předpokládali, část německých sil z Ukrajiny byla přemístěna na pomoc obraně v Bělorusku. Dne 13. července proto zahájila vojska 1. ukrajinského frontu pod vedením maršála I. S. Koněva útok na Lvov a Sandoměř – Lvovsko-sandoměřskou operaci. V polovině července obsadila Rudá armáda hlavní město Litvy Vilnius (Vilno) a pokračovala v útoku v Pobaltí, přičemž cílem mělo být odříznutí skupinu armád Sever od zbytku Třetí říše.\n\n3. běloruský front obsadil Kovno a Vilno a pronikal až k hranicím Východního Pruska, 1. běloruský front prolomil u Kovelu německou obranu a 24. července vstoupila jeho vojska do polského města Lublin. Na Ukrajině pronikla Rudá armáda 29. července až k Visle, vstoupila na polské území a na jihu si připravila dobrou pozici na osvobození Moldavské SSR a na útok na Rumunsko. Koncem července postoupily jednotky Rudé armády a polské východní armády až k Varšavě, kde 1. srpna vypuklo povstání. Zde se názory historiků na další vývoj liší. Dle názoru jedněch Stalin nechal zastavit boje a povstání nekomunistického polského odboje utopit v krvi. Jiní historikové oponují tím, že sovětská a polská vojska se pokoušela o útoky na Varšavu, ovšem byla odražena zkonsolidovanou německou obranou. Je nutno brát i v úvahu, že po více jak čtyřicetidenním útoku, kdy Rudá armáda překonala několik set kilometrů a svedla těžké boje, byli již vojáci unaveni, bylo třeba doplnit početní stavy, zajistit zásobování vojsk. Rudá armáda ovšem dlouho odmítala byť jen poskytnout povstalcům přísun zbraní a střeliva. Dílčí boje trvaly ještě do 29. srpna, ale sovětská vojska již žádných výrazných úspěchů nedosáhla a fronta se stabilizovala.\n\nPorážka měla pro nacistické Německo nedozírné následky. Sovětská vojska měla otevřenou cestu jak na Balkán a do Maďarska, tak zejména do Polska, Východního Pruska a Slezska, potažmo na Berlín. Wehrmacht pozbyl velké množství mužů i bojové techniky a ztrácel i svoji prestiž. Rudá armáda zajala několik desítek tisíc německých vojáků a 20 generálů a vysokých důstojníků. 17. července 1944 je Stalin nechal pochodovat v čele zástupu ulicemi Moskvy. Pochodu německých zajatců mlčky přihlíželi kromě tisíců Moskvanů i desítky zahraničních novinářů, což bylo pro Hitlera další kruté ponížení. Operace Bagration a otevření druhé fronty v Normandii znamenaly i dobrý počin koordinace mezi spojenci, což mělo i příznivý vliv na postup na obou frontách.\n\nV důsledku rychlého postupu sovětských vojsk vypuklo 1. srpna Varšavské povstání. Stalin však odmítl poskytnout povstalcům pomoc, protože většinu z nich tvořili přívrženci Londýnské exilové vlády. Jejich likvidace by jeho záměrům s Polskem jen prospěla. Po skončení tvrdých bojů v prvních říjnových dnech roku 1944 zůstaly z Varšavy pouze ruiny. Sovětská vojska, které prošla v průběhu 6 týdnů bojů 600 km, byla vyčerpaná a nebyly schopny dále postupovat. Celkově měla asi 180 000 mrtvých a pohřešovaných a dalších 578 000 raněných. Německé ztráty se dle zdrojů různí, podle Zalogy se vyšplhaly až na 300 000 mrtvých a přes 150 000 zajatých. Bylo zničeno 17 divizí a 3 brigády, 50 německých divizi ztratilo více než polovinu své živé síly. Německé ztráty byly srovnatelné s bitvou u Stalingradu. Operace měla za následek i značné ztráty v německém velitelském sboru. Padlo 9 generálů, včetně 2 velitelů sborů, 22 generálů bylo zajato, z toho 4 velitelé sborů; generálmajor Hahn, velitel 197. pěchotní divize se stal 24. června nezvěstný, generálporučíci Zutavern a Philipp z 18. divize tankových granátníků a 134. pěchotní divize spáchali sebevraždu.\n\nStrašné porážky Německa na obou frontách vyústily ve spiknutí německých důstojníků, kteří se 20. července 1944 pokusili o atentát na Hitlera. Vůdci Třetí říše se podařilo vyváznout pouze s lehkými zraněními.\n\nBoje na východní frontě však dále pokračovaly. 14. srpna se rozhořely těžké boje severozápadně od Lvova, v oblasti Sandoměře, kde pokračovaly boje v rámci lvovsko-sandoměřské operace. Sovětská vojska se při tom dostala několik desítek kilometrů od hranic Slovenska a tím indukovala sled nezvratných událostí, které vyústily k začátku Slovenského národního povstání.\n\n\n"}
{"id": "137607", "url": "https://cs.wikipedia.org/wiki?curid=137607", "title": ".sy", "text": ".sy\n\n.sy je internetová národní doména nejvyššího řádu pro Sýrii.\n\nRezervované domény 2. úrovně:\n.edu.sy, .gov.sy, .net.sy, .mil.sy, .com.sy, .org.sy\n\n"}
{"id": "137608", "url": "https://cs.wikipedia.org/wiki?curid=137608", "title": "Věznice Minkovice", "text": "Věznice Minkovice\n\nVěznice Minkovice v Šimonovicích-Minkovicích u Liberce vznikla podle veřejně dostupných zdrojů na základě tajného rozkazu tehdejšího ministra vnitra ČSR Rudolfa Baráka z 1. 3. 1958 jako represivní zařízení komunistického režimu se zásadním vymezením. Byla umístěna v sousedství areálu továrny Preciosa, mezi Minkovicemi a Pilínkovem. Zpočátku šlo o zcela \"tajný lágr\". Byla až do roku 1990 „tvrdou“ věznicí nejen pro kriminální vězně, ale i pro politické vězně Československé socialistické republiky. Smíšení politických vězňů, obvykle prvotrestaných, s kriminální subkulturou, tvořenou především recidivisty, bylo sofistikovaným nástrojem politického útlaku. Do Minkovic byli kromě kriminálních recidivistů přednostně umísťováni vězni, kteří byli odsouzeni za tzv. politické paragrafy, zejména za pobuřování, podvracení a rozvracení republiky, další trestné činy proti republice a státům socialistické soustavy atd., ale i za tzv. \"zástupné\" trestné činy s politickým podtextem, což byl obvyklý \"styl\" české justice.\n\nVěznění v Minkovicích bylo nelidské, pokořující, nebezpečné fyzickému a psychickému zdraví. Obvyklou metodou převýchovy vězňů bylo omezování stravních dávek, bití, umísťování v OVKT (tzv. Oddělení výkonu kázeňských trestů), ZO (tzv. Zvláštní oddělení s vysokými pracovními normami, oddělení od ostatních spoluvězňů, omezené dávky stravy), šikana na pracovišti, ponižování, komplexní dehonestace, fyzické týrání.\n\nRecidivisté měli svou kriminální autoritou likvidovat politické vězně,avšak tento záměr většinou nefungoval, političní vězni měli i v této komunitě výsadní postavení. V Minkovicích byli mj. vězněni disidenti Petr Cibulka, Jiří Wolf, Jiří Gruntorád, Jiří Chum, Jiří Kubík a a další.\n\nV Minkovicích byli kromě kriminálních recidivistů vězněni i lidé, kteří byli odsouzeni za ilegální opuštění republiky, tzv. \"kopečkáři\", také lidé, jejichž opuštění republiky bylo sice amnestováno, byli už občany jiných zemí, měli německé, švédské, kanadské, americké, australské, švýcarské pasy atd., ale při opětné návštěvě tehdejší ČSR či ČSSR byli zatčeni, obviněni a odsouzeni za špionáž, její přípravu a podobně. Jednalo se o politicky vykonstruované procesy. Řada politických vězňů se ocitla v Minkovicích po odsouzení za \"zástupné\" trestné činy, krádeže, rozkrádání majetku v socialistickém vlastnictví, loupeže, neoprávněné užívání majetku státu, podvodu a podobně. Vedle sebe museli žít vrah, zloděj, švýcarský hoteliér, švédský sedlář či australský farmář.\n\nJednalo se o pracovní tábor, kde státní aparát ovládaný komunistickou stranou za pomoci Státní bezpečnosti v rozporu s lidskými právy trýznil vězně psychickým terorem, hladem a nelidskou prací při výrobě bižuterie s extrémně nadsazenými pracovními normami.\n\nV podniku Preciosa se vyráběly především tzv. šatony pro křisťálové lustry a bižuterní výrobu ze skla, určené převážně na export. Otrocká práce vězňů tak přinášela ČSSR cenné devizy, ale vězni byli placeni pár korunami na hodinu, z nichž jim byly ještě strhávány částky za stravu a údržbu. Obecným jevem této práce byla vážná zranění a zcela bezprecedentní zdravotní následky. Rovněž fyzická napadení, absolutní ignorance ochrany proti škodlivým následkům pracovního prostředí. Již tehdy byl ředitelem podniku Preciosa Ludvík Karl, dnešní majitel, mj. vlastník fotbalového klubu FC Slovan Liberec. Věznice v Minkovicích (vězni přezdívaná \"Minkau\") byla zrušena hned v únoru roku 1990, část budov byla zbořena. Většina minkovických vězňů byla počátkem února 1990 eskortována do věznice Ostrov nad Ohří, a to včetně zbytku v té době ještě nepropuštěných vězňů politických, jako například Viktora Dedery.\n\nV ústavu sboru nápravné výchovy Liberec II., jak zněl oficiální název, panovaly z komunistických pracovních táborů patrně nejkrutější poměry. Systém doháněl vězně k úplnému zoufalství, sebevraždám a zničení fyzického i psychického zdraví (v souladu s cílem postupné eliminace nepřátel tehdejšího politického režimu). Mezi oběti Minkovic je počítán Pavel Wonka, který byl hned první den po umístění zmlácen tak, že jeho stav vyžadoval hospitalizaci, ale bylo mu to odmítnuto.\n\nVe volbách v roce 2005 byl do Poslanecké sněmovny Parlamentu České republiky za Liberecký kraj zvolen Josef Vondruška, člen KSČM a v letech 1972-1990 brutální „vychovatel“ (bachař vyššího stupně) z Minkovic (ve funkci poslance parlamentu byl do roku 2010). Byl členem federálního parlamentu i v roce 1992. V 70. a 80. letech patřil k nejbrutálnějším \"bachařům\" v Minkovicích.\n\n\n"}
{"id": "137610", "url": "https://cs.wikipedia.org/wiki?curid=137610", "title": "Ťačiv", "text": "Ťačiv\n\nŤačiv (česky též \"Tjačevo\" / \"Ťačovo\" / \"Tjačev\", , , , ) je město ležící v Maramurešské kotlině na pravém břehu Tisy na Ukrajině, sídlo stejnojmenného rajónu. Přesněji se nachází 136 km východně od Užhorodu. Dle sčítání obyvatelstva (2001) mělo 9 800 obyvatel, z čehož čtvrtinu tvoří Maďaři. Počet obyvatel města s aglomerací přesáhl (v roce 2010) 19 000.\n\nNázev \"Ťačiv\" má své kořeny nejspíš v německém označení \"Teutschau\", tedy „Německá paseka“.\n\nŤačiv založili pravděpodobně osadníci ze Saska v 11. století. První písemné zmínky dokládají Ťačivu (společně s Chustem a Sighetem) titul královského města se všemi odpovídajícími privilegii, další přibývala i v následujících letech. Obyvatelé Ťačivu směli např. „lovit ryby, pást svá stáda na královských pozemcích nebo obchodovat bezcelně“.\n\nV roce 1514 se obyvatelé Ťačivu aktivně zapojili do maďarského protifeudálního povstání. Po jeho potlačení byl Ťačiv označen za buřičské město a následně byl vypleněn.\n\nPo roce 1918, kdy se Rakousko-Uhersko rozpadlo , se Ťačiv stal součástí Československa. \n\nV dalších letech byl osud Ťačivu stejný jako celé Zakarpatské Ukrajiny, do roku 1945 Podkarpatské Rusi. Po II. světové válce se menší část města na pravém břehu Tisy octla pod rumunskou správou.\n\nV roce 1944 strhla rozvodněná Tisa železný most do Rumunska, který později nebyl obnoven, i když se podle zpráv z roku 2018 o novém mostě uvažuje. Největší povodeň přišla zatím v roce 1970, kdy se Tisa rozlila do výšky střech během pouhých dvou hodin.\n\nV Ťačivu je rozšířeno ovocnářství, především pěstování jablek.\n\nHlavní osu města tvoří ulice Nezaležnosti (Nezávislosti), kde nedaleko sebe leží tři významné kostely. Kamenný reformovaný kostel pochází z 15. století, na základech chrámu ze 13. století. Reformovaným se stal v roce 1556. Do roku 1944 se tu nacházela největší maramurešská knihovna. Na konci 20. století vyrostla vedle kostela reformátorská fara. Uprostřed šedivé zástavby přitahuje tato nová čtyřpatrová budova pozornost kolemjdoucích.\n\nŘeckokatolický kostel pochází z roku 1852. V roce 1948 chrám začal sloužit pravoslaví, po zákazu řeckokatolické církve. Dnes slouží opět řeckým katolíkům.\n\nKatolický kostel má v rodném listu rok 1780. V roce 1993 byl rekonstruován, v hnědé barvě.\n\nAktuálně se v Ťačivu staví nový pravoslavný chrám.\n\nS Ťačivem jsou spojeny poslední roky života maďarského malíře Simona Hollósyho. Ten od roku 1886 vedl mnichovskou uměleckou školu. Od roku 1904 se svými žáky pravidelně přijížděl do Ťačiva. Před 1. světovou válkou přesídlil do Ťačiva natrvalo. Zachoval se dům, ve kterém žil. Hollósyho díla opatruje budapešťská národní galerie. Před ťačivským reformátorským kostelem najdeme Hollósyho bustu.\n\nV Ťačivu dále stojí pomník spisovatele Tarase Ševčenka a tankisty Stěpana Vajdy. Socha V. I. Lenina byla snesena.\n\n\n"}
{"id": "137619", "url": "https://cs.wikipedia.org/wiki?curid=137619", "title": "Arnoldka", "text": "Arnoldka\n\nJeskyně Arnoldka se nachází v Českém krasu jižně od obce Bubovice. Jeskyně byla objevena v roce 1972 štěrbinou v lomu Čeřinka, o dva roky později pak byl proražen horní vchod. Jeskyně je třetí nejdelší (1360 m) a zároveň nejhlubší jeskyní v Čechách.\n\nNejvýznamnější části tohoto propasťovitého systému jsou rozsáhlé chaotické Bludiště tvořené rozeklanými puklinami, šikmými komíny a ementálovitými chodbičkami až ve třech patrech nad sebou, dále dóm Naděje, chodby Potoční a Mlaskačka, odkud jeskyně pokračuje svoji největší prostorou Příbův dóm. Hlavní tah příkře pokračuje až do nejhlubšího místa v jeskyni Jezerního dómu nacházejícího se v hloubce 111 m, který je zaplaven jezerem hlubokým až 20 m, které občas zmizí. Poslední velkou prostorou jeskyně je Panoptikální tah s Vysokým dómem.\n\nV sousedství jeskyně se v lomu Čeřinka nachází 630 m dlouhá a 87 m hluboká jeskyně Čeřinka. Jihovýchodně od jeskyně se pak nachází soustava vápencových lomů Malá a Velká Amerika.\n\n"}
{"id": "137624", "url": "https://cs.wikipedia.org/wiki?curid=137624", "title": "Čeřinka", "text": "Čeřinka\n\nPropasťová jeskyně Čeřinka se nachází ve stejnojmenném lomu v Českém krasu jižně od obce Bubovice. Jeskyně byla objevena v roce 1969 a je jednou z nejhlubších jeskyní v Čechách.\n\nJeskyně je tvořena převážně strmě ukloněnými chodbami a puklinovitými dómy, rozloženými ve třech výškových horizontech. Nejvýznamnějšími prostorami v jeskyni jsou Řícený dóm, Krápníková chodba a největší prostora v jeskyni, až 30 m vody zatopený Vodní dóm.\n\nV sousedství jeskyně se v lomu nachází 1360 m dlouhá a 111 m hluboká Arnoldka. Jihovýchodně od jeskyně se pak nachází soustava vápenových lomů Malá a Velká Amerika.\n\n"}
{"id": "137626", "url": "https://cs.wikipedia.org/wiki?curid=137626", "title": "Arcaicam Esperantom", "text": "Arcaicam Esperantom\n\nArchaické esperanto (v archaickém esperantu \"Arcaicam Esperantom\", v běžném esperantu \"Arĥaika Esperanto\") je varianta esperanta, používaná k navození dojmu starobylosti textu. Byla vytvořena převážně ze stylistických důvodů, protože bylo nutné přeložit do esperanta archaicky znějící texty a přitom zachovat jejich archaičnost (ze stejného důvodu byly pro esperanto vytvořeny vulgarismy, které v něm původně neměly existovat). Poprvé tuto variantu publikoval Manuel Halvelik v roce 1969. Archaické esperanto je odvozeno převážně z latiny a od esperanta se podstatně liší.\n\nRozdíly mezi Arcaicam Esperantom a běžným esperantem jsou zejména tyto:\n\nV zápisu:\n\n\nZájmena:\n\n\nGramatické rozdíly:\n\n\"(příklady jsou uvedeny v pořadí \"běžné esperanto\" → \"archaické esperanto\")\"\n\n\nSlovní zásoba\n\nSlova utvořená v běžném esperantu příponou \"mal-\" mají v archaickém esperantu vlastní výrazy.\n\nTabulková slova\n\n"}
{"id": "137627", "url": "https://cs.wikipedia.org/wiki?curid=137627", "title": "Jonatan Netanjahu", "text": "Jonatan Netanjahu\n\nPodplukovník Jonatan „Joni“ Netanjahu (hebrejsky: יונתן \"יוני\" נתניהו; narozen 13. května 1946, New York, USA – 4. července 1976, Entebbe, Uganda) byl izraelský voják a národní hrdina, velitel elitní jednotky Sajeret Matkal. Jeho mladší bratr Benjamin Netanjahu byl v letech 1996–1999 izraelským premiérem a do této funkce se vrátil 31. 3. 2009.\n\nZa odvahu během Jomkipurské války mu byla udělena medaile Za zásluhy. Během této války velel zvláštní výsadkové jednotce, která při záchranné operaci evakuovala podplukovníka Naty Jossiho u Tel Šamsu. Velel rovněž útoku osmi mužů proti dvanáctičlennému syrskému komandu. Tuto operaci později popsal Netanjahuův kolega slovy:\n\nV roce 1976 byl velitelem protiteroristické operace v Entebbe, při které došlo k osvobození rukojmích unesených palestinskými teroristy a odvlečených do Ugandy. Při této misi byl zabit kulkou do srdce. Na jeho počest byla přejmenována na operaci Jonatan (). Jeden jeho přítel jej popsal následovně: \n\nV roce 2005 byl v internetové soutěži 200 největších Izraelců deníku \"Ynet\" zvolen 13. největším Izraelcem všech dob.\n\n\n\n"}
{"id": "137631", "url": "https://cs.wikipedia.org/wiki?curid=137631", "title": "Tramvajová doprava v Geře", "text": "Tramvajová doprava v Geře\n\nVýchododurynské město Gera má vlastní tramvajovou síť. Jedná se o malý provoz, tvoří jej městská trať, která prochází Gerou ze severovýchodu na jihozápad, spolu s krátkými odbočkami do čtvrti Lusan a na nádraží Zwötsen. V roce 2006 byla zprovozněna zcela nová trať ve směru sever – jih. Rozchod kolejí zde činí 1000 mm, provozovatelem celé sítě je společnost GVB.\n\nTramvajový provoz v Geře je po hallenserském druhý nejstarší stále funkční v Německu. Jeho historie započala 22. února 1892, když první dvě, celkem 8,6 km dlouhé tratě, spojily spolu čtvrtě Tinz a Debschwitz (první) a Untermhaus a Lindenthal (druhá). 1. dubna 1893 se objevila i třetí trať vedoucí zhruba ve směru současné městské trati. Hlavním přestupním bodem, kde se linky křížily, se stala ulice Heinrichstrasse, a tento význam jí zůstal dodnes. Po otevření úzkorozchodné dráhy do Wuitz-Mumsdorfu získal gerský tramvajový provoz spojení s průmyslovými závody v okolí města, čehož bylo až do roku 1945 využíváno.\n\nV 50. letech došlo krátkodobě opět k oživení tramvajové dopravy. Otevřena byla nová trať do Zeulsdorfu a také k nádraží Zwötzen. Obrat ale nastal v letech šedesátých, tehdy bylo rozhodnuto vládou NDR zrušit tramvajové provozy v městech, která mají méně než 200 000 obyvatel, k nimž se Gera řadí. Úseky v centru města byly zrušeny postupně (v letech 1967 a 1971) a nakonec zbyla jen jediná městská trať. Jednalo se o tendenci, která byla obvyklá v této době v celé Evropě, a také i v tehdejší ČSSR.\n\nNově vybudované sídliště Lusan na jihozápadě města však také potřebovalo vhodné dopravní spojení, a tím se nakonec ukázala právě tramvaj. Trať sem zprovoznil místní dopravní podnik roku 1979, a nejen to; zakoupeny byly po dlouhé době i nové tramvaje, a to československé výroby, typu Tatra KT4D. První dodávky nových vozů začaly roku 1978, to byly zakoupeny první dva. V roce 1981 je následovalo dalších 8, dodávky pokračovaly až do roku 1990, kdy přišlo posledních 5 kusů. Celkem tak bylo z ČKD Tatry Smíchov dodáno 60 nových tramvajových vozů. Podobně byla zajištěna doprava do dalšího sídliště, které vzniklo v druhé polovině 80. let na druhém (severovýchodním) konci města a nese název Bieblach. Nová trať sem vede od původní konečné ze čtvrti Tinz. \n\nPo znovusjednocení Německa byla zahájena modernizace tramvajového provozu tak, aby odpovídal západoněmeckým a evropským standardům. Staré tramvaje, vyrobené vagónkou VVB LOWA (později VEB Waggonbau Gotha) v 50. a 60. letech, byly vyřazeny z provozu jako první. V 90. letech byly následně zrekonstruovány tratě, na mnoha místech je tak tramvajová trať ocitla zcela mimo vozovku silniční komunikace. Tramvajová doprava začala být též preferována na křižovatkách. V roce 1999 GVB nechal modernizovat své vozy KT4D tak, že mezi původní dva vložil třetí, nízkopodlažní článek. Celá přestavba tramvají probíhala v pražských ČKD Dopravních systémech. Takto upravené tramvaje nesou označení KTNF8.\n\nV letech 2002 a 2006 probíhala výstavba zcela nové tratě rychlodrážního charakteru, která vede severojižním směrem. Spojila tak městskou část Untermhaus s nádražím, přestupním uzlem Heinrichstraße a čtvrtí Zwötzen na jihu města. Nasazena jsou na ni moderní nízkopodlažní vozidla typu NGT8G, které dodala firma ALSTOM \"Salzgitter\". Tříčlánková tramvaj je dlouhá 28 metrů, široká 2,4 m a poskytuje 80 míst k sezení. Trať je vedena většinou na vlastním tělese, oddělena od ostatních komunikací. Má moderně pojaté zastávky a při jejím budování bylo vynaloženo také jisté úsilí i do rekultivace pozemků v okolí stavby.\n\nV souvislosti s otevřením zcela nové trati bylo také přepracováno linkové vedení navazujících autobusových spojů; získaly charakter spíše napaječe tramvají.\n\nVozový park tvoří tramvaje typu Tatra KT4D v počtu čtyřiceti šesti kusů a osmi nízkopodlažních tramvají typu KTNF8. Po zahájení provozu na nové lince se v Geře objevily ještě vozy typu NGT8G, původem vyrobené Alstomem. První dva uvedené typy tramvají bývají spřahovány do souprav. Kromě těchto všech vlastní místní DP také ještě vozy historické.\n\n\n"}
{"id": "137634", "url": "https://cs.wikipedia.org/wiki?curid=137634", "title": "František Lexa", "text": "František Lexa\n\nFrantišek Lexa (5. dubna 1876, Pardubice - 13. února 1960, Praha) byl český egyptolog, zakladatelem české egyptologie. Působil také jako profesor egyptologie na Karlově univerzitě a přispěl k založení Československého egyptologického ústavu.\n\nNarodil se v rodině právníka v Pardubicích. Rodina se v 80. letech 19. století odstěhovala do Prahy, kde navštěvoval gymnázium v Žitné. Mezi jeho učitele patřil i Alois Jirásek, který vyučoval zeměpis a dějepis. Po gymnáziu nastoupil na Filozofickou fakultu Karlo-Ferdinandovy univerzity. Mezi jeho spolužáky patřil Zdeněk Nejedlý. Přednášel mu mimo jiné T. G. Masaryk.\n\nPo studiích učil krátce středoškolskou matematiku a fyziku na malostranském gymnáziu a na C. K. Vyšším gymnasiu v Hradci Králové, ale jeho zájem směřoval k filozofii a psychologii. Odtud se dostal k zájmu o původ písma a studiu staroegyptského písma. V roce 1905 se začal učit starou egyptštinu a přeložil jednu kapitolu Knihy mrtvých. Překlad náhodou získal profesor orientalistiky Rudolf Dvořák a ten ho doporučil ke studiu egyptštiny u profesora Adolfa Ermana v Berlíně.\n\nPo roce studií v Berlíně studoval Lexa několik měsíců démotštinu ve Štrasburku a rozhodl se vydat vlastní mluvnici démotštiny. Po návratu do Prahy opět učil na gymnáziu, ale zároveň připravoval svou habilitační práci \"O poměru ducha, duše a těla u Egypťanů Staré říše\". Svou práci zveřejnil po skončení první světové války.\n\nPo vzniku Československa byl na Karlově univerzitě zájem o orientalistiku a Lexa zde mohl od roku 1919 bezplatně přednášet egyptologii. V roce 1927 získal placené místo mimořádného profesora. Během této doby napsal několik knih, o něž byl velký zájem. To přispělo ke zřízení Egyptského semináře na Karlově univerzitě, jehož jediným řádným profesorem se stal právě František Lexa. Ve školním roce 1934/35 byl zvolen děkanem Univerzity Karlovy.\n\nV 50. letech 20. století inspiroval Lexu jeho žák Zbyněk Žába k založení Československého egyptologického ústavu se sídlem v Praze a Káhiře. Protože Lexa měl široké známosti v politických kruzích, podařilo se ústav v roce 1958 založit a byl pověřen jeho vedením. Po jeho smrti ho vedl Zbyněk Žába.\n\nFrantišek Lexa zemřel v Praze v roce 1960. Je pohřben v Praze na Olšanských hřbitovech v oddělení IX, 16, 1-4.\n\n\n\n"}
{"id": "137636", "url": "https://cs.wikipedia.org/wiki?curid=137636", "title": "Jurij Koch", "text": "Jurij Koch\n\nJurij Koch (* 15. září 1936, Horka) je lužickosrbský spisovatel píšící hornolužicky, dolnolužicky i německy.\n\nPochází ze lužickosrbské rodiny kameníků. Navštěvoval školy v Chrósćicích, Varnsdorfu, Budyšíně a v Chotěbuzi. Poté studoval v Lipsku žurnalistiku a divadelní vědu. Po studiu pracoval jako redaktor a zpravodaj v rozhlase. Od roku 1976 je na volné noze.\n\n\n\n\n"}
{"id": "137637", "url": "https://cs.wikipedia.org/wiki?curid=137637", "title": "Javoříčko (Luká)", "text": "Javoříčko (Luká)\n\nJavoříčko (něm. \"Jaworitsch\") je část obce Luká na Litovelsku, poblíž Bouzova, asi 1 km od Javoříčských jeskyní. Současné osídlení je pozůstatkem osady, kterou 5. května 1945 srovnalo se zemí přepadové komando SS.\n\nPrvní písemná zmínka o Javoříčku pochází z roku 1348. V průběhu své existence několikrát změnila své jméno, byla nazývána například \"Javorica\", \"Javorov\" nebo \"Javoří\" (\"Jaworzie\", \"Jaborzi\"). Nedaleko Javoříčka stával kdysi hrad Špránek, ten společně s Javoříčkem vystřídal několik majitelů. Dále pak v letech 1464–1538 patřila vesnice panství v Bílé Lhotě.\n\nRoku 1875 zde byla založena obecná škola jak pro Javoříčko, tak pro obce Březina a Veselíčko. V roce 1928 začala stavba silnice Slavětín – Javoříčko – Střemeníčko a v obci byla zavedena elektřina. 15. května 1939 byly pro veřejnost otevřeny Javoříčské jeskyně. Téhož roku byla též postavena silnice mezi Javoříčkem a Veselíčkem.\n\nSoučasné malé osídlení je pozůstatkem velké osady, kterou 5. května 1945 srovnalo se zemí přepadové komando SS z nedalekého hradu Bouzov, na akci se podílela také jednotka Schutzpolizei z Litovle. Motiv není dodnes zcela jasný, důvodem pro vypálení obce a povraždění téměř všech mužských obyvatel mohlo být krátké bojové střetnutí s partyzánskou skupinou Jermak-Fursenko z předchozího dne a podezření, že ruští partyzáni mají právě v této obci svou základnu. Jiným důvodem mohla být pomsta za dřívější vraždu Hildy Viktorinové a jejích dětí Hannelore a Manfreda na hájovně poblíž Javoříčka. Tu dne 9. dubna 1945 spáchali dva členové partyzánské skupiny Jermak-Fursenko, kteří se domnívali, že je Hilda Viktorinová chce jako Němka zradit, ačkoli jim sama nabídla pomoc a několik měsíců je skrývala na hájovně.\n\nVesnice byla obklíčena v devět hodin ráno, hospodářská stavení byla vyrabována a vojáci pomocí pancéřových pěstí a fosforových granátů postupně zapálili všechny budovy kromě kapličky a školy. Přitom také popravili všechny muže starší 15 let, které dopadli. O život jich přišlo celkem 38, naživu byl ponechán pouze nejstarší obyvatel vesnice, údajně aby dosvědčil, že se jedná o pomstu za spolupráci s partyzány. SS-mani vyhnali ženy a děti směrem k Veselíčku. Kolem jedné hodiny odpoledne byla vražedná akce skončena a jednotka SS se vrátila na Bouzov. Mrtvoly zastřelených byly postupně nalézány mimo obec, pohřbeny byly až 7. května.\n\nOd roku 1955 je zde zřízeno pietní místo Památník obětí druhé světové války vzpomínající na tuto událost.\n\nVývoj počtu obyvatel za celou obec i  za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. \n\n"}
{"id": "137642", "url": "https://cs.wikipedia.org/wiki?curid=137642", "title": "EuroNight", "text": "EuroNight\n\nEuroNight je typ komfortního nočního vlaku, jenž spojuje velká nebo hospodářsky významná města v Evropě. Tyto vlaky v době od 22 do 6 hodin zpravidla nezastavují pro výstup a nástup cestujících. Vlaky jsou tvořeny nejmodernějšími spacími vozy a jezdí pouze na hlavních tratích. Průměrná rychlost vlaku je vyšší než 90 km/h.\n\nPrvní vlaky s označením EN – EuroNight začaly jezdit ve Velké Británii roku 1975.\n\nPrvní vlaky EN v kontinentální Evropě začaly jezdit v roce 1993, jako noční verze vlaků kategorie EuroCity. Do tohoto roku byly totiž tyto dva produkty spojeny a noční vlaky kategorie EC nesly pouze přídomek „noční“. Pro síť vlaků EuroNight byla vytvořena samostatná kritéria, která lépe vyhovovala nočnímu cestování.\n\nV první řadě jsou ve vlacích kategorie EuroNight řazeny převážně vozy určené pro spaní. Z hlediska kvality se musí jednat o vozy vybavené klimatizací a také kvalitním sociálním zázemím, které zde musí obsahovat i sprchu, z hlediska rozlišení se jedná o vozy lůžkové a vozy lehátkové. Lůžkové vozy musí splňovat kritéria pro nejnáročnější cestování. V oddílech těchto vozů musí být možné připravit oddíly pro jednoho cestujícího – \"single\", dva cestující – \"double\" nebo tři cestující – \"tourist\". U nejdražších oddílů je samozřejmostí, že má samostatnou sprchu a WC, ostatní oddíly mají sprchu a WC společné. Lehátkové vozy potom mají o něco menší komfort, oddíly nabízejí místo i pro více cestujících. Kvalita jednotlivých oddílů je potom promítána do ceny jízdenky. Jednotlivé spací vozy mívají většinou uzamykatelné přechody mezi sebou. Pokud chce kdokoliv projít z vozu do vozu, jsou u přechodů instalovány zvonky, kterými se přivolává doprovodná četa daného spacího vozu.\n\nVlaky kategorie EuroNight mají dále řazeny také vozy na sezení. Ty jsou většinou pouze 2. třídy, u některých vlaků jsou řazeny i vozy 1. třídy, ale to výjimečně. I u nich by se mělo jednat o vozy komfortní, vybavené klimatizací. U mnoha železničních správ se na vlacích kategorie EuroNight řadí vozy oddílové, jejichž interiér lze upravit sklopením sedaček na improvizovanou velkou postel, rozloženou přes celý oddíl. U velkoprostorových vozů se většinou jedná o polohovatelné sedačky (tzv. \"sleeperette\"). U některých vlaků jsou dále řazeny i vozy se služebním oddílem nebo kombinované vozy se služebním oddílem a prostorem na sezení.\n\nCo se týká občerstvení, vlaky kategorie EuroNight vzhledem k tomu, že jedou přes noc, většinou nemají řazeny restaurační vozy. Občerstvení je provedeno pojízdným minibarem. U cestujících v lůžkových vozech bývá navíc občerstvení v podobě snídaně běžně součástí ceny jízdenky. Kvalita snídaně se ale liší podle typu dokladu.\n\n\nV Česku byla k provozu vlaků kategorie EuroNight, oproti například vlakům kategorie EuroCity, poměrně dlouhá cesta, a to hlavně díky tomu, že České dráhy nevlastnily spací vozy, které by odpovídaly kritériím vlaků kategorie EuroNight. Tento stav se změnil až s příchodem rekonstruovaných vozů WLABmee v roce 2001 a nových lůžkových vozů WLABmz od firmy Siemens v roce 2006.\n\nNa území České republiky byl první pár vlaků kategorie EN, a to Johannes Kepler, zaveden od 10. prosince 2006. Později se počet zvýšil na tři páry: \n\nV roce 2011 se v jízdním řádu objevil vlak EN 420/421 WAGON SERVICE travel dopravce Wagon service s. r. o. v trase Praha – Pardubice – Žilina – Poprad-Tatry – Košice, v němž vnitrostátní přeprava mezi Pardubicemi a Prahou měla být vyloučena. Provoz měl být zahájen ode dne vyhlášení, který však nikdy nenastal. \n\nV roce 2013 byly v jízdním řádu tyto vlaky EN: \n\n\n"}
{"id": "137646", "url": "https://cs.wikipedia.org/wiki?curid=137646", "title": "Martin Kopecký", "text": "Martin Kopecký\n\nMartin Kopecký (5. března 1777 Vysoké Mýto – 1. června 1854) byl v období let 1821–1826 purkmistrem královského města Loket a v letech 1828–1850 významným purkmistrem města Plzně.\n\nMezi nejvýznamnější počiny Martina Kopeckého patří odstranění středověkých hradeb kolem historického centra Plzně, na jejichž místě pak byly založeny okružní sady. Jedna z jejich částí dnes nese jméno \"Kopeckého sady\" po svém zakladateli. Jeho dalším významným dílem bylo postavení čtyř kašen na rozích dnešního náměstí Republiky ve 30. letech 19. století, tyto kašny byly napojeny na vodárenskou věž v Pražské ulici a zásobovaly střed města pitnou vodou. Martin Kopecký se rovněž zasloužil o přivedení vody z pramenů na Roudné do kašny před dnes již neexistující dominikánský klášter v Dominikánské ulici (na jeho místě je budova krajského soudu).\n\nKopecký doufal v možnost využití plzeňských pramenů pro lázeňství a založil akciovou společnost pro zřízení lázní. Dnes lze najít na okraji městské části Lochotín přírodní památku Kopeckého pramen, jenž byl podchycen roku 1833 právě z podnětu purkmistra. Pomník s bustou připomínající působení purkmistra se nachází v Lochotínském parku před bývalým lázeňským pavilonem nebo přímo v centru města v Kopeckého sadech.\n\nZemřel 1. června 1854 v Plzni, pohřben byl o dva dny později na hřbitově U sv. Mikuláše.\n\nManželkou Martina Kopeckého byla Josefa rozená šlechtična z Weyhrother. Zemřela ve věku 75 let na souchotiny dne 1. srpna 1868 v Plzni (č. domu 205 Říšské předměstí). Pohřbena byla dne 4. srpna 1868 v Plzni také na hřbitově U sv. Mikuláše.\n\n"}
{"id": "137649", "url": "https://cs.wikipedia.org/wiki?curid=137649", "title": "Parvus", "text": "Parvus\n\nParvus (latinsky \"malý\") je drobná stříbrná mince o průměru 15-16 mm, váhy asi 0,5 g a ryzosti stříbra 544/1000.\n\nRažen od roku 1300 spolu s pražským grošem na základě mincovní reformy českého krále Václava II. a byl jeho jednou dvanáctinou. Díky existenci parvu se mince mohly dostat i mezi prostý lid. Pražské groše a dříve platné denáry byly pro svoji velkou hodnotu prakticky nedostupné.\n\nLíc mince nesl obraz české koruny, rub pak českého heraldického lva.\nZa vlády Jana Lucemburského a Karla IV. nahradil obraz české koruny obraz sv.Václava a za panování krále Václava IV. obraz korunované hlavy krále.\n\nRažba parvů byla ukončena roku 1384, kdy jako „drobné“ mince byla zavedena ražba penízů a haléřů.\n\n"}
{"id": "137653", "url": "https://cs.wikipedia.org/wiki?curid=137653", "title": "Italka v Alžíru", "text": "Italka v Alžíru\n\nItalka v Alžíru (v originále L'Italiana in Algeri) je název opery Gioacchina Rossiniho z roku 1813. Autorem libreta je Angelo Anelli.\n\nJedná se o druhou Rossiniho operu (první byla tragická opera Tancredi). Obě dvě složil ve svých 21 letech, Italka v Alžíru byla údajně hotova během necelých tří měsíců.\n\n\nItalka v Alžíru je komická opera o dvou dějstvích. Její děj se odehrává kolem roku 1810 v Alžíru.\n\nMustafa je znuděn poslušností své ženy Elvíry. Dozvídá se, že do Alžíru právě dorazila Italka Isabella. Pověřuje proto svého otroka Lindora, aby odvezl na lodi pryč Mustafovu ženu Elvíru – slibuje mu za to svobodu. V tu chvíli ale netuší, že Isabella přijela hledat svého snoubence odvlečeného kdysi do otroctví, kterým je právě Lindoro.\n\nIsabelle se podaří setkat s Lindorem a vymyslí plán, jak uniknout i s Lindorem Mustafovi.\n\nVe značně nepřehledné scéně, k jejímuž sehrání přesvědčí Isabella Mustafu (je během ní naoko urážen a ohrožován všemi svými italskými zajatci, neboť takový je podle slov Isabelly v Itálii svatební zvyk), odchází Isabella s Lindorem i svým průvodcem Taddeem na loď a všichni tak unikají Mustafovi. Tomu nezbývá, než se usmířit se svou manželkou Elvírou.\n\n\n"}
{"id": "137657", "url": "https://cs.wikipedia.org/wiki?curid=137657", "title": "Křtinský potok", "text": "Křtinský potok\n\nKřtinský potok je přes 15 km dlouhý potok v Jihomoravském kraji v České republice. Povodí potoka je 70 km².\n\nPramení u obce Bukovinka u Křtin. Od Křtin, kde se do něj vlévá Zemanův žleb, protéká hlubokým údolím Moravského krasu, zprvu nazývaného Křtinské údolí a následně Josefovské údolí, kde se vyskytuje velké množství krasových jevů, především jeskyní. V údolí mezi jeskyněmi Vokounka a Výpustek se nachází celkově sedm ponorů, ve kterých se potok ztrácí do podzemí. Po 2,8 km vzdušnou čarou se pod jeskyní Kostelík nachází vývěr toku, který se vlévá do suchého koryta, která je zavodněno v případě zvýšené hladiny. V Adamově se z levé strany vlévá do Svitavy.\n\nPrůměrný roční průtok činí 0,25 m³/s. Za povodňového stavu je však sjízdný od Býčí skály až do Adamova.\n\n\n\n"}
{"id": "137658", "url": "https://cs.wikipedia.org/wiki?curid=137658", "title": "Nová synagoga (Libeň)", "text": "Nová synagoga (Libeň)\n\nNová libeňská synagoga stojí v Praze 8 na křižovatce Palmovka. Dnes je sporadicky využívána ke kulturním účelům, několikrát do roka je využívána členy pražské židovské obce, hlavně Českou unií židovské mládeže, ke svému původnímu účelu, tj. k bohoslužbě, naposledy například oslavu svátku Pesach na jaře 2019/5779.\n\nPo prohrané válce s Prusy, kdy panovnice Marie Terezie ztratila téměř celé Slezsko, se její zloba obrátila právě proti Židům. Nařkla je z toho, že \"„měli nepříteli nápomocni býti“\" a vydala edikt o vypovězení Židů, nejprve roku 1744 z Prahy, o rok později (1745) i z celých Čech. Vypovězení mělo nabýt účinnosti v pětačtyřiceti dnech, uvádí se, že tehdejší pražské ghetto opustilo za tu dobu přes 10 000 jeho obyvatel, což byla v té době celá čtvrtina obyvatel města. Židé se mohli usadit nejméně 2 hodiny cesty od bran města, tam museli trávit noc a do města mohli pouze přes den; vyřizovat si formality potřebné k vystěhování. Ke skutečnému vypovězení ale nakonec nedošlo, jelikož Praha byla tak závislá na finančních operacích Židů, že po jejich vyhnání naprosto ztratila význam obchodní křižovatky a Marie Terezie byla na nátlak všemožných institucí a stavů (za Židy se přimluvil dokonce i papež) nucena roku 1748 pozvat Židy zpět. Několik desítek rodin však již bylo zabydleno v Libni a tak vzniklo ghetto zde.\n\nAčkoliv se Židé nakonec vrátit mohli, libeňská židovská obec se stala druhým nejvýznamnějším židovským centrem na území dnešní Prahy. Dnes již neexistující libeňské ghetto se rozkládalo mezi dnešními ulicemi Voctářovy, Koželužské a Vojenovy a již zaniklých Jirchářské a Kožní. V Koželužské ulici, která byla centrem ghetta, stávala stará synagoga, o které nemáme mnoho informací. Byla však – stejně jako celá židovská osada – v nevýhodně položeném místě, které byla často zaplavováno povodněmi z Vltavy. Zbořena byla až několik let po výstavbě nové, roku 1862.\n\nZákladní kámen ke stavbě nové synagogy byl položen 23. listopadu 1846 za přítomnosti arcivévody Štěpána na výše položeném místě (právě kvůli hrozbě častých záplav), již mimo hranice původního ghetta. Stavba trvala dlouhých dvanáct let. Slavnostně vysvěcena byla roku 1858. Stavba byla postavena v římském antickém slohu Maxentiovy baziliky, s dekorem v novorománském slohu s orientálními prvky, v duchu tehdejšího romantického historismu, tehdy módního stylu. Od vstupní branky vedla alej s nízkými stromy až ke vchodu. Stavba samotná je cihlová, monolitní, dvoupodlažní, uzavřená sedlovou střechou. Fasáda měla původně daleko bohatší štukovaný dekor, který se však nedochoval. Interiér je členěn jako trojlodní bazilika s emporami (ženskými galeriemi) nad bočními loďmi, kopírující vnitřek římské stavby či raně křesťanského kostela. Stavba je orientována na Jeruzalém, v jehož směru je interiér uzavřen aronem.\n\nBohoslužby se zde konaly pro libeňské, karlínské a vysočanské občany židovského vyznání. K významným rabínům patřil například na sklonku 19. století Dr. Izák Kämpf. Sloužila nepřetržitě až do druhé světové války. Ve třicátých letech 20. století do synagogy pravidelně, zejména ale na Vysoké svátky, docházeli například Arnošt Lustig či Helga Hošková-Weissová, oba dva tehdy ještě jako děti. Oba dva jsou známými libeňskými rodáky. V roce 1941 byla libeňská synagoga, stejně jako všechny ostatní v protektorátu, uzavřena a přeměněna na sklad konfiskovaného židovského majetku. Po druhé světové válce nebyly pro nedostatek věřících bohoslužby obnoveny, synagoga zůstala nadále skladištěm (ovoce, později kulisy blízkého Divadla pod Palmovkou). V 50. letech zde často pobýval jako kulisák Bohumil Hrabal. V uvolněné atmosféře 60. let 20. století synagogu oživovaly literární a filosofické debaty a workshopy Bohumila Hrabala, Egona Bondyho a Vladimíra Boudníka. Po revoluci roku 1989 byla synagoga vyklizena, zčásti opravena a částečně se začala využívat ke kulturním účelům; několikrát se zde konaly bohoslužby. Do budoucna se počítá s multifunkčním využitím; jednak pro kulturní účely, jednak pro častější konání bohoslužeb.\n\n\n"}
{"id": "137659", "url": "https://cs.wikipedia.org/wiki?curid=137659", "title": "Marek Mintál", "text": "Marek Mintál\n\nMarek Mintál (* 2. září 1977 Žilina, Československo) je bývalý slovenský fotbalový útočník. Působil i jako asistent trenéra v německém klubu 1. FC Norimberk, v němž ukončil svou hráčskou kariéru (resp. v B-týmu Norimberku). Jeho otcem je bývalý prvoligový fotbalista Žiliny Anton Mintál.\n\nBěhem své kariéry dosáhl vícero úspěchů, stal se oblíbeným u fanoušků, ale také prodělal dlouhodobé zranění. V letech 2004 a 2005 vyhrál slovenskou anketu Fotbalista roku.\n\nSvoju kariéru zahájil v klubu MŠK Žilina, v jehož dresu debutoval v roce 1996 ve slovenské nejvyšší lize (ve věku 19 let).\nNásledující sezónu byl sedmým nejlepším střelcem ligy a s Žilinou obsadil 4. místo ligové tabulky. V sezóně 2001/02 se stal nejlepším ligovým střelcem (21 gólů) a zároveň získal s klubem ligový titul. Další sezónu 2002/03 obhájil s 20 góly korunu střelců (stejný počet gólů vstřelil i Martin Fabuš) a také ligový titul. V Žilině oblékal dres s číslem 9.\n\nV létě 2003 přestoupil za 100 000 eur do německého klubu 1. FC Norimberk, jenž hrál tou dobou 2. německou Bundesligu. Mintál podepsal dvouletou smlouvu a debutoval 5. června v přípravném zápase proti ASV Neumarkt.\n\nHned ve své první sezóně 2003/04 se Mintálovi podařilo s klubem postoupit do Bundesligy, k čemuž přispěl 18 nastřílenými brankami (stal se tak společně s Franciscem Copadem z Unterhachingu nejlepším kanonýrem německé 2. Bundesligy). 28. srpna 2004 vstřelil v ligovém zápase proti Hamburku hattrick a stal se tak prvním Slovákem v Bundeslize, kterému se to podařilo. Na výhru to však nestačilo, Norimberk podlehl v Hamburku 3:4. Marek Mintál se stal s 24 brankami ve své první sezóně v nejvyšší německé lize (2004/05) králem ligových střelců.\n\nPo čtyřech sezónách klub sestoupil do druhé ligy. Zde se Markovi během sezóny 2008/09 vrátila dřívější výborná forma, stal se s 16 góly nejlepším střelcem (společně se 2 dalšími fotbalisty) a podle hlasování fanoušků i nejlepším hráčem druhé Bundesligy. Norimberk se v této sezóně umístil na třetím místě a po baráži postoupil zpět do Bundesligy.\n\nKariéru ukončil 25. května 2013 po dvou letech působení v bavorské regionální lize, v zápase Norimberku B proti rezervě Mnichova 1860. Zápas skončil prohrou Norimberku 0:1, ale Marek Mintál byl při odchodu ze hřiště v 81. minutě oceněn skandovaným potleskem domácích i hostujících fanoušků. Ve strukturách klubu zůstal, přesunul se na trenérskou pozici.\n\nMarek reprezentoval Slovensko již v mládežnických výběrech. V roce 2000 byl členem slovenského týmu U21, jenž obsadil na domácím Mistrovství Evropy hráčů do 21 let 4. místo.\nByl následně i na Letních olympijských hrách v Sydney, kde Slovensko skončilo v základní skupině D na nepostupovém čtvrtém místě.\n\nVe slovenské seniorské reprezentaci debutoval 6. února 2002 v přátelském utkání proti domácímu Íránu, které Slovensko vyhrálo 3:2. Mintál nastoupil do druhého poločasu a v 67. minutě skóroval.\n\nBěhem kvalifikace na Euro 2008 se čtyřikrát trefil proti Walesu, 2 góly vstřelil 7. října 2006 v Cardiffu při výhře hostů 5:1 a dvakrát skóroval i v odvetě 12. září 2007 v Trnavě, kde Wales oplatil Slovensku porážku z domácí půdy a zvítězil 5:2. Dva góly zaznamenal Mintál v téže kvalifikaci i 2. září 2006 proti Kypru, Slovensko zvítězilo doma vysoko 6:1. Bylo to nejvydařenější hráčovo období v reprezentaci.\n\nV květnu 2009 oznámil konec reprezentační kariéry. Celkem odehrál za slovenské A-mužstvo 45 zápasů, v nichž 14krát skóroval.\n\nPo ukončení aktivní hráčské kariéry byl krátce členem trenérského týmu v německém klubu 1. FC Norimberk (tým U23). V červnu 2013 se stal v Norimberku asistentem trenéra A-mužstva Michaela Wiesingera.\n\nMŠK Žilina\n\n1. FC Norimberk\n\n\n"}
{"id": "137660", "url": "https://cs.wikipedia.org/wiki?curid=137660", "title": "Lazebník sevillský (Rossini)", "text": "Lazebník sevillský (Rossini)\n\nLazebník sevillský (v originále Il barbiere di Siviglia) je název patrně nejznámější opery Gioacchina Rossiniho z roku 1816 podle Beaumarchaisovy komedie (Le Barbier de Séville). Autorem libreta je Cesare Sterbini.\n\n\nLazebník sevillský je komická opera o dvou dějstvích. Její děj se odehrává v 17. století ve Španělsku.\n\nHrabě Almaviva zpívá na ulici serenádu pod oknem dívky, do které se zamiloval. Kolemjdoucí Figaro, jeho bývalý sluha, mu prozrazuje, že dívka je Rosina, se kterou se chystá kvůli jejímu dědictví oženit její starý poručník dr. Bartolo.\n\nFigaro poradí Almavivovi, aby se převlékl za důstojníka a vyžádal si ubytovací lístek do Bartolova domu, což je podle něj nejjednodušší způsob, jak se dostat blíže k Rosině. Almaviva se zařizuje přesně podle této rady.\n\nBartolovi se podaří Almavivu vystrnadit ze svého domu, ten se však vrací znovu v přestrojení za Rosinina učitele hudby – jako záskok za Basilia, který měl údajně onemocnět. Než je Bartolem poznán a vyhozen, podaří se mu dohodnout s Rosinou útěk a tajný sňatek.\n\nZa bouře vniká s pomocí Figara balkónem do domu, do kterého zároveň přichází Basilio s notářem, aby smluvně potvrdili svatbu Rosiny s Bartolem. Almaviva oba podplatí, takže na místo smlouvy Rosiny s Bartolem je podepsána smlouva Rosiny s Almavivou. Ten na důkaz, že mu jde o Rosinu, nikoliv o její peníze, přenechává její dědictví Bartolovi.\n\n\n\n"}
{"id": "137662", "url": "https://cs.wikipedia.org/wiki?curid=137662", "title": "Vysílač Kojál", "text": "Vysílač Kojál\n\nTelevizní vysílač Kojál je 340 metrů vysoký kotvený stožár postavený na stejnojmenném vrcholu (600,3 m n. m.) mezi obcemi Lipovec a Krásensko (v katastru druhé jmenované), tj. na hranicích Vyškovska a Blanenska, přibližně 25 km severovýchodně od Brna. Vysílač je nejvyšší stavbou na Moravě (třetí nejvyšší v Česku) a je dvojčetem vysílače Krašov, který je o dva metry vyšší. Svým signálem pokrývá jižní a střední Moravu i část východních Čech.\n\nPostaven byl v letech 1957–1958. Konstrukci stožáru svařenou z ocelových trubek navrhl inženýr Josef Wanke. Po dokončení měřil 322 metrů, ve své době se tak stal nejvyšší stavbou v Česku, jen o dva metry menší než Eiffelova věž v Paříži. Do provozu byl uveden 1. ledna 1959, slavnostní spuštění se však odehrálo 1. března téhož roku. Začínal s vysíláním jednoho černobílého programu, postupně přibyly další programy a barevné vysílání.\n\nV době po invazi vojsk států varšavské smlouvy v srpnu 1968 se vysílač stal místem odporu, když okupační síly ukončily svobodné vysílání televize v Praze a z vysílače Krašov u Plzně. Ve vysílání totiž pokračovalo brněnské studio Československé televize, z něhož unikl přenosový autobus s dvaceti pracovníky a na Kojálu mu pracovníci radiokomunikací poskytli zázemí. Pět hodin trvalo okupačním jednotkám, než vysílač našly a vypudily odtud televizní štáb. Ten se pak uchýlil do budovy Československé akademie věd v Královopolské ulici v Brně a následně do vojenského prostoru u Dědic. Mezitím díky silnému signálu z vysílače Kojál dosahovalo vysílání i na území Rakouska, kde jej přebírala televize ORF a šířila dále.\n\nV 80. letech vysílač prošel rekonstrukcí, původní stožár byl demontován a těsně vedle byl roku 1984 postaven nový o celkové výšce 340 metrů. Na vrcholu se nachází laminátová konstrukce cca 22 m vysoká. Při přechodu z analogového na digitální vysílání byl vysílač zmodernizován. Na konci listopadu 2009 byl zde vypnut nejprve analogový signál programu ČT2, k vypnutí analogu ČT1, Novy a Primy došlo až v červnu 2011. V době největšího provozu sloužilo na vysílači v nepřetržité 24hodinové službě zhruba 60 zaměstnanců, v roce 2019 jej obsluhovali 2 stálí zaměstnanci.\n\nNa konec března, resp. začátek května 2019 bylo ohlášeno vypnutí digitálního televizního signálu DVB-T na Kojálu s přechodem na standard DVB-T2, který byl zde spuštěn v listopadu 2017. Je také plánováno vysílání digitálního rozhlasu DAB+ s výkonem 10 Kw.\n\n\n"}
{"id": "137663", "url": "https://cs.wikipedia.org/wiki?curid=137663", "title": "Orhan Pamuk", "text": "Orhan Pamuk\n\nFerit Orhan Pamuk (* 7. června 1952 Istanbul) je turecký spisovatel, nositel Nobelovy ceny za literaturu za rok 2006. Jeho dílo bývá řazeno k postmodernismu.\n\nNarodil se 7. června 1952 v Istanbulu. Jeho dědeček byl inženýrem a obchodníkem a vydělal jmění stavbou železnic a továren. Jeho otec ale následně všeho pozbyl. Vzdělával se v soukromé škole v Istanbulu, od roku 1970 tři roky studoval architekturu, pak ale studium přerušil a zapsal se na žurnalistiku: rozhodl se, že se stane spisovatelem. Ve dvaadvaceti napsal svůj první román, \"Pan Cevdet a jeho synové\". Tento román vyhrál literární cenu za románovou prvotinu, navzdory tomu však trvalo čtyři roky, než se dočkal vydání.\n\nV roce 1982 se oženil s Aylin Türegünovou, dívkou ze sousedství. Roku 1991 se jim narodila dcera, kterou pojmenovali po hrdince \"Černé knihy\" Rüya. V roce 2001 se rozvedli, zůstali ale dobrými přáteli.\n\nDlouho žil s matkou a věnoval se výhradně psaní. Mezi lety 1985 a 1988 pobýval v New Yorku, kde jeho žena dělala doktorát na Kolumbijské univerzitě. Roku 2006, měsíc před obdržením Nobelovy ceny, začal vyučovat na Kolumbijské univerzitě literaturu.\n\nV roce 2013 se zúčastnil Festivalu spisovatelů Praha.\n\nV roce 2014 získalo Muzeum nevinnosti, které Pamuk vytvořil v Istanbulu podle stejnojmenného románu, prestižní ocenění EMYA (European Museum of the Year Award), 2014.\n\n\nDne 12. října 2006 mu byla jako prvnímu Turkovi udělena Nobelova cena za literaturu.\n\nV odůvodnění udělení ceny se píše: „Při hledání melancholické duše svého rodného města objevil nové symboly civilizačních střetů a kontaktů.“\n\n\n\n"}
{"id": "137664", "url": "https://cs.wikipedia.org/wiki?curid=137664", "title": "Vilém Tell (Rossini)", "text": "Vilém Tell (Rossini)\n\nVilém Tell (v originále \"Guillaume Tell\", italsky \"Guglielmo Tell\") je název poslední opery Gioacchina Rossiniho z roku 1829, určené k provedení v Paříži. Předlohou k opeře bylo drama \"Wilhelm Tell\" německého básníka Friedricha Schillera. Autory libreta sepsaného ve francouzštině byli Étienne de Jouy a Hippolyte Bis za pomoci Armanda Marrasta a Adolpha Crémieuxe.\n\nPremiéra této jediné Rossiniho tzv. velké opery (grand opéra) se konala v Opéra Le Peletier, předchůdkyni pozdější Opéra Garnier, dne 3. srpna 1829. Rossini již dopředu oznámil, že \"Vilém Tell\" bude jeho poslední operou. Ve svých 36 letech se po usilovné skladatelské činnosti cítil zcela vyčerpán. Své předsevzetí dodržel a věnoval se poté po dlouhá léta převážně své zálibě v rafinovaném kuchařství.\n\n\nVilém Tell je opera o čtyřech dějstvích. Její děj se odehrává ve Švýcarsku na začátku 14. století.\n\nVilém Tell prozrazuje lidem, že pod pláštíkem právě probíhající venkovské slavnosti na břehu Lucernského jezera se chystá boj proti habsburskému vojsku, stojícímu pod vrchním velením místodržícího Gesslera. Jako jeden z prvních činů odporu zachraňuje Tell vrchností stíhaného Leutholda, který zabil habsburského žoldnéře při obraně cti své dcery. Žoldnéři, kteří nenajdou Leutholda, zatýkají a odvlékají mluvčího místního lidu Melchthala.\n\nMelchthalův syn Arnold se v lesích setkává s Gesslerovou dcerou Matyldou a navzájem si vyznávají lásku. Arnold je rozhodnut opustit kvůli princezně svou vlast. Do toho vstupuje Vilém a oznamuje Arnoldovi, že jeho zatčený otec byl popraven, což Arnolda vrací do řad vzbouřenců.\n\nVzbouřenci přísahají v horách věrnost v boji za svobodu jejich země a domlouvají se, že signálem k všeobecné vzpouře bude zapálení velkých ohňů.\n\nPřed hradem místodržícího Gesslera se u příležitosti výročí panství Habsburků ve švýcarských kantonech musí místní lidé klanět Gesslerovu klobouku zavěšenému na vysoké tyči. Vilém toto jako jediný odmítá a za trest musí šípem z kuše sestřelit jablko postavené na hlavě svého syna. To se mu díky jeho velkému střeleckému umění podaří. Když však prohlásí, že druhý šíp by byl v případě, že by synka zranil, určen Gesslerovi, je zajat a odvlečen žoldnéři. Gesslerova dcera Matylda zachraňuje jeho syna Gemmyho.\n\nMatylda přichází k Tellovu domu s Gemmym a dává se jako rukojmí do rukou horalů. Zároveň prozrazuje, že Tell je odvážen na lodi přes jezero k popravě. V té chvíli Gemmy zapaluje dům svých rodičů, čímž dává signál k všeobecné vzpouře, při které je Vilém Tell osvobozen a vlastní rukou zabíjí nenáviděného Gesslera.\n\n\n"}
{"id": "137665", "url": "https://cs.wikipedia.org/wiki?curid=137665", "title": "Dolany nad Vltavou", "text": "Dolany nad Vltavou\n\nObec Dolany nad Vltavou (do roku 2016 Dolany) se nachází v okrese Mělník, kraj Středočeský, na levém břehu řeky Vltavy přibližně 3 km jihovýchodně od Kralup nad Vltavou. Žije zde obyvatel. Vesnice je situována podél břehu v místě, kde končí skalnaté údolí Vltavy a začíná rovina typická pro soutok Vltavy s Labem a severní část Středočeského kraje. K obci patří ještě vesnice Debrno, která leží necelé 2 kilometry jihozápadně v souběžném údolí Turského potoka.\n\nDolany nad Vltavou jsou malá vesnice, avšak s dobrým železničním spojením. Na Vltavě se před vesnicí v místě, kde se řeka rozestupuje, nachází zdymadlo Dolany s elektrárnou; plavební komora Dolánky u protějšího břehu patří z větší části také ještě do katastrálního území Dolan. V roce 2002 byly Dolany zaplaveny velkou vodou.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dolany \"(615 obyvatel)\" byly v roce 1932 evidovány tyto živnosti a obchody: holič, 3 hostince, kapelník, konsumní spolek Svépomoc, obuvník, obchod s peřím, pokrývač, 8 rolníků, 2 řezníci, sadař, 2 obchody se smíšeným zbožím, trafika, truhlář, obchod s uhlím, 2 zahradnictví.\n\nDopravní síť\nVeřejná doprava 2012\n\nÚzemím obce vedou cyklotrasy č. 0080 Dolany - Debrno - Holubice - Okoř, č. 0081 Kralupy n.Vlt. - Dolany - Libčice - Úholičky - Okoř a č. 0082 Kralupy n. Vlt. - Debrno - Tursko - Úholičky - Únětice.\n\n"}
{"id": "137667", "url": "https://cs.wikipedia.org/wiki?curid=137667", "title": "Sámské jazyky", "text": "Sámské jazyky\n\nSámské, zastarale a hanlivě laponské jazyky je skupina ugrofinské větve uralských jazyků, kterým hovoří Sámové převážně v Laponsku, severní Evropě (v částech severního Finska, Norska, Švédska a úplného severozápadu Ruska ). V závislosti na povaze a podmínkách existuje dělení na deset nebo více sámských jazyků. Pro sámské jazyky se používá v češtině označení sámština, stejně jako exonyma laponština, laponské jazyky. Poslední dvě označení jsou nyní často považovány za zastaralé a za hanlivé jak v češtině, tak samotnými Sámy.\n\nSámské jazyky, stejně jako ostatní uralské jazyky, patří typově především k aglutinačním jazykům, tzn. že k základu slova se připojují gramatické morfémy, kterým v jazycích jiného typu funkčně odpovídají celá slova. S aglutinací souvisí například výskyt posesivních sufixů. Dále v sámských jazycích chybí kategorie rodu, člen, do jisté míry v nich lze najít vokálovou harmonii, jestliže ji nechápeme pouze jako jednoduchou alternaci předních a zadních samohlásek koncovek a přípon. Sámské jazyky mají menší počet pádů, než je tomu běžné u jiných jazyků této skupiny. Obvyklými pády jsou nominativ, akuzativ, genitiv, illativ, lokativ, komitativ a essiv. Sámská slovesa mají i tvar duálu pro vyjádření dvou životných osob. Sámská adjektiva mají dva základní tvary: tvar atributivní a predikativní, tzn. že užití jednoho z těchto tvarů závisí na postavení adjektiva ve větě – je-li atributem, nebo částí predikátu.\n\nSámové dodnes mluví devíti sámskými jazyky, ve dvou zaniklých se dochovaly texty. Mnoho těchto jazyků má navíc několik dialektů, takže mezi jednotlivými jazyky jsou plynulé přechody.\n\n\nDělení podle Ethnologue:\n\n"}
{"id": "137668", "url": "https://cs.wikipedia.org/wiki?curid=137668", "title": "Značení německých vojenských letadel první světové války", "text": "Značení německých vojenských letadel první světové války\n\nZnačení německých vojenských letadel první světové války zavedl krátce před válkou v roce 1913 inspektorát německého letectva Idflieg. Později toto značení převzaly i rakousko-uherské letecké sbory k.u.k. Luftfahrtruppen. Původní verze vyhlášky obsahovala pouze dvě kategorie: A pro jednoplošníky a B pro dvouplošníky. V roce 1915 byly tyto kategorie předefinovány a zavedeny další. Letadla byla rozdělena dle konkrétnějších specifikací a značení se skládalo ze dvou údajů oddělených tečkou: znaku latinské abecedy a římského čísla. Číslo označovalo pořadí vývojových typů dle výrobce v konkrétní kategorii.\n\n\nIdflieg též oficiálně přidělil několik výjimečných netypických značení, které však nezapadají do standardního systému:\n\n\nČasto se mylně usuzuje, že značení kategorie „D“ má význam německého slova \"Doppeldecker\" („dvouplošník“), nebo kategorie „E“ význam slova \"Einedecker\" („jednoplošník“), ale ne všechny letouny kategorie „D“ byly dvouplošníky a ne všechny letouny kategorie „E“ byly jednoplošníky. Tento omyl vznikl rozšířením značení „Dr“ (Dreidecker – „trojplošník“) jako alternativy kategorie „F“ (populární letoun Fokker Dr.I byl původně označován jako F.I) a také tím, že většina letounů kategorie „D“ byly dvouplošníky a většina letounů kategorie „E“ jednoplošníky.\n\nTento systém značení byl zrušen na konci války po uzavření příměří. Po znovuzrození Luftwaffe byl pro značení německých vojenských letadel používán předpis Říšského ministerstva letectví (RLM – Reichsluftfahrtministerium).\n\nPříklady značení: Fokker E.III, Zeppelin-Staaken R.VI\n\n"}
{"id": "137669", "url": "https://cs.wikipedia.org/wiki?curid=137669", "title": "Norma (opera)", "text": "Norma (opera)\n\nNorma je název opery Vincenza Belliniho z roku 1831. Autorem libreta je Felice Romani.\n\n\nNorma je tragická opera o dvou dějstvích. Její děj se odehrává v antické Galii.\n\nPollione se přiznává svému příteli Flaviovi, že je tajně ženatý s druidskou kněžkou Normou a má s ní dokonce dvě děti. Normu však již nemiluje – místo ní chce vzít s sebou zpět do Říma její přítelkyni, kněžku Adalgisu, která s jeho návrhem souhlasí.\n\nNorma se v rozhovoru s Adalgisou dozvídá o Pollionovu plánu a proklíná jej. Když Adalgisa zjistí, že je Pollione manželem Normy, rovněž se od něj odvrací.\n\nNorma se rozhodne zabít své dva syny, je však matkou a tak nemůže… zavolá Adalgisu a říká jí, aby vzala její syny, odvedla je za Pollionem a odjela s ním do Říma, jen tak nebudou potupeni otroctvím Římu. Adalgisa ale odmítá a slibuje, že se u Polliona přimluví a vrátí jí jeho lásku. To se však Adalgise nepodaří a Pollione ji chce unést s sebou do Říma.\n\nNorma se rozhoduje pomstít a svolává do svatyně gallské bojovníky, aby je přemluvila k povstání proti Římu. Během obřadu je zajat cizí vetřelec – Pollione. Norma obžalovává sebe z porušení slibu čistoty a Polliona ze spoluúčasti na tomto zločinu. Společně oba vstupují na obětní hranici a nechávají se obřadně upálit.\n\nTitulní roli zpívaly nejpřednější sopranistky světové operní scény, například: Maria Malibran, Lilli Lehmann, Zinka Milanov, Rosa Ponsell, Maria Callas, Cristina Deutekom, Joan Sutherland, Edita Gruberová, Sondra Radvanovsky.\n\n\n\n"}
{"id": "137671", "url": "https://cs.wikipedia.org/wiki?curid=137671", "title": "Václav Marek", "text": "Václav Marek\n\nVáclav Marek (5. března 1908 v Sadské – 14. května 1994 v Praze) byl český cestovatel, spisovatel, odborný publicista, lappolog a překladatel ze sámských jazyků.\n\nNarodil se 5. března 1908 v Sadské. V roce 1929 odešel do ciziny. Po roce 1931 se usadil v norském Laponsku v údolí řeky Susny, dnes národní park Børgefjell. Za druhé světové války se účastnil norského odboje. Roku 1948 se vrátil do Československa. Pracoval v Myslivecké jednotě v oddělení výzkumu biologie zvěře a psal články s tematikou lovu a chovu lovných zvířat, lesnictví apod. Od roku 1951 byl zaměstnán ve Výzkumném ústavu lesního hospodářství ve Strnadech na Zbraslavi, kde se zabýval půdní zoologií. Od roku 1955 byl zaměstnán v Československé akademii zemědělských věd v jejím Ústavu vědeckotechnických informací jako odborný dokumentátor a odborný pracovník.\nMuseum v norském Hattfjelldalu vytvořilo z Markovy dokumentační činnosti expozici a vztyčilo mu v údolí Susny pomník. V národním parku Børgefjell se lze též projít po \"Markově stezce\".\n\nJiž od čtyřicátých let sepisoval souhrnná díla o sámských dějinách, kultuře a náboženství. V časopise Československá et(h)nografie publikoval několik článků o náboženství a kultuře Sámů a drobné recenze.\n\nNapsal románovou trilogii s dějem, odehrávajícím se v Laponsku od konce 18. století po padesátá léta 20. století. V románech použil vyslechnuté sámské příběhy ze Susendalu. Z trilogie vyšel pouze román \"Kočovníci věčné touhy\" (Brno: Blok 1972). Za svou historickou studii \"Samene i Susendalen\" (Hattfjelldal: Hattfjelldal kommune, 1992, ISBN 82-991610-1-0) získal Marek kulturní cenu.\n\nPosmrtně vyšla sbírka jeho překladů sámské ústní slovesnosti \"Noidova smrt. Pověsti a pohádky z Laponska\" (Praha: Triáda, 2000, ISBN 80-86138-32-1) a studie \"Staré laponské náboženství\" (Č. Kostelec: P. Mervart / ÚJB FF MU, 2009, ISBN 978-80-87378-15-1).\n\nMarkovy fotografie z Laponska se často publikují v norských etnografických a historiografických dílech. Markovy vlastní fotografické zvětšeniny a rukopisy jsou uloženy v archívu Národního muzea. Z fotografií byly v Čechách sestaveny dvě výstavy - v (Městském muzeu v Sadské a v Maďarském kulturním středisku v Praze). Fotografií ve svých expozicích využívá též Náprstkovo muzeum.\n\n\n\n"}
{"id": "137675", "url": "https://cs.wikipedia.org/wiki?curid=137675", "title": "Jesse McCartney", "text": "Jesse McCartney\n\nJesse A. McCartney (* 9. dubna 1987) je americký zpěvák a herec. Proslavil se jako člen chlapecké kapely Dream Street (r. 2000), potom z kapely odešel a dal se na sólovou dráhu, zúčastnil se natáčení amerického seriálu Kalifornské léto a natočil své první album – Beautiful Soul. Další album, Right Where You Want Me, vyšlo 19. září 2006. Třetím albem v pořadí bylo Departure, které vyšlo 20. května roku 2008. Čtvrté album, Have it all, bylo plánováno na rok 2011, ale nakonec se na něj můžeme těšit v roce 2012. Po filmech jako Keith, Alvin a Chipmunkové, Pizza a mnoho dalších by měl do kin na konci května vtrhnout horor Chernobyl Diaries natáčený v Pripjati, bývalé SSSR.\n\nMcCartney se narodil v New Yorku. Jeho prarodiče, Dick a Joyce Saberovi, jsou z Kalifornie. Jesse je skotského, irského a anglického původu a je křesťan. V roce 1998 se přestěhovali do Ardsley v New Yorku, kde Jesse vyrůstal a žil do roku 2004. Má bratra Timmothyho (Timmy) Glovera Marka McCartneyho a sestru Leu McCartney.\n\nJesse McCartney rád sportuje, miluje např. baseball, bowling a surfing (který se naučil v době natáčení Summerlandu).\n\nDo léta roku 2007 chodil s \"Katie Cassidy\".\n\nVe dvanácti letech se Jesse přidal do chlapecké kapely \"Dream Street\" (2000–2002); tuto zkušenost ohodnotil jako dobré „odrazové místo“ pro svojí sólovou kariéru. S jejich debutovým albem získali zlaté ocenění. Skupina se později rozpadla a Jesse začal jezdit s Aaronem Carterem. Od šestnácti let pracoval s muzikanty Dillon Kondor (kytara), Peter Chema (bassy), Katie Spencer (klávesy), Alex Russek (bicí), Karina LaGravines (vokály) a Sharisse Francisc (druhý hlas v pozadí) pod vedením Ginger McCartney a Sherry Goffin Kondor, producentkou jeho prvního alba Beautiful Soul.\n\nMcCartney vydal v roce 2003 jeho první desku s názvem JMac. Album obsahovalo tři songy – „Beautiful Soul“, „ Don't You“ a Why don't „You Kiss Her?“. V roce 2004 zazpíval duet s Anne Hathawayovou „Don't Go Breaking My Heart“, který byl uveden pro Ella Enchanted Soundtrack.\n\nJeho prvním debutovým albem se stal „Beautiful Soul“, na kterém pracoval dva roky; prodávat se začalo 28. září 2004. V České republice se objevilo v létě příštího roku. Album obsahovalo 4 songy (12 + 1 bonus), které si Jesse sám napsal. Na AOL Music získalo 2 místo a dobře si vedl i videoklip „Beautiful Soul“ v MTV Total Request Live, v TOP 10 byl 5x volen, vrcholu dosáhl 4×.\n\nZa album Beautiful Soul získal platinové ocenění, prodalo se ho více než 1,5 miliónů kusů.\n\nJesseho první sólový Tour, zvaný Beautiful Soul (se spoluprací herečky a textařky Brie Larson), začal 2. května 2005 v Crest Theatre v Sacramentu v Kalifornii. Po USA objezdil 56 zastávek, skončil 10. září v Madera District County Fair v Madera, Kalifornie.\n\nNejlepší koncert pro něj byl v New Jersey. Představil tam poprvé svůj nově složený band z Dory Lobel (kytara), Zane Carney (kytara), Andre De Santanna (bassy), Mitchell Yoshida (klávesy), Karen Teperberg (bicí), Margeaux „JoJo“ Fernandez (hlas v pozadí) a Julii Dickens (druhý hlas v pozadí). Představení z 9. července v Paramount's Great America, Santa Clara, Kalifornie bylo natočeno jako jeho první hudební DVD, které vyšlo v listopadu 2005.\n\nJako první se objevil v televizním seriále „All My Children“ (1998–2001). Byl nominován na cenu Daytime Emmy za \"Talentovaného mladého seriálového herce\" díky roli J. R. Chandlera (dvě nominace v roce 2001 a 2002). V roce 2004–2005 hrál Bradina Westerlyho v seriále \"Kalifornské léto\", který se stal trhákem pro Warner Bros. Ten samý rok nafotil módní fotky pro Abercrombie & Fitch.\n\nMcCartney zazáří ve filmu \"Keith\" který jsme viděli v roce 2007, dále tam hraje Margo Harshaman či Elisabeth Harnoisová. Jesse propůjčil svůj hlas postavě Roxas do americké počítačové hry Kingdom Hearts II a hlas Petra pro DVD Tinkerbell (Disney). Jeho hlas v originálním podání můžete slyšet dále ještě ve filmech Horton nebo Alvin a Chipmunkové.\n\nVe 12. zářijovém díle All My Children představil svůj nový song Right Where You Want Me.\n\nNa konci května 2012 má být uveden horor Chernobyl Diaries, kde Jesse hraje jednu z hlavních rolí. Od roku 2014 se objevuje v roli Coopera v seriálu stanice Freeform \"Mladí a hladoví\".\n\nČást zisku ze světové tour Beautiful Soul daroval na fondy pro živelní pohromy; namluvil rádiovou reklamu pro kampaň „Děti pro Ameriku bez drog“, je spojenec Dětské výzkumné nemocnice St. Juda; zapojil se do SPACE charity, jejíž zakladatel je starý přítel jeho matky.\n\n\n\n\n\n"}
{"id": "137676", "url": "https://cs.wikipedia.org/wiki?curid=137676", "title": "Happy Tree Friends", "text": "Happy Tree Friends\n\nHappy Tree Friends je série flashových kreslených animací, každá je dlouhá zhruba jednu až dvě minuty. Tvůrcem je společnost Mondo Mini Shows a autoři jsou Kenn Navarro, Aubrey Ankrum a Rhode Montijo. Vydávány jsou od roku 1999.\n\nPřestože celé prostředí připomíná kreslené seriály pro malé děti a vypadá velmi infantilně a nevinně, ve skutečnosti je každá epizoda plná brutality a násilí. Happy Tree Friends lze tedy srovnat například s fiktivním seriálem \"Itchy & Scratchy\" z pořadu \"Simpsonovi\".\n\nPříběhy epizod začínají nějakou běžnou činností, která se však brzy zvrhne v krveprolití plné brutality. Pouze ve dvou ze čtyřiceti osmi epizod žádné z celkem 20 zvířátek nezahyne (i v nich jsou však smrtelně zraněna). Všechny díly jsou bez mluvených dialogů, ty jsou v nich pouze naznačeny mumláním jednotlivých postav. Po skončení každé z epizod následuje určité ponaučení.\n\nKromě epizod existují ještě bonusové flashe (většinou k nějaké události, např. vánoční, velikonoční, valentýnský), vždy s jediným hrdinou a přímou účastí diváka, který vybírá většinou ze 3 možností, jak se bude příběh odvíjet.\n\nVšechny tři série \"Happy Tree Friends\" vyšly na DVD, v Česku je na podzim 2006 vysílala hudební televize Óčko, vždy pozdě večer.\n\n\nV roce 2006 vznikl také animovaný televizní seriál \"Happy Tree Friends\", který byl ten rok premiérově vysílán na americké kabelové televizi G4.\n\n"}
{"id": "137677", "url": "https://cs.wikipedia.org/wiki?curid=137677", "title": "Punkva", "text": "Punkva\n\nPunkva je ponorná řeka v okrese Blansko v České republice. Je dlouhá 29 km a je nejdelším podzemním vodním tokem v České republice. Povodí má rozlohu 170 km². Název Punkva pochází ze staršího \"Ponikev\", které je odvozeno od slovesa „poniknúti“, což byl výraz pro „klesnouti“.\n\nPunkva vzniká v podzemí Moravského krasu v nadmořské výšce 350 m n.m. soutokem Sloupského potoka a Bílé vody. Delší ze zdrojnic je Sloupský potok, jehož hlavní zdrojnice Luha pramení pod nejvyšším vrcholem Drahanské vrchoviny – Skalky, stejně jako její nejvýznamnější přítoky na horním toku – Huťský potok a Žďárná. Nad obcí Sloup se do ní vlévá Němčický potok a dále se vodní tok nazývá Sloupský potok. Pod obcí Sloup se Sloupský potok propadá do podzemí, protéká spodními patry Sloupsko-Šošůvských jeskyní a Sloupským koridorem Amatérské jeskyně do propasti Macocha. Po jeho soutoku s potokem Bílá voda, který pramení u Protivanova, se řeka nazývá \"Punkva\". Bílá voda se u Holštejna propadá v Nové Rasovně do podzemí a jím pokračuje její tok do Amatérské jeskyně. Průběh toku v oblasti Amatérské jeskyně je znám pouze z části, nicméně v části jeskyně zvané Bludiště Milana Šlechty se Sloupský potok spojuje s Bílou vodou. Na dně Macochy se Punkva na chvíli objevuje na denním světle a tvoří zde dvě jezírka, hned ale zase mizí zpátky v podzemí. Horní jezírko je hluboké přibližně 13 metrů a je vidět z shora z vyhlídkové terasy. Dolní jezírko je ukryto mezi skalami a není tudíž shora vidět a jeho hloubka dosahuje 49 metrů (doposud nebylo dosaženo dna). Z Macochy říčka protéká vodními dómy Punkevních jeskyní, kde v rámci prohlídky probíhá plavba podzemím na člunech. Poté, co říčka opustí jeskynní podzemí, do kterého se ještě jednou na několik desítek metrů vrátí, spojuje se s podzemními vodami potoka Lopače a Krasovského potoka a vyvěrá v tzv. Malém výtoku Punkvy. Poté protéká říčka hlubokým Punkevním údolím s několika rybníčky a následně Arnoštovým údolím zastavěným halami strojírny ČKD Blansko. Na okraji Blanska se pak Punkva vlévá v nadmořské výšce 267 m n.m. do řeky Svitavy.\n\nPřes svoji nevelkou délku je jedním z nejzajímavějších a nejnavštěvovanějších vodních toků v Česku a to díky tomu, že část toku protéká podzemím Moravského krasu. Podzemní Punkva byla v roce 2004 zapsána do seznamu mokřadů mezinárodního významu v rámci Ramsarské úmluvy.\n\n"}
{"id": "137679", "url": "https://cs.wikipedia.org/wiki?curid=137679", "title": "Rumunské námořnictvo", "text": "Rumunské námořnictvo\n\nRumunské loďstvo tvoří námořní složku ozbrojených sil Rumunska. Dělí se na námořnictvo a dunajskou flotilu. Oficiálně založeno bylo v roce 1860. Dnes ho tvoří cca 6900 osob. Velení námořnictva sídlí v přístavu Constanta. Ten je zároveň základnou říční flotily. Hlavní síly námořnictva tvoří tři fregaty, 7 korvet, 5 minolovek a řada hlídkových plavidel. Dunajská flotila provozuje monitory, dělové a hlídkové čluny.\n\nRumunské námořnictvo se účastnilo druhé světové války na straně Osy. V té době se dělilo na námořní divizi a dunajskou říční flotilu. V době vypuknutí války mělo námořnictvo okolo 40 válečných lodí, z toho 17 říčních (celkem 7 říčních monitorů, často pocházejících z dob Rakouska-Uherska). Námořní síly mohly nasadit čtyři torpédoborce tříd \"Mărăşti\" a \"Regele Ferdinand\", ponorku \"Delfinul\", tří korvety, tří dělové čluny, tří torpédové čluny a minonosku \"Amiral Murgescu\". Během války je posílilo několik nových lodí, například dvě ponorky a šest torpédových člunů. Oproti sovětskému námořnictvu byly rumunské síly velmi slabé a proto se rumunské námořnictvo za války soustředilo na doprovod konvojů, minové operace a pobřežní obranu. V srpnu 1944 rumunské námořnictvo disponovalo 54 plavidly na Černém moři (z toho 25 pomocných) a 137 plavidly na Dunaji (z toho 100 pomocných). Po podepsání příměří v roce 1944 museli Rumuni odevzdat své lodě Sovětskému svazu.\n\nV poválečném období se Rumunsko orientovalo na Sovětský svaz a získávalo z něj i zbraně. Po válce byly až na výjimky postupně vráceny roku 1944 odevzdané rumunské válečné lodě. V šedesátých letech došlo k vyřazení torpédoborců. Nový torpédoborec \"Mărășești\" rumunské námořnictvo získalo v roce 1985 vlastní výstavbou. Fakticky se ale jedná spíše o fregatu, neboť loď byla odlišně kategorizována z prestižních důvodů.\n\nRumunské námořnictvo se podílí na mezinárodních misích. Fregata \"Regele Ferdinand\" se například roku 2012 zapojila do protipirátské Operace Atalanta.\n\n\n\n\n\n\n\n\n\n\n\n\nRumunské námořnictvo disponuje třemi vrtulníky IAR 330 v navalizované variantě IAR 330 Naval.\n"}
{"id": "137685", "url": "https://cs.wikipedia.org/wiki?curid=137685", "title": "Solominové", "text": "Solominové\n\nSolominové (rusky:Соломины) je starý severoruský šlechtický rod, který je větev rodu Aladinů (z ruské panovnické dynastie Rurikovců, z knížat Smolenských). Za zakladatele je považován Ivan Jakovlevič Aladin-Monastyrjov. \n\nRod žil v Běloozeru i na Vjatku.\n\n"}
{"id": "137686", "url": "https://cs.wikipedia.org/wiki?curid=137686", "title": "Komunistický režim v Československu", "text": "Komunistický režim v Československu\n\nKomunistický režim, komunistická diktatura nebo také komunistická totalita je označení pro období, po které v Československu vládla KSČ. Zahájil je Únorový převrat (tzv. \"Vítězný únor\" nebo jen \"Únor\") roku 1948 a ukončila sametová revoluce v listopadu 1989 (též \"Listopad\").\nV této době bylo Československo součástí východního bloku (\"„socialistického tábora“\") a členským státem Varšavské smlouvy a RVHP. Během tohoto režimu, zvláště během prvních deseti let, byly statisíce lidí z politických důvodů uvězněny, internovány nebo umístěny do pracovních či koncentračních táborů či PTP a tisíce dalších se staly obětí justičních vražd nebo zemřely ve vězení či při pokusu o překonání železné opony.\n\nKomunistický režim se v Československu vyznačoval absencí svobodných voleb (volby sice existovaly, měly však ryze formální charakter) a kolísající úrovní teroru. Nejtvrdší bylo období po převratu a první polovina 50. let, které bylo charakteristické používáním nejbrutálnějších metod stalinismu, včetně justičních vražd a vytváření koncentračních a pracovních táborů pro politické odpůrce a režimem označené „nespolehlivé občany“. Lidé, kteří s režimem nesouhlasili, měli v zásadě tři možnosti: být aktivní v disentu, emigrovat (což byl ovšem podle tehdejších zákonů trestný čin nedovoleného opuštění republiky, z komunistického Československa, ale přesto emigrovaly statisíce lidí) nebo tzv. vnitřní emigraci (německy \"innere Emigration\"), tzn. strategie „navenek spolupracovat, nebo alespoň nedělat problémy, a uvnitř si myslet svoje.“\n\nTypické pro toto období bylo uplatňování modelu centrálně plánovaného hospodářství, nikoliv tržního hospodářství, tedy o tom, co se má vyrobit a v jakém množství, v podstatě rozhodovala strana a vláda, přesněji řečeno k tomu určené státní instituce (typicky plánovací komise, cenový úřad, odvětvová ministerstva) prostřednictvím plánů (tzv. pětiletky), nikoliv trh. Uvedené období pak bylo charakteristické nadprodukcí v určitých odvětvích, zejména těžkého průmyslu (např. oceli) a chronickým nedostatkem běžného spotřebního zboží (např. vložek), rovněž tak nízkou mírou zavádění inovací a celkovým zaostáváním, a to v podstatě obecně kvůli obavám z nedodržení plánu při větších změnách. Ještě v roce 1950 bylo HDP na hlavu v Československu vyšší než v sousedním Rakousku – v roce 1989 pak dosahoval tento ukazatel už jen 58 % Rakouska; přitom se uvádí, že těsně po válce Rakousko zaostávalo za ČSR o 28 let.\n\nČeskoslovensko bylo roku 1945 osvobozeno převážně sovětskými vojsky. Tato skutečnost nahrála komunistům, kteří v 1. poválečných parlamentních volbách v květnu 1946 získali 38 % hlasů a postupně obsazovali nejdůležitější posty ve státě, přesto až do února 1948 v parlamentu i ve vládě měly většinu demokratické strany.\n\nV únoru 1948 vrcholila vládní krize v Hradeckém programu KSČ. Program požadoval další znárodňování a rozparcelování statků nad 50 ha. Komunisté také dále pronikali na významná místa v silových složkách (8 členů vedení SNB nahrazeno komunisty). Na protest proti tomu podala 20. února většina nekomunistických ministrů demisi, ale někteří, například Jan Masaryk a Ludvík Svoboda, zůstali ve vládě. Odstoupivší předpokládali, že prezident Beneš demisi nepřijme, nebo jmenuje novou úřednickou vládu. To se ale nestalo a prezident 25. února demisi přijal. V těchto pěti dnech komunisté vyvíjeli na prezidenta silný nátlak organizováním demonstrací, stávek a vyzbrojováním Lidových milicí. Studenti, kteří demonstrovali na podporu prezidenta Edvarda Beneše, byli surově zbiti v Nerudově ulici. Byla sestavena nová vláda Národní fronty v čele s Klementem Gottwaldem. Jediný nekomunistický ministr Jan Masaryk zemřel za nevyjasněných okolností 10. března 1948 na následky pádu z okna. Podle dobového vyšetřování se jednalo o sebevraždu, polistopadové vyšetřování ukazuje spíše na vraždu.\n\nUž v březnu 1948 komunisté znárodnili podniky nad 50 zaměstnanců; poté socialistický sektor tvořil 66 % národního důchodu a 95 % průmyslové výroby. Rozdělili také statky nad 50 ha, vydali zákon o všeobecném zdravotním pojištění a provedli reformu školství. Probíhal masový nábor do KSČ. Sociální demokracie byla pohlcena a sloučena s KSČ. Počet lidí, kteří po únoru 1948 odešli do exilu, se odhaduje na 150 až 200 tisíc občanů.\n\nV květnu 1948 se prezident Beneš ještě pokusil komunistům vzepřít, když odmítl podepsat novou československou ústavu, která rušila demokratické státní zřízení. Měsíc poté, 7. června 1948, abdikoval Beneš na úřad prezidenta a jeho nástupcem se stal Klement Gottwald.\n\nV září 1948 byl schválen Zákon o táborech nucené práce. Tábory nucené práce byly zřízeny při uranových dolech (Vojna u Příbrami, Rovnost, Svornost, Bratrství u Jáchymova). 10. října byl vyhlášen Zákon na ochranu lidově demokratické republiky. Byly též zřízeny pomocné technické prapory pro politicky nespolehlivé jedince jako kulaky, kněze, západní letce atd. Odhaduje se, že jimi prošlo asi 22 tisíc lidí.\n\nSérií zákonů (zákony č. 114, 115, 118-126 a 311 Sb.) vydaných v roce 1948 byla provedena druhá vlna znárodňování podniků v době mezi 27. říjnem a 1. listopadem 1948. Komunistický režim nadále důsledně označoval 28. říjen nikoli za den vzniku Československa, ale za Den znárodnění. \nV roce 1949 propukl konflikt s církvemi: 10. května 1949 ztroskotalo jednání Josefa Berana s Alexejem Čepičkou o církevních školách, v srpnu 1949 byl vydán církevní dekret o exkomunikaci komunistů.\n\nRežim plánovitě likvidoval své politické odpůrce, náboženské představitele a nekomunistickou inteligenci, omezoval vyšší vzdělání na politicky spolehlivé jedince. Původní společenské organizace, jako Junák, Sokol nebo Orel, byly označeny za buržoazní a zakázány.\n\nZejména v prvních letech po převratu docházelo k vykonstruovaným procesům, které byly zaměřeny proti potenciální opozici (Heliodor Píka, Milada Horáková), ale i proti členům strany (Rudolf Slánský). Velmi tvrdé byly i zásahy proti nestraníkům a dalším odbojovým skupinám.\n\nDne 5. listopadu 1949 byly vykonány tresty smrti nad představiteli skupin nestraníků Vratislavem Polesným, Vratislavem Jandou, Josefem Charvátem, Emanuelem Čančíkem, Květoslavem Prokešem a Jaroslavem Borkovcem odsouzenými v souvislosti s přípravou údajného květnového protikomunistického povstání v roce 1949.\n\nReprese a militarizace zesílily v roce 1950. V dubnu 1950 nastoupil Alexej Čepička na ministerstvo národní obrany. Podle sovětských vzorů vzniklo samostatné ministerstvo národní bezpečnosti. Za první velký důsledně inscenovaný proces lze považovat proces se skupinou Milady Horákové v květnu a červnu 1950. Represe dosáhly vrcholu v listopadu 1952, kdy byl inscenován proces se Slánským. V politických procesech bylo asi 83 tisíc odsouzených. Trest smrti v období 1949–1953 dostalo 233 osob, z toho 178 bylo popraveno. Jak vyšetřila později Pillerova komise, o všech rozsudcích smrti v politických procesech rozhodovaly stranické orgány.\n\nK velkým změnám došlo v hospodářství, které bylo budováno centrálně podle sovětského vzoru. Důraz byl kladen na těžký průmysl, a to hlavně zbrojní. Začala industrializace Slovenska. V roce 1949 byla vyhlášena první pětiletka (1949–1953), ve které byl rozvíjen těžký průmysl na úkor spotřebního, také byl vydán zákon o JZD a začala být prosazována kolektivizace zemědělství, mnohdy pod nejrůznějším nátlakem. Jako rezervoár nucené práce sloužily Pomocné technické prapory a vězeňské tábory.\n\nKoncem 40. let došlo k jugoslávsko-sovětské roztržce a v roce 1950 propukla korejská válka. Stalin chtěl posílit válečnou výrobu a předejít ve východním bloku jugoslávskému scénáři. V únoru 1951 KSČ tedy zásadně změnila plán s cílem posílit těžký průmysl a zrychlit tempo růstu na úkor lehkého a spotřebního průmyslu a mechanizace zemědělství. To se ale nakonec ukázalo nad možnosti ekonomiky. Velké investiční celky lákaly dělníky vysokými mzdami, které ale nebylo za co utratit; to vedlo k inflaci.\n\nV roce 1953 zemřel Stalin, krátce nato zemřel i Klement Gottwald a novým prezidentem byl zvolen Antonín Zápotocký. Ke zmírnění napětí mezi supervelmocemi přispělo příměří v korejské válce (27. července 1953).\n\nV důsledku preference těžkého a vojenského průmyslu se v ČSR začaly stále více projevovat ekonomické problémy. Citelný byl nedostatek potravin a spotřebního zboží, doléhala bytová krize. Rolníci byli poškozováni nízkými výkupními cenami a tím, že dosavadní kolektivizace probíhala bez investiční pomoci státu. Od jara 1953 se rozpadala družstva (zcela se jich rozpadlo 177), do června 1954 se 29 % družstevníků vrátilo k soukromému hospodaření.\n\n1. června 1953 proběhla měnová reforma, kterou režim směnil staré koruny za nové v poměrech 1:5 pro menší obnosy a 1:50 pro větší obnosy. Současně byl zrušen přídělový systém. Toto znehodnocení měny postihlo široké vrstvy pracujících. Životní náklady vzrostly po reformě o 29 %, ale mzdy jen o 4,5 %. Následovala silná vlna protestů, do nichž se zapojilo 32 000 dělníků ve 129 podnicích; největší z nich bylo Plzeňské povstání.\n\nV září 1953 došlo v pětiletém plánu k zásadnímu obratu od těžkého průmyslu ke spotřebnímu zboží a zemědělské technice. Byly také zmírněny postihy účastníků demonstrací po měnové reformě. Vykonstruované procesy ale pokračovaly i v letech 1953 a 1954: Osvald Závodský (popraven), B. Kopold (armáda), Marie Švermová (proces s krajskými tajemníky), Gustáv Husák (proces s buržoazními nacionalisty), J. Goldmann (ekonomové).\n\nV září 1953 se stal prvním tajemníkem ÚV KSČ Antonín Novotný. Zhruba od roku 1954 se dařilo dosáhnout ekonomické stabilizace. 2. pětiletka probíhala v letech 1956–1960 poměrně úspěšně, ale nerealisticky naplánovaná 3. pětiletka (1961–1965) musela být v roce 1962 zrušena. Orientace na Sovětský svaz se projevila také v založení zvláštní Vysoké školy ruského jazyka (VŠRJ, později VŠRJL), která měla za cíl rozšiřovat řady znalců „jazyka Lenina a Stalina“ (zrušena v akademickém roce 1959/60).\n\nV roce 1956 nové vedení KSSS v SSSR na XX. sjezdu KSSS odsoudilo kult Stalinovy osobnosti (monumentální Stalinův pomník v Praze na Letné byl v té době hotový teprve necelý rok; odstřelen byl v roce 1962). Krize centralistických metod řízení vedla v letech 1956 a 1957 k diskusi o ekonomické reformě (Dolanský, Goldmann, Rozsypal), ta ale přinesla jen dílčí změny. Ke zlepšení situace došlo v zemědělství: koncem 2. pětiletky obhospodařovala 88 % půdy JZD. Od roku 1959 platil nový výkupní systém a vyšší výkupní ceny; rovněž pokrok v mechanizaci přinesl růst zemědělské výroby a stabilizaci JZD.\n\nÚstava Československé socialistické republiky z roku 1960 zavedla nový název státu (Československá socialistická republika), nové státní symboly, zakotvila jako státní zřízení socialismus a vedoucí úlohu KSČ. Zesílila centralizaci a prakticky zrušila existující (i tak velmi omezenou) autonomii Slovenska.\n\nPo období stalinismu (a odsouzení kultu osobnosti) tuhého režimu v letech padesátých nastala jistá změna; krátké období chruščovovského tání po Stalinově smrti vedlo i k uvolnění v tehdejší ČSSR. Došlo k uvolnění mnohých tehdejších regulí, částečně rehabilitována byla většina odsouzených v politických procesech, na druhé straně i v této době byly nové rozsudky vynášeny a např. arcibiskupu Beranovi byl znemožněn návrat do republiky (1965). \n\nHospodářsky se zemi také dařilo, 60. léta vůbec jako celá lze charakterizovat obdobím ekonomického růstu v celé Evropě, východní blok nevyjímaje. Nutno však přiznat, že v roce 1963, po naprostém nedostatku některého zboží a „neplnění plánu“, musela být zrušena III. pětiletka.\n\nPředzvěstí pražského jara byl sjezd spisovatelů v roce 1967 a násilně potlačená demonstrace „Chceme světlo!“ vysokoškolských studentů na podzim 1967. Postupné uvolňování poměrů vedlo k tomu, že v lednu 1968 vystřídal ve funkci prvního tajemníka KSČ Antonína Novotného Alexandr Dubček. A. Novotný v březnu podal demisi i na funkci prezidenta; v tomto úřadu jej po krátké pauze nahradil Ludvík Svoboda.\nReformy pražského jara byly pokusem uvolnit režim a urychlit proces demokratizace. Tato politika však vzbudila obavy mezi konzervativními komunistickými kruhy v Moskvě. Naděje na „socialismus s lidskou tváří“ tak Sovětským svazem rázně ukončeny 21. srpna invazí států Varšavské smlouvy, oficiálně nazvanou „bratrská internacionální pomoc“. Tehdejší reformní komunističtí českoslovenští politici (Alexander Dubček a další) po odvlečení do Moskvy nátlaku ustoupili.\n\nOkupace vedla zpočátku k velkému odporu veřejnosti, ten však časem polevil a nevyústil v žádné ústupky režimu; Československo se muselo smířit s „dočasnou“ přítomností vojsk SSSR, méně početná vojska ostatních „spřátelených“ lidově-demokratických zemí byla stažena krátce po invazi, nejrychleji již během postupu vojska NDR, aby nevyvolávala asociace s obsazením ČR r. 1939. Srpnová okupace změnila zcela pohled československé veřejnosti na Sovětský svaz; nyní byli Sověti vnímáni jako okupanti; ne již osvoboditelé z r. 1945. Československo-sovětské přátelství, tolik oficiálně proklamované, se pro většinu stalo prázdnou frází charakterizující tehdejší dobu.\n\nPo srpnu 1968 začaly stranické čistky, do října 1970 bylo prověřeno 1 508 326 členů KSČ, 67 147 bylo vyloučeno, 259 670 bylo členství zrušeno. Počet členů KSČ klesl o 28 %, na 1 217 246.\n\n1. ledna 1969 se Československo stalo formálně federací dvou formálně svrchovaných států, České socialistické republiky a Slovenské socialistické republiky. Přesto přetrvaly jisté paradoxy – např. slovenský komunista se členstvím v KSS (Komunistická strana Slovenska) automaticky stal členem KSČ, ovšem v ČSR adekvátní republikový stupeň strany vůbec neexistoval.\n\nPo okupaci v roce 1968 odešla třetí vlna emigrace. Roční výročí okupace připomenuté veřejným sebeupálením Jana Palacha a následovníků přineslo nakrátko opět zvýšení odporu obyvatelstva. S nástupem Gustáva Husáka do čela KSČ nastalo definitivně období tzv. normalizace započaté anulováním mimořádného sjezdu KSČ z r. 1968 a přijetím Poučení z krizového vývoje.\n\nV roce 1975 byl zbaven moci prezident Ludvík Svoboda a na jeho místo nastoupil Gustáv Husák, jenž si podržel i funkci generálního tajemníka ÚV KSČ. Pomalu rostl vliv disentu a nevládních organizací, mezi které patřila například Charta 77. Ta poukazovala na porušování lidských práv v zemi, k nimž se vláda ČSSR zavázala na mezinárodních konferencích. Persekuce odpůrců režimu sice nenabývala tak drastických podob, jako tomu bylo v 50. letech, přesto znamenala normalizace 70. let výrazné utužení totalitní moci v porovnání s 60. léty.\n\nRežim proti těmto organizacím bojoval, například zorganizováním tzv. Anticharty, prohlášením umělců, kteří svým podpisem oficiálně vyjádřili podporu tehdejšímu režimu, a také vězněním. Několik lidí za své názory zaplatilo životem – například českobudějovický biskup Josef Hlouch zemřel dne 10. června 1972 poté, co byl předchozí den ztýrán příslušníky StB za aktivní účasti krajského církevního tajemníka; podobně dopadl v roce 1974 kardinál Štěpán Trochta, ztýraný krajským církevním tajemníkem přímo v budově Litoměřického biskupství. Dalšími známými oběťmi byli filozof Jan Patočka, který zemřel v březnu 1977 po několikahodinovém hrubém výslechu.\n\nNaprostá většina společnosti zůstávala politicky v pasivitě a navenek vystupovala plně v souladu s režimem (aktivní účast na prorežimních prvomájových demonstracích, prakticky 100 % účast při volbách kandidátů Národní fronty, zapojení mládeže v socialistických organizacích, organizace Spartakiád atd.).\n\nHospodářství zaznamenalo v první polovině 70. let poměrně vysokou dynamiku růstu, která se však v závěru této dekády postupně snižovala. Tyto počáteční hospodářské úspěchy umožnily vedení státu prosadit řadu pozitivních opatření v sociální oblasti, především v politice podpory rodiny, které nastartovaly vysokou míru porodnosti (kulminace v roce 1974). Československo však dosáhlo i dalších úspěchů. Začala se budovat dálniční síť, metro, přehrady, velká panelová sídliště a v roce 1978 letěl první československý kosmonaut Vladimír Remek na palubě sovětské kosmické lodi do vesmíru. V zemědělství byla dokončena kompletní mechanizace a ve výrobě základních potravin se země stala plně soběstačnou. Další důležitou otázkou se stalo dokončení industrializace Slovenska – na východě republiky se budovaly rozsáhlé průmyslové komplexy. Ve výrobě hrál stále velkou roli těžký průmysl, připravený na možnou válečnou výrobu. Vzhledem k tomu, že v rámci RVHP se nepodařilo v dostatečné míře realizovat specializaci výroby mezi jednotlivými socialistickými státy, byla ekonomika ČSSR nucena vyrábět velmi široký sortiment zejména strojírenské produkce, aby nemusela tyto výrobky dovážet za devizy z kapitalistických zemí. To nutně vedlo k tomu, že nebylo možno udržovat vysoký technický standard výroby u tolika položek a přispělo to, mimo jiných vlivů, k dalšímu zaostávání technických parametrů výroby za světovou konkurencí.\n\nV osmdesátých letech se začala projevovat hospodářská stagnace, ale i společenský a kulturní úpadek z let sedmdesátých. Zprůmyslnění bylo sice vysoké a zaměstnanost oficiálně absolutní, efektivita výroby však stále více zaostávala za vyspělými tržními ekonomikami a technická úroveň produkce se relativně snižovala. Vláda se sice na počátku 80. let pokoušela vylepšit systém plánovaného hospodářství, šlo však pouze o kosmetické změny, které ve svém důsledku neměly zásadní dopad na zvyšování efektivity národního hospodářství. V některých oblastech docházelo k devastaci krajiny a životního prostředí, například v Severních Čechách, na Severní Moravě a ve Slezsku. Rozsáhlé plochy, které byly zdevastované již vysídlením Němců a následnou výměnou obyvatel v období po druhé světové válce, zcela ustoupily těžbě. Surovinově a energeticky byla země závislá na dodávkách ze Sovětského svazu, který byl jedním z jejich největších obchodních partnerů.\n\nBrutalita tajné policie kulminovala na počátku 80. let. V roce 1981 byl příslušníky StB ubit kněz Přemysl Coufal. Státní bezpečnosti je též připisována záhadná smrt křesťanského aktivisty a mladého disidenta Pavla Švandy, který byl v říjnu 1981 po srpnové návštěvě svého strýce kardinála Tomáše Špidlíka v Římě nalezen mrtvý v propasti Macocha.\n\nPo uvolnění poměrů uvnitř Sovětského svazu a prosazení perestrojky v druhé polovině osmdesátých let začalo i vedení Komunistické strany Československa hledat způsob, jak zlepšit situaci doma. V hospodářské oblasti bylo potřeba zejména zvýšit tempo hospodářského růstu, který na počátku 80. let zaznamenal stagnaci, a upevnit obchod se zeměmi západní Evropy. Růst ekonomiky se sice po zbytek 80. let podařilo obnovit, ale v tempech, které neodpovídaly očekávání.\n\nS uvolňováním poměrů v Sovětském svazu v 80. letech a nástupem perestrojky a glasnosti se i v ČSSR začalo mluvit o nutnosti přestavby a demokratizace. Z funkcí byli odvoláni generální tajemník ÚV KSČ Gustáv Husák a předseda vlády Lubomír Štrougal (nahradili je Miloš Jakeš a Ladislav Adamec), ale skutečných změn bylo málo. Koncem 80. let o něco ubylo policejních represí a lidé se přestávali bát dát najevo svůj nesouhlasný názor. Za poslední lidskou oběť komunistického režimu v ČSSR je považován Pavel Wonka, který zemřel v roce 1988 ve vězení na následky špatného zacházení a zanedbání péče.\n\nV listopadu 1989 proběhla i v ČSSR demokratická revoluce, čímž se socialistické Československo přidalo, jako poslední stát střední Evropy, k demokratizačnímu procesu a otevřelo se okolnímu světu (sametová revoluce začala až 17. listopadu a hranice se otevřely 4. prosince, tedy jako poslední – v Maďarsku padl komunistický režim již 23. října a hranice se dokonce otevřely o dva měsíce dříve, v Polsku začaly změny již prvními svobodnými volbami 4. června 1989 a v NDR padly hranice (a s nimi i samotný režim) pádem berlínské zdi 9. listopadu) a země se vydala na cestu k demokracii a tržnímu hospodářství. Dne 29. prosince 1989 byl Federálním shromážděním jednomyslně ve Vladislavském sále Pražského hradu zvolen prezidentem Václav Havel. Zákon o protiprávnosti komunistického režimu a o odporu proti němu z roku 1993 posléze komunistický režim, panující v Československu od 25. února 1948 do 17. listopadu 1989, prohlásil za zločinný, nelegitimní a zavrženíhodný.\n\nPodle ÚDV bylo v průběhu Komunistického režimu v Československu popraveno pro politické trestné činy 248 osob (247 mužů a Milada Horáková), asi 8000 osob zemřelo ve vězení a 450 při pokusu uprchnout přes železnou oponu. Na hranicích umírali při výkonu služby také členové Pohraniční stráže – celkem jich v letech 1948–1989 bylo 654, z toho většina nehodou, sebevraždou či zastřelením kolegou. Pouze deset jich zemřelo při přestřelkách s uprchlíky.\n\nDo vězení bylo z politických důvodů odsouzeno přes 205 000 lidí, do táborů nucených prací bylo bez soudu zařazeno asi 20 000 lidí a do Pomocných technických praporů z politických důvodů asi 22 000 osob. Do zahraničí uprchlo v letech 1948–1987 170 938 občanů. ÚDV zdůrazňuje, že čísla nejsou konečná, mnoho materiálů se dosud nepodařilo zpracovat nebo prostě zmizelo, navíc statistiky nezahrnují některé nezákonné internace, utajené vraždy a lidi zemřelé na následky věznění po propuštění – lze předpokládat, že skutečné počty obětí jsou vyšší a že dosud uveřejněná čísla mohou být ještě upravena směrem nahoru. Dále bylo podle Ústavu pro studium totalitních režimů jen v letech 1948–1953 uvězněno asi 200 mladistvých.\n\nMnoho lidí z politických nebo náboženských důvodů nemohlo studovat, bylo vyhozeno ze školy nebo ze zaměstnání (tyto čistky probíhaly zejména v období stalinismu v 50. letech a poté v období normalizace v 70. letech).\n\nZa přerušení nebo nenastoupení základní vojenské služby z náboženských důvodů režim uděloval tresty odnětí svobody a po jejich výkonu je nutil základní vojenskou službu dokončit. Na případné sebepoškozování frustrovaných vězňů ve věznicích pohlížel režim jako na maření úředního výkonu, které trestal dalším odnětím svobody, což vedlo k další frustraci, u některých až k sebevraždě.\n\nMezi osoby perzekvované komunistickým režimem patřili například filosof Jan Patočka, Ivo Tretera, katolický aktivista a soukromý zemědělec Augustin Navrátil, Dr. Gustáv Husák, Tomáš Halík, Petr Placák, Anastáz Opasek a mnoho dalších. Příběhy obyčejných lidí zachycuje projekt Paměť národa zajišťovaný především organizací Post Bellum. Obětí komunistického režimu se stali i někteří jeho bývalí proponenti – jedním z těch, kteří byli dokonce popraveni, byl Rudolf Slánský.\nKomunisté převzali sovětský vzor jednotného, stupňovitého a centrálního řízení kultury, který zajišťoval společenskou kontrolu i masovou produkci požadovaného socialisticko-realistického umění. Pojem socialistický realismus zazněl poprvé na sjezdu moskevských spisovatelů roku 1932 a o dva roky později ho jako směrodatný ideologický program formuloval Andrej Ždanov. Pro české umělce byla metoda socialistického realismu vyhlášena Václavem Kopeckým na sjezdu KSČ roku 1949. Ždanovovy zásady přitom nebyly jasně vymezeny a československý komunistický režim je zneužíval podle potřeby k šikanování umělců a zasahování do estetické podoby uměleckých děl.\n\nOdborné výtvarné časopisy byly na přelomu let 1948–1949 většinou zrušeny a výtvarnické spolky byly počátkem 50. let zakázány a jejich majetek konfiskován. Výtvarné umění organizovala krajská střediska Svazu československých výtvarných umělců, kde byli umělci sdruženi podle bydliště. Podle instrukcí z centra středisko vybíralo autory k účasti na tematické úkolové akci, soutěži, stipendiu nebo výstavě a autor musel předkládat svůj plán práce. Ten byl předán centru k posouzení a schválen k realizaci. Během realizace díla probíhala politická školení umělců a při významných zakázkách se konaly průběžné diskuse svazových funkcionářů a politických činitelů, kteří měli moc ovlivnit výslednou podobu díla. Při opakovaném neúspěchu ve schvalovacím řízení hrozilo umělci vyloučení z organizace a ztráta možnosti obživy tvůrčí činností, což v tehdejším právním systému znamenalo zapojení do výroby. Výhradní právo k prodeji a nákupu uměleckých děl mělo družstvo Tvar. Svaz, který po založení patrně vedl sochař Karel Pokorný, vydával od července 1949 pouze Výtvarnický věstník. Nakladatelství Orbis bylo podřízeno Svazu a časopis Výtvarné umění se orientoval na propagaci sovětského pojetí socialistického realismu. Svaz organizoval program \"Kultura výrobě\", ve kterém vysílal umělce do továren a na vesnice, aby zde probudili masový zájem o kulturu a zajistili \"plánování kultury\".\n\nPodmínky se v různých obdobích značně lišily. Po období stalinského teroru (1949–1957) následovala postupná liberalizace (1958–1968). Po sovětské okupaci následovala \"normalizace\", kdy se občanské svobody opět silně omezily. Po nástupu Gorbačova opět docházelo k mírnému uvolnění.\n\nBěžný život postihovala mnohá omezení, na druhou stranu byly zaručeny některé sociální jistoty, jako jistota práce a peněz, získání firemního bytu, bezúročných půjček atd. Vzhledem k hrozícím restrikcím byla omezena některá základní lidská práva, například svoboda politického nebo náboženského přesvědčení, svoboda slova nebo právo se shromažďovat či právo na vzdělání. Ve sdělovacích prostředcích a veřejném životě obecně byla uplatňována cenzura. Dále byla omezena možnost cestovat. V osmdesátých letech stagnovala životní úroveň, zvětšoval se rozdíl mezi životní úrovní v Československu a životní úrovni na západě (západních zemích). V hospodářství byl v 50. letech důraz na těžký průmysl a kvalita služeb stála v pozadí. Byl velký problém sehnat kvalitního řemeslníka a přitom povolení soukromých řemeslníků často nepřicházelo v úvahu, zákony to často neumožňovaly. Mezi lidmi se z nouze rozmohlo kutilství všeho druhu. Nedostatkoví řemeslníci si přivydělávali nelegální prací (označovanou jako \"melouch\" nebo \"fuška\"), což se částečně tolerovalo, protože stát sám nedokázal služby zajistit. Lidé také utíkali na své chaty a chalupy, proto je v Česku velmi rozvinuté chataření neboli chalupářství a tramping (srov. vnitřní emigrace). S tím je spojeno i v zahraničí zpravidla ne tak rozšířené houbaření či vodáctví\n\nByli vyzdvihováni horníci a hutníci. Plat horníka byl například výrazně vyšší než plat lékaře. Režim prosazoval politiku ekonomického rovnostářství – nebyly velké rozdíly v platech, což snižovalo efektivitu práce. Mnohé zboží bylo nedostatkové a stály se na něj dlouhé fronty (typicky banány, maso, ale i např. fotografické zboží), zboží ze západního bloku se často vůbec neprodávalo. Jeho část byla k dostání v Tuzexu, kde se nakupovalo výhradně za speciální poukázky – bony, které se z velké části daly získat jen na černém trhu. Udržovala se umělá zaměstnanost, jelikož nezaměstnanost byla nezákonná (trestný čin příživnictví, postižitelný odnětím svobody). Vyžadovala se politická angažovanost širokých mas (prvomájové průvody, Svazarm, spartakiády, příp. přímo členství v KSČ, kterým se často podmiňoval kariérní postup). Volný trh byl značně omezen, ceny byly určeny v celé republice stejné na základě centrálně plánovaného hospodářství, jež se plánovalo nejdříve ve dvouletém (dvouletý hospodářský plán, 1947–1948) a později v pětiletých cyklech (pětiletkách, 1949–1990). Sovětský svaz, ač v mnoha aspektech výrazně zaostalejší, byl představován jako politický a kulturní vzor. Po sovětském vzoru byla reorganizována akademie věd, byla zavedena řada titulů za zásluhy (nejrůznější řády a medaile), v akademické oblasti titul kandidát věd. Ruština se stala prvním (a v důsledku toho nejrozšířenějším) cizím jazykem. Proměnil se jazyk obecně užívaného diskurzu; v jazyce začínala být častější slova jako \"soudruh (od padesátých let povinně nařízené oslovení i ve školách), závazek, imperialistický, buržoazní, marx-leninský, tajemník\".\n\nZpravodajství bylo prostředkem propagandy a nezřídka přehlídkou klišé. Například, když v 50. letech JZD splnilo a překročilo dodávku brambor, „zasadilo tím další ránu válečným paličům a štváčům“. Honorifikační křestní jména jako \"Vladlen\" (Vladimir Lenin), \"Marlen\" (ze slov \"Mar(x)\"+\"Len(in)\" (vedle toho existuje i jméno Marlena, které vzniklo pravděpodobně ze jména Magdaléna) se vyskytovala spíše ojediněle; v Sovětském svazu byl tento fenomén mnohem výraznější (např. jména Энгелен (\"Engelen\") nebo Сталина (\"Stalina\")) (\"Stalina\" je doložena i z NDR). Jazyku československé komunistické totality se věnuje článek nejazykovědce chemika Otto Exnera v časopise \"Naše řeč\" (1992), kniha Petra Fidelia \"Řeč komunistické moci\" (1998) nebo \"Slovník komunistické totality\" (2010).\n\n\n\n"}
{"id": "137697", "url": "https://cs.wikipedia.org/wiki?curid=137697", "title": "Víctor Valdés", "text": "Víctor Valdés\n\nVíctor Valdés (* 14. ledna 1982, L'Hospitalet), je bývalý španělský fotbalový brankář a reprezentant, profesionální hráčskou kariéru ukončil v srpnu 2017, jeho posledním angažmá byl anglický klub Middlesbrough FC. Patří mezi nejúspěšnější brankáře FC Barcelona. Pětkrát vyhrál Zamorovu trofej pro nejlepšího brankáře La Ligy. Mimo Španělsko působil na klubové úrovni v Belgii a Anglii.\n\nByl považován ve španělské La Lize za hodnotného nástupce Andoni Zubizarrety. Obdivuje Olivera Kahna.\n\nPrvní velká příležitost pro něj přišla v sezoně 2002/03. Trenér FC Barcelona se rozhodl že by měl z dorostenců přestoupit do prvního týmu. Nejprve měl být jen náhradníkem za Roberta Bonana, ale nakonec se z něho stala regulérní brankářská jednička Barcelony.\n\nV roce 2010 dokázal obhájit titul s Barcelonou a Vicente del Bosque ho nominoval na Mistrovství světa ve fotbale 2010. Sezóna 2012/13 také skončila úspěšně, po vyřazení v semifinále Ligy mistrů UEFA Bayernem Mnichov získal Valdés se svými spoluhráči titul ve španělské lize.\n\nV lednu 2015 podepsal 18měsíční smlouvu s anglickým týmem Manchester United. Po hostování v belgickém Standardu Lutych se vrátil do Premier League, když se v červenci 2016 upsal klubu Middlesbrough FC. V srpnu 2017 ukončil profesionální hráčskou kariéru.\n\n20. května 2010 se Valdés objevil v 23-členné nominaci na Mistrovství Světa v Jihoafrické republice jako třetí brankář s číslem 12 za Ikerem Casillasem a Pepem Reinou.\n\n3.6.2010 Valdés debutoval v přátelském utkání mezi Španělskem a Jižní Koreou v Innsbrucku, Rakousko. Bylo to přesně 10 let po reprezentačním debutu jeho kolegy Casillase. V červenci 2010 vyhrál Mistrovství Světa. Svou druhou reprezentační účast si připsal v zápase proti Mexiku, když ve druhé půli vystřídal Casillase.\n\nValdés má dlouhodobý vztah se Yolandou Cardonou. 20. srpna 2009 se jim narodil první syn Dylan Valdés Cardona. Dne 16. listopadu 2012 se pak dočkali i syna druhého, který se jmenuje Kai Valdés Cardona.\n\naktualizováno: 6. červen 2013\nFC Barcelona\n\nŠpanělsko\n\n\n"}
{"id": "137701", "url": "https://cs.wikipedia.org/wiki?curid=137701", "title": "Zeppelin-Staaken R.VI", "text": "Zeppelin-Staaken R.VI\n\nZeppelin-Staaken R.VI byl čtyřmotorový německý dvouplošný bombardér nasazený do bojů v 1. světové válce.\n\nR.VI byl nejvíce vyráběným letounem v kategorii „R“ (\"obřím letadlem\" - dle značení německých letadel v 1. světové válce vydaného úřadem Idflieg) v Německu (18 kusů) a také jedním z prvních letounů s uzavřeným kokpitem. Byl pravděpodobně největším letadlem dřevěné konstrukce, které kdy bylo postaveno až do doby, kdy Howard Hughes postavil svůj H-4 Hercules. Idflieg dal přednost výrobě tohoto letounu před šestimotorovým R.IV i ostatními bombardéry kategorie „R“ kvůli jeho relativně jednoduché konstrukci. K tomu, aby letoun uvezl svoji váhu, vyžadoval podvozek s 18 koly. Jeho 4 motory byly uspořádány do dvou tandemových gondol. Členy posádky byli dva mechanici, kteří seděli u každé z nich a starali se o údržbu motorů za letu.\n\nZeppelin-Staaken R.VI byl navržen Zeppelinem, ale protože projekt letounu byl příliš velký, realizovala ho firma Schütte-Lanz s využitím hangárů firem Flugzeugwerft GmbH Staaken v Berlíně, Automobil und Aviatik A.G. (zde byly vyrobeny 3 kusy z první objednávky na 6 strojů) a Albatros (3 kusy).\n\nR.VI byl používán dvěma německými letkami (Riesenflugzeug-Abteilung): Rfa 500 a Rfa 501. První letoun byl dodán 28. června 1917. Letky nejprve sloužily na východní frontě na základně u Alt-Auz v Kuronsku do července 1917. V srpnu byla Rfa 501 převelena do Gentu v Belgii a zapojila se do operací proti Francii a Velké Británii. Rfa 501, která se zúčastňovala vojenských operací přibližně s pěti letouny R.VI, uskutečnila mezi srpnem 1917 a listopadem 1918 celkem 11 náletů na Velkou Británii. S 30 bombardéry shodila celkem 27 190 kg bomb. Při těchto náletech nad Velkou Británii letka nepřišla o žádný ze svých letounů, nicméně dva stroje havarovaly při návratu na základnu. Ze všech letounů Zeppelin-Staaken R.VI byly v průběhu celé války sestřeleny 4 stroje.\n\nR.VI se sériovým číslem R.30/16 byl prvním letounem s přeplňovaným motorem, když byl modifikován instalací pátého motoru, který poháněl kompresor Brown-Boveri a mohl tak vystoupat až do výšky 5800 metrů.\n\n\n\n"}
{"id": "137704", "url": "https://cs.wikipedia.org/wiki?curid=137704", "title": "IceWeasel", "text": "IceWeasel\n\nIceWeasel byl odnož webového prohlížeče Mozilla Firefox. Jedná se o projekt GNU, který se snaží o vytvoření svobodné verze Firefoxu. Neobsahuje tedy oficiální logo, název Firefox a ani nástroj na reportování chyb nazývaný Talkback, který je produktem komerční firmy a není šířen jako svobodný software. První vydání IceWeaselu bylo založeno na Firefoxu 1.5.0.4 a snahou autorů byla synchronizace kódu s Firefoxem.\n\nV únoru 2016 se zástupci Debianu a Mozilly dohodli na opětovném přejmenování IceWeaselu zpět na Firefox. Logo Firefoxu je nyní pod licencí kompatibilní s DSFG a Mozilla přijala úpravy ze strany Debianu s tím, že nesnižují kvalitu Firefoxu a neovlivňují negativně fungování.\n\nFirefox je open source produkt, takže jeho zdrojové kódy jsou volně k dispozici. Jeho jméno a logo jsou však ochranné známky, což na jeho vlastníka klade určité povinnosti. Například pod ochrannou známkou nesmí být uváděno něco, co obsahuje jiné vlastnosti než originální produkt. Není tedy možné vzít zdrojový kód Firefoxu, udělat v něm změny a výsledný produkt vydat pod názvem \"Firefox\" bez souhlasu Mozilly. Lze však zdrojové kódy vzít, realizovat libovolné úpravy a vydat jej s jiným názvem a logem. Bližší informace lze nalézt v Mozilla Foundation Trademarks.\n\nTo bylo některými lidmi vnímáno jako nesvobodné, a proto vznikla odnož. IceWeasel se dostal do povědomí širšího okruhu lidí zejména díky sporu Mozilla Foundation s tvůrci operačního systému Debian, kteří realizovali některé úpravy zdrojového kódu a výsledné dílo vydávali pod jménem \"Firefox\". Na upozornění, že těmito změnami porušují ochranné známky, zareagovali vyřazením Firefoxu z distribuce a prohlášením, že do budoucna bude v distribuci zahrnut právě IceWeasel, který je z jejich pohledu svobodný. IceWeasel byl součástí stabilní verze Debianu od verze 4.0.\n\nIceWeasel byl téměř totožný s Firefoxem. Lišil se však v následujících věcech:\n\n\nV závislosti na verzi pak mohl IceWeasel obsahovat i některé další modifikace zdrojového kódu.\n\n\n"}
{"id": "137705", "url": "https://cs.wikipedia.org/wiki?curid=137705", "title": "Národní park Redwood", "text": "Národní park Redwood\n\nRedwood National and State Parks (zkratka \"RNSP\") je uskupení čtyř parků v severní Kalifornii ve Spojených státech amerických. Památka se skládá z národního parku Redwood a státních parků Del Norte Coast, Jedediah Smith a Prairie Creek.\n\nCelou rezervaci tvoří celkem 133 tisíc akrů (542 km). V parku se nachází 45 % porostu sekvoje vždyzelené, je to nejvyšší strom na Zemi. Ovšem v parku nejsou jen lesy, ale také množství obyvatel z živočišné říše, travnaté prérie, kulturní střediska, části řek a dalších toků.\n\nV roce 1850 byly porosty sekvojí vždyzelených na kalifornském pobřeží mnohem větší než dnes: až 2 miliony akrů (8 100 km). Severní část této zóny, osidlovaná domorodými indiánskými kmeny, přitahovala v období kalifornské zlaté horečky zlatokopy. Začali zde kácet stromy ve snaze vytěžit zlato.\n\nVe 20. letech 20. století došlo k vytvoření tří státních parků, Redwood National Park byl založen až v roce 1968. Při jeho vytvoření však bylo už vytěženo kolem 90 % všech sekvojí zde rostoucích. National Park Service (\"NPS\") a Oddělení parků a rekreací Kalifornie (\"CDPR\") administrativně sloučili všechny národní parky do jednoho celku. 5. září 1980 byl park zapsán na seznam světového dědictví UNESCO.\n\nŽije zde také množství ohrožených živočišných druhů, jako například puštík karibský severní, losos čavyča a lachtan ušatý. Mezi místní ohrožené druhy pak patří pelikán hnědý nebo \"Eucyclogobius newberryi\" z hlaváčovitých.\n\nJeště dnes zde žijí indiánské kmeny. Archeologové prohledávali okolí ve snaze zjistit, kdy se sem tyto kmeny přistěhovaly a určit co nejpřesnější období. Archeologické studie ukázaly, že zde indiánské kmeny žily již před 3 tisíci lety. V dnešních letech indiánské kmeny zde žijící, jako např. Yurok, Tolowa, Karok a Wiyot, mají historické vazby k tomuto území. Sčítání lidu v roce 1852 ukázalo, že kmen Yurok byl nejpočetnější z indiánské civilizace – bydleli v 55 vesnicích a čítali 2,5 tisíc obyvatel. Užívali dřevo právě ze sekvoje vždyzelené, jejíž vnitřní linie jsou v lineárním sledu. Podél těchto linií dřevo osekali na plaňky a používali jej jako stavivo na domy, lodě a malé vesničky. Pro obydlí plaňky musejí být vměstnány k sobě strana na stranu v úzkém příkopu, nahoře seříznuté pro střechu, kde rovněž použili dřevo z již zmíněné sekvoje.\n\nPřed badatelem Jedediashem Smithem v roce 1828 žádný jiný badatel z nížinaté Evropy ještě nebádal ve vnitrozemském regionu od pobřeží. Nález zlata kolem řeky \"Trinity River\" v roce 1850 vedl k menší druhotné zlaté horečce v Kalifornii. To přivedlo zlatokopy do této oblasti a mnoho z nich zde zůstalo poté, co se jim nepodařilo rychle zbohatnout. Příliv nových obyvatel však vedl ke konfliktům s domorodci. Kolem roku 1895 zůstala v jedné skupině vesnic jen asi třetina Yuroků. Kolem roku 1919 prakticky všichni členové kmene Chilula zemřeli nebo byli začleněni do ostatních kmenů. Zlatokopové káceli sekvoje na stavbu dřevěných srubů; po skončení zlaté horečky se pak někteří vrátili znovu k dřevorubectví. Předtím na více než 2 milionech akrů (8.100 km²) Kalifornie a jihozápadního pobřeží Oregonu byl prales sekvojí, ale po roce 1910 rozsáhlé kácení přimělo ochránce přírody začít usilovat o zachování stávajících stromů, které byly káceny v alarmující rychlosti. V roce 1911 americký reprezentant John Edward Raker z Kalifornie se stal prvním politikem představující legislativu pro vytvoření národního parku Redwood. Nicméně, žádný další krok v tuto dobu americký Kongres neučinil.\n\nOrganizace spojených národů navrhla národní park Redwood zapsat na seznam světového dědictví UNESCO 5. září 1980. Vyhodnocovací komise poukázala na 50 prehistorických archeologických nalezišť, zahrnující přibližně 4500 let. Také se odvolávala na přetrvávající výzkum v parku vedeným Státní univerzitou v Humboldtu, mimo jiné i dalšími. Park je součástí Biosférické rezervace \"California Coast Ranges\", která byla vyhlášena 30. června 1983.\n\nNedostatek peněz zamezil rozsáhlejším změnám, nicméně lesní průmysl zde vysel množství druhů stromů, které nejsou pro danou oblast charakteristické. Pobřeží, zahrnující písečné oblasti a pobřežní prérie, byly zaplaveny exotickými druhy, nejspíš díky uhašení lesních požárů před rokem 1980. Protipožární plán nyní umožňuje vypalování porostů jako jeden z prostředků k navrácení původního stavu rezervace. Poté, co byly sekvoje pokáceny i v nepřístupných místech, velké množství původního porostu bylo izolováno od ostatních, někdy dokonce i několik kilometrů. V tomto případě se může stav parku, v závislosti na rozpočtu, vrátit i o mnoho desetiletí zpět.\n\nV rezervaci bylo pár zmapovaných tras přeměněno na vyhlídkové cesty pro veřejnost. Ty sice nezahrnují dnešní bezpečnostní standardy, ale ze začátku nelze financovat jejich zlepšení. Struktura rezervace, jako například návštěvnická centra a ubytování pro zaměstnance, také potřebuje rozsáhlé změny kvůli vzrůstajícím požadavkům. Zaměstnanci parku požadují zlepšení kvality vzduchu a vody, monitorovaní ohrožených druhů a spolupracování se správou národní památky kalifornských břehů (Úřad správy pozemků). Hlavní sídlo parku leží v Crescent City v Kalifornii. V roce 2005 bylo parku povoleno rozrůst se o dalších 25.000 akrů (100 km²) pro zahrnutí oblasti rozvodí řeky \"Mill Creek\".\n\nNárodní park Redwood tvoří jeden z nejvýznamnějších chráněných oblastí ekoregionu pobřežních lesů severní Kalifornie.\n\nJe zřejmé, že prales sekvojí jednou pokrýval kolem 2 milionům akrů (8.100 km²) pobřeží severní Kalifornie. Téměř 96 % pralesa bylo pokáceno a téměř polovina (45 %) zbývajících sekvojí se nachází v národním parku Redwood. Park chrání necelých 39 tisíc akrů (157,8 km²) pralesa téměř stejně rozdělených do 19.640 akrů (79,5 km²) federální a 19.342 akrů (78,27 km²) státní správy. Porosty sekvojí existovaly podél kalifornského pobřeží alespoň 20 milionů let a jsou příkladem druhů stromů, které zde rostou již přes 160 milionů let.\n\nPůvodní rozsah sekvojí byl od severního kalifornského pobřeží až po jižní oregonské pobřeží. Sekvoje vždyzelené jsou nejvyšší stromy na Zemi, což potrvdil nález nejvyššího stromu v parku Hyperionu s výškou 115,5 metrů. Hned za ním byly nálezy stromů \"Helios\" (114,7 m) a \"Icarus\" (113,1 m). Největší strom, co se týče objemu, je Lost Monarch s 1.205 kubíky. Nachází se v části parku \"Jedediah Smith Redwoods State Park\". Zralé sekvoje žijí v průměru 500 až 700 let, přičemž u několika z nich bylo zjištěno, že jsou až dva tisíce let staré. To z nich učinilo nejdéle žijící orgamismy na Zemi.\n\nKromě zmíněných sekvojí zde ještě rostou borůvky, ostružiny a \"Rubus spectabilis\". Tyto rostliny poskytují živiny pro většinu zástupců fauny v parku. V parku lze nalézt i vzácné druhy pěnišníků, zejména v pralesních částí, a \"Polystichum munitum\", zpravidla u dostatečného zdroje vody. V části parku \"Prairie Creek Redwoods State Park\" je velmi známa rokle Fern Canyon hluboká kolem devíti až patnácti metrů. Stěny této rokle jsou obaleny kapradím (odtud název rokle).\n\nEkosystém v národním parku obsahuje pestré množství živočišných druhů, zahrnující především druhy ohrožené. Tyto druhy se vyskytují ve všech skupinách ekosystémů v parku, které Vás mohou napadnout: např. řeka, pobřeží, pralesy anebo travnaté prérie. Pelikán hnědý a \"Eucyclogobius newberryi\" jsou federálně zařazeni do seznamu ohrožených druhů žijících u tichomořského pobřeží. Orla bělohlavého najdeme většinou u zdroje vody, podle IUCN je řazen jako málo dotčený druh, dle Kalifornie je řazen jako druh ohrožený. Losos čavyča, puštík karibský severní a lachtan ušatý jsou dalšími ohroženými druhy v parku.\n\nZde bylo zdokumentováno přes 40 druhů savců, např. medvěd baribal, puma americká, rys červený, bobr kanadský, vydra severoamerická, jelenec černoocasý, wapiti a kojot prérijní. Podél pobřeží, kolem břehů, malých ostrůvků a útesů, žijí lachtan kalifornský, lachtan ušatý a tuleň obecný, delfíni a plejtvákovci šedí obvykle žijí blízko pobřeží Kalifornie. Wapiti západní je jedním z největších živočišných druhů v parku. Mnoho malých savců žijí ve vyšších vrstvách lesního ekosystému. Různé druhy letounů, například netopýr hnědý, nebo ještě menší savci, např. čikarí Douglasův nebo poletuška severní, tráví většinu svého života vysoko nad přízemní vrstvou lesa.\n\nPelikán hnědý a kormorán ušatý jsou nejvíce vidět na útesech podél pobřeží, zatímco slukovití a rackovití preferují pobřeží a vnitrozemské zázemí. Morčák velký, orlovec říční, káně páskovaná, volavka velká a sojka Stellerova, jakožto druhy ptáků závislých na sladkovodních zdrojích, jsou pečlivě zaznamenány jako druhy žijící v parku. Alespoň 400 druhů zde bylo zaznamenáno.\n\nV parku lze také nalézt plazy a obojživelníky. Nejvíce lze zahlédnout užovku tečkovanou, skokana červenonohého, mlokany a tarichu zrnitou.\n\nV parku se nyní nachází kolem 200 exotických druhů rostlin, přičemž třicet jich bylo zjištěno jako invazních. Deset jich ohrožují ekosystémy a místní druhy v parku. Exotické druhy nyní čítají kolem čtvrtiny celkového rostlinstva v areálu parku. Asi jedno procento rostlin v pralesních částí je exotických, zatímco horské a prérijní oblasti obsahují 50 až 75 procent exotických druhů. Zahraniční druhy se také od sebe velmi liší, příklady jsou břečťan popínavý, chrpa skvrnitá a bolehlav plamatý. Zvláště chrpa skvrnitá a bolehlav plamatý jsou na žebříčku nejvíce pozorovaných invazních rostlin.\n\nSeverní kalifornské pobřeží, které zahrnuje národní park Redwood, je v USA silně seismicky aktivní. Časté slabé otřesy a šelfy pod tichomořím způsobily posunutí říčních koryt, sesuvy půdy a erozi skalních útesů. Severoamerická, tichomořská a Gordova deska, jsou tektonické desky u pobřeží Kalifornie, na místě zvaném Cape Mendocino, jen 160 kilometrů jihozápadně od parku. V devadesátých letech 20. století zde proběhla série více než devíti zemětřesení se sílou šesti stupňů Richterovy škály. Není však vyloučena možnost rozsáhlejšího zemětřesení… Správci parku argumentují, že návštěvníky před hrozbou rozsáhlého zemětřesení varují prostřednictvím různých cedulí rozmístěných všude po parku. Hrozba tsunami je vysoká, takže návštěvníci jsou okamžitě vyzváni pro přesun do vyšších poloh při jakémkoli výrazném zemětřesení.\nPobřežní linie i pásmo mohou být nalezeny uvnitř parku. Význam skalnatých útvarů je podložen sanfranciským masivem, který vystoupil z oceánu během několika milionů let. Tyto sedimenty jsou převážně pískovce, prachovce a břidlice. Zde je ještě příměs metamorfovaných hornin, např. buližníku a svoru. Tyto horniny jsou z velké části velmi snadno erodovatelné, jsou vidět podél přímořských oblastí a tam, kde řeky a peřeje vykotlaly menší rokle. Řeka \"Redwood Creek\" teče podél zlomové linie Grogan, podél západního břehu řeky lze nalézt svor a jiné metamorfované horniny, zatímco sedimenty sanfranciského masivu se nacházejí na východním břehu.\n\nPočasí v RNSP je silně ovlivněno Tichým oceánem. Pobřežní teploty se pohybují okolo 4 – 5 °C po celý rok, přičemž dále od pobřeží jsou letní dny teplejší a sušší, zatímco zimní období je chladnější. Sekvoje obvykle rostou 1,5 až 3 kilometry od pobřeží, nikdy ne však více než 80 kilometrů dále. V tomto mírném, avšak vlhkém pobřežním pásmu, získávají stromy vlhkost jak z vydatných dešťů, tak z persistentní jarní mlhy. Přítomnost a konzistence mlhy je daleko důležitější pro celkové zdraví stromů, než četné srážky. Každoroční srážky o hodnotách 640 až 3100 milimetrů tento fakt potvrzují, neboť v místech, kde nejsou srážky tak vydatné, jsou díky perzistentní mlze a příjemnějším chladnějším teplotám v období jara stromy zdravější. Sníh je nedílnou součástí pohoří Kordiller, ve výškách nad 460 metrů nad mořem.\n\nLesní požáry jsou běžnou součástí suchozemských ekosystémů. Vlastně se dá říct, že požáry jsou nedílnou součástí přírody a absence ohně by mohla být nepříznivá. Lesní požáry eliminují odumřelé kusy rostlinstva a stromů, čímž obohacují půdu a zajišťují nižší dopady na nedostatek živin. Vypalování porostů je součástí plánu kontroly lesních požárů, pomáhá zneškodňovat invazní exotické druhy a zajišťovat tak rozšiřování přirozeného ekosystému parku. Oheň je také používán jako prostředek k ochraně travnatých prérií a zabránění narušování ekosystému pralesa, čímž je zajištěno dostatečné zázemí pro jeleny a jinou vysokou zvěř v parku. Pásmo dubových lesů z vypalování porostů prospívá, ale oheň se může kdykoli stát neovladatelným a zdevastovat tak biodiverzitu lesa. Použití ohně v pralesních částí porostů sekvojí redukují mrtvý a rozkládající se organický materiál a minimalizuje dopady na větších sekvojích eliminací parazitní vegetace. Plán kontroly lesních požárů monitoruje všechnen oheň využívaný v parku, známky počasí a množství odumřelých porostů, které se musí vyklidit v místech, kde by oheň mohl nenávratně poškodit ekosystém (zejména prostranství s množstvím ohrožených druhů). \"National Interagency Fire Center\" poskytuje dobrovolné hasiče a vybavení pro případ výskytu neočekávaného lesního požáru.\n\n\"DeMartin Redwood Youth Hostel\", veřejné ubytovací středisko, je nyní zavřen. V parku nejsou jiné hotely nebo motely, nicméně přilehlá města, jako např. Klamath, Requa a Orick, poskytují ubytování v malých hotelech a hostincích. Park se nachází asi 420 kilometrů severně od San Francisca a 480 kilometrů jižně od Portlandu. \"U.S. Route 101\" prochází parkem od severu k jihu. \"Smith River National Recreation Area\", část \"Six Rivers National Forest\", je zároveň severní částí RNSP.\n\nZatímco státní části parku obsahují kempové silnice pro průjezd autem, federální oblast nikoliv. Zde je pěší turistika jedinou možností pro pohyb v parku. Silnice jsou u kempu Mill Creek v Del Norte Coast Redwoods State Park a u kempu Jedediashe Smithe v Jedediah Smith Redwoods State Park, celkem je zde okolo 251 míst k rekreaci: kemp Elk Prairie v Prairie Creek Redwoods State Park disponuje 75 místy, zatímco kemp Gold Bluffs Beach jich oplývá 25. Další přilehlé části disponují alternativním výběrem menších kempů.\nKemping v divočině je pouze na povolení a pouze na místech, na nichž byl povolen pobyt návštěvníků. Přístup do odlehlých končin je značně omezen z bezpečnostních důvodů, přičemž je zakázáno procházet lesy v malých skupinách, natož sami. Kemping v odlehlých částí lesů je omezen na pět nocí za sebou, a patnáct nocí kdykoliv v roce. Zde je nebezpečí střetu s medvědy, proto je třeba dbát zvýšené opatrnosti. Turisté a „batůžkáři“ jsou povinni udržovat pořádek v parku.\n\nTéměř 320 kilometrů pěších turistických tras je uvnitř parku, ale v průběhu deštivých dnů jsou některé visuté mosty dočasně odebrány, aby se zamezilo poškození velkými peřejemi. Po rocích jsou stezky často mokré, turisté by proto měli být dostatečně připraveni na vydatné deště a konzultovat o odolnosti tras vůči počasí na informačních centrech.\n\nJízdy na koni a horských kolech jsou velmi populární, ale provázet je lze pouze na vyhrazených trasách. Kajaking lze provádět na mořské ploše u pobřeží a v nejrůznějších řekách a peřejích. Kajakáři a kánoisté často sjíždějí řeku \"Smith River\", což je nejdelší řeka bez přehrad v Kalifornii. Rybolov pstruhů, zvláště pak pstruha duhového, vysoce prováděného během anadromní migrace zmíněného pstruha, je nejlepší v řekách \"Smith River\" a \"Klamath River\". Pro rybolov v jakékoliv řece v parku je požadována licence sportovního rybolovu v Kalifornii. Lov je zakázán všude na území parku, povolen je pouze v přilehlých národních lesích USA.\n\nV parku jsou tři návštěvnická centra, kde jsou k dispozici mapy jednotlivých tras a základní informace spolu s dvěma dalšími informačními body. V každém z kempů je třeba konzultovat o táborácích během letních měsíců, stejně tak i procházky parkem. V parku je plno míst pro pikniky, které lze všechny navštívit autem.\n\nV parku se odehrávají různé scény z různých filmů. Scény na Endoru z filmu \"\" byly natočeny v háji \"Tall Trees Redwood Grove\", v severní části okresu Humboldt. Scény filmu \"\", stejně jako \"Smrtící epidemie\", byly natočeny v blízkosti části parku Prairie Creek Redwoods State Park.\n\nReference jsou převážně v angličtině.\n\nNásledující tři státní kalifornské parky jsou začleněny do systému parků v RNSP:\n\n"}
{"id": "137708", "url": "https://cs.wikipedia.org/wiki?curid=137708", "title": "IceDove", "text": "IceDove\n\nIceDove byla odnož e-mailového klienta Mozilla Thunderbird. Jedná se o projekt GNU, který se snažil o vytvoření svobodné verze Mozilla Thunderbirdu. IceDove oproti „klasickému“ Thunderbirdu neobsahoval nástroj na hlášení informací o pádu (Talkback) a logo Thunderbirdu, které je ochrannou známkou Mozilla Foundation. IceDove byl součástí linuxové distribuce Debian od verze 4.0. Na počátku roku 2017 se ale podobně jako u IceWeaselu Mozilla a vývojáři Debianu dohodli a IceDove tak byl v distribuci opět nahrazen Thunderbirdem.\n\nIceDove je čistě emailový klient, takže neobsahuje nástroj na organizaci času či úkolů. Částečnou náhradou může být například program IceOwl. Pro IceDove existuje několik jazykových lokalizací, včetně češtiny.\n\nMezi základní vlastnosti emailového klienta IceDove patří například\n\n\"Email:\"\n\n\"Uživatelské rozhraní:\"\n\nIceDove byl téměř totožný s Thunderbirdem. Lišil se však v následujících věcech:\n\n\nV závislosti na verzi pak mohl IceDove obsahovat i některé další modifikace zdrojového kódu.\n\n\n"}
{"id": "137711", "url": "https://cs.wikipedia.org/wiki?curid=137711", "title": "Ingolstadt", "text": "Ingolstadt\n\nIngolstadt (latinsky zmiňován jako \"Auripolis\") je německé velkoměsto a městský okres. Je po Regensburgu druhým největším městem ležícím na Dunaji ve Svobodném státě Bavorsko.\n\nRozkládá se v nadmořské výšce 374 metrů. V roce 2006 slavil 1200 let od svého založení. K 30. červnu 2016 zde žilo 135 815 obyvatel. V aglomeraci žije téměř půl milionu lidí. Ingolstadt je po Mnichově druhým největším městem vládního obvodu Horní Bavorsko a po Mnichově, Norimberku, Augsburgu a Regensburgu páté největší město Bavorska. Počet obyvatel překročil hranici 100 000 v roce 1989, město patří k nejrychleji se rozrůstajícím městům v Německu.\n\nIngolstadt se 13. března 1472 stal sídlem první bavorské univerzity, z níž se později stalo centrum protireformace. V roce 1776 zde byl také založen osvícenecký řád Iluminátů. Více než 400 let bylo město bavorskou zemskou pevností. První písemná zmínka o Ingolstadtu pochází z roku 806, město má zachovalé historické jádro (\"Altstadt\"). Ingolstadt má dvě vysoké školy a je jedním z 23 bavorských „Obercenter“. Ve městě převažuje především zpracovatelský průmysl a výroba, zejména automobilů, sídlí zde mimo jiné i automobilka Audi, a strojírenství. Míra nezaměstnanosti byla v říjnu 2016 kolem 3,0 %.\n\nJe zde také významná křižovatka ropovodů (ropovod Ingolstadt).\n\n\nPartnerská města\n"}
{"id": "137714", "url": "https://cs.wikipedia.org/wiki?curid=137714", "title": "Píč", "text": "Píč\n\nPříjmení Píč je počeštěný tvar jména \"Pietsch\" pocházejícího z německého přepisu dolnolužického čtení hornolužické podoby jména \"Petr\".\n\nStejné etymologie je i příjmení Gros(s)pič/-píč/-pietsch/-pitsch.\n\n\n"}
{"id": "137715", "url": "https://cs.wikipedia.org/wiki?curid=137715", "title": "Gnuzilla", "text": "Gnuzilla\n\nGnuzilla je svobodná verze balíku webových aplikací Mozilla Suite. Součástí projektu je též svobodná verze Firefoxu pojmenovaná GNU IceCat.\n\n\n"}
{"id": "137717", "url": "https://cs.wikipedia.org/wiki?curid=137717", "title": "Johnny Mnemonic", "text": "Johnny Mnemonic\n\nJohnny Mnemonic je povídka Williama Gibsona, která byla inspirací pro stejnojmenný film.\n\nPovídka se poprvé objevila v časopise Omni roku 1981 a byla následně zahrnuta v Gibsonově sbírce povídek Jak vypálit Chrome z roku 1986. Její děj se odehrává v Gibsonově kyberpunkovém světě, přičemž předchází v ději jeho romány o několik let. Uvádí také postavu kybernetické Molly, která hraje v románech jeho trilogii Sprawlu důležitou roli.\n\n\"Johnny Mnemonic\" je pašerák dat, který podstoupil operaci, díky níž má v mozku kybernetický implantát na ukládání informací. Tento systém mu umožňuje fyzicky přenášel data, která jsou příliš citlivá pro přenos přes nechráněné počítačové sítě. Aby zůstal náklad v bezpečí, je zamčen klíčem, který zná pouze zamýšlený příjemce. Žije obyčejný život ve Sprawlu a transportuje informace pro korporace, podsvětí a kriminální živly i pro bohaté jednotlivce. \n\nPříběh začíná uložením dat do Johnnyho hlavy, která jsou však ukradena Jakuze (japonská mafie), která posílá na Johnnyho nájemného zabijáka, aby se o něj postaral. Johnny je donucen utéci, a tak se setkává s Molly, tzv. břitvačkou ( \"Razorgirl\"), která podstoupila nákladné eugenické tělesné modifikace, především ostré čepele, které se jí vysouvají z konečků prstů. Společně plánují vytáhnout data, která jsou uložena v Johnnyho hlavě a získat pomoc inteligentního bývalého vojenského delfína a gangu Lo Teků (proti technologicky zaměřené hnutí), ztracených existencí, které žijí v odpadlických dómech, které pokrývají Sprawl.\n\nNa konci příběhu se snaží oba přežít získáním všech dat, která Johnny dříve přenášel v hlavě, a vydírat s nimi jeho dřívější zákazníky, s pomocí anti-technologického gangu. Prostředí Sprawlu a postava Molly se později objevují v románu Neuromancer, kde je odhalen další osud Johnnyho: Molly vypráví Caseovi, jak jejího přítele našel nájemný vrah Jakuzy a zabil ho.\n\n"}
{"id": "137721", "url": "https://cs.wikipedia.org/wiki?curid=137721", "title": "Talkback", "text": "Talkback\n\nTalkback (též zvaný jako Quality Feedback Agent) je nástroj na reportování informací o pádu aplikace, který byl používán produkty Mozilla Corporation jako Firefox a Thunderbird, či dříve v aplikačním balíku Mozilla Suite. Jedná se o proprietární aplikaci společnosti SupportSoft. Z důvodů své uzavřenosti ji není možné používat v produktech založených na zdrojových kódech Firefoxu či Thunderbirdu.\n\nVe Firefoxu 3 byl Talkback nahrazen nově vyvinutým nástrojem Airbag, který má otevřený kód.\n\n"}
{"id": "137722", "url": "https://cs.wikipedia.org/wiki?curid=137722", "title": "Seznam největších jezer v Asii podle rozlohy", "text": "Seznam největších jezer v Asii podle rozlohy\n\nNejvětší jezera v Asii (nad 1 000 km²) seřazená podle rozlohy.\n\nNěkterá jezera – laguny jsou někdy zařazována mezi jezera a někdy jsou počítány jako zálivy\nZde jsou jezera, která v nedávné době měla rozlohu větší než 1000 km², v současné době však jejich rozloha klesla pod tuto hranici, jezera se rozpadla na více částí nebo úplně vyschla.\n\n\"Velikost jezer často záleží na zdroji, ze kterého čerpáme.\"\n\n\n"}
{"id": "137723", "url": "https://cs.wikipedia.org/wiki?curid=137723", "title": "Jak vypálit Chrome", "text": "Jak vypálit Chrome\n\nJak vypálit Chrome (v anglickém originále Burning Chrome ISBN 0-06-053982-8) je sbírka povídek Williama Gibsona. Většina příběhů se odehrává v anonymním prostředí Gibsonova kyberpunkového světa souměstí amerických měst Sprawlu. Mnoho z nápadů a myšlenek, které se zde objevily, byly později použity v Gibsonově populární trilogii Sprawlu.\n\nJak vypálit Chrome byl uveřejněn poprvé v roce 1986 a obsahoval:\n\n\nJosef Rauvolf vytvořil český překlad, jenž vyšel pod ISBN 80-7174-593-6 (druhé vydání roku 2004).\n"}
{"id": "137728", "url": "https://cs.wikipedia.org/wiki?curid=137728", "title": "SVT-40", "text": "SVT-40\n\nSVT-40 byla sovětská samonabíjecí puška používaná v letech druhé světové války.\n\nSověti byli mezi prvními, kdo se pokusili o vývoj samonabíjecí pušky. První taková automatická puška AVS-36 se však moc dobře neosvědčila, a proto se začal hledat její nástupce. Stala se jí samonabíjecí puška SVT-38 (\"Samozarjadnaja vintovka Tokareva, 1938\" – samonabíjecí puška Tokarevova, 1938) od konstruktéra Fjodora Tokareva.\n\nZavedení zbraně předcházela soutěž konstruktérů Tokareva (SVT-38) a Simonova (zdokonalená AVS-36) Pušky se během soutěže zdály rovnocenné, vítězství Tokareva napomohla jeho osobní známost se Stalinem (Simonova Stalin neznal).\n\nV roce 1939 byla zahájena sériová výroba pušky SVT-38. První kus byl zhotoven v Tulské zbrojovce 16. července 1939, montáž prvních menších sérií začala 25. července a od 1. října naběhla sériová výroba. Od roku 1940 začala výroba těchto pušek i v Iževské zbrojovce, kde byly uvolněny kapacity po zastavení výroby pušek AVS-36.\n\nPři návrhu pušky se značné úsilí věnovalo co nejnižší hmotnosti, což mělo za následek přetěžování součástí. Koncepce závěrového mechanizmu s odběrem prachových plynů se celkem osvědčila, zbraň však neustále trápily lomy přetěžovaných součástí. Během sovětsko-finské války na přelomu let 1939–1940 se tyto pušky příliš neosvědčily a bylo dokonce uvažováno o ukončení jejich výroby ve prospěch Simonovovy pušky. Nakonec však Stalin z důvodu plnění plánu vyzbrojování od tohoto záměru ustoupil a dal pokyn ke zdokonalení konstrukce SVT-38.\n\nProto byla SVT-38 v roce 1940 stažena z výroby a nahrazena SVT-40 se stejným vnitřním uspořádáním, ale robustnější konstrukcí. Tato nová puška měla jednodílnou pažbu namísto dvoudílné, technologicky zdokonaleny a zesíleny funkční části a celkově byla vylehčena o 680 g. Řadu dalších problémů s regulací plynu, zásobníkem a celkově nižší spolehlivostí v bojových podmínkách se napravit nepodařilo. Byla podstatně úspěšnější, trpěla však jako SVT-38 a AVS-36 silným zpětným rázem. Proto se na ústí hlavně montovala úsťová brzda, ale o její účinnosti panovaly pochybnosti.\n\nVýroba SVT-40 začala 1. července 1940. V letech 1940 až 1942 bylo podle sovětských údajů vyrobeno přibližně 1 326 000 pušek SVT-40 a 51 000 odstřelovacích pušek SVT-40. Produkce odstřelovaček SVT-40, jejichž výkony nebyly považovány za dostatečné byla zastavena 1. října 1942. Výroba SVT-40 a AVT-40 pokračovala i v dalších letech, ovšem v podstatně menším měřítku. O definitivním ukončení výroby bylo rozhodnuto 3. ledna 1945. Podle odhadů celkový objem vyrobených pušek SVT-38 a SVT-40 všech verzí nepřekročil počet 2 milionů kusů.\n\nPo vpádu Němců v roce 1941 ukořistili němečtí vojáci velké počty těchto pušek a široce je používali, protože se jim nedostávalo vlastních samonabíjecích pušek. SVT-40 také ovlivnila konstrukci německé pušky Gewehr 43 a byla jednou ze zbraní, kterými se nechal inspirovat Michail Kalašnikov při návrhu své AK-47.\n\nSamonabíjecí puška SVT-38 pracovala na stejném principu odběru prachových plynů z hlavně, jako její předchůdce AVS-36. Plynový násadec je umístěn v přední části hlavně. Odběr prachových plynů z hlavně je vybaven regulátorem s několika různými průměry kanálků. Na plynovém násadci je nasazena pohyblivá plynová trubice s dvoudílnou pístnicí. Na její zadní kratší části je navlečena šroubová pružina zajišťující návrat pístu do přední polohy. Mechanizmus byl zjednodušen, uzamykání probíhá vykývnutím závěru prostřednictvím dvou uzamykacích ozubů umístěných v zadní části závorníku. V horní části nosiče závorníku je lůžko pro vratný systém tvořený dvěma vratnými pružinami. Odnímací dvouřadový zásobník má kapacitu celkem 10 nábojů. Spoušťové ústrojí je poměrně jednoduché. Sestává z kladívka, záchytu kladívka, spouště a automatické spouště. Manuální pojistka umístěná v zadní části prostoru lučíku blokuje při zajištění pohyb spouště. Automatická pojistka umožňuje vypuštění kladívka jen v případě, že je závěr uzamčen.\n\nČást pušek SVT-38 a SVT-40 byla vybavena dalekohledem a používala se jako odstřelovačská puška.\n\n\n\n\n\n\n\n\n"}
{"id": "137729", "url": "https://cs.wikipedia.org/wiki?curid=137729", "title": "Mosaic", "text": "Mosaic\n\nSlovo Mosaic označuje více rozličných programů.\n\n"}
{"id": "137733", "url": "https://cs.wikipedia.org/wiki?curid=137733", "title": "Joe Cole", "text": "Joe Cole\n\nJohn Joseph Cole (* 8. listopadu 1981, Islington, Londýn)(známí jako Joe cole) je profesionální fotbalista hrající za americký klub Tampa Bay Rowdies a dříve za Chelsea FC, Liverpool FC,West Ham United,Aston Villa FC,Lille OSC,Coventry City a i za anglickou reprezentaci.V Chelsea FC byl v roce 2008 vyhlášen hráčem roku.31. srpna 2011 byl poslán na roční hostování do týmu úřadujícího mistra francouzské ligy Lille OSC. V lednu 2013 se vrátil zpět do West Hamu, kde odehrál jednu sezónu. Dne 10. června 2014 podepsal smlouvu na dva roky s Aston Villlou.\n\nNarodil se v Islingtonu, kde žil do svých sedmnácti, než se odstěhoval do Camdenu. Zázračné dítě, kterému se dostalo národní mediální pozornosti, jako školákovi a objevu West Ham United byl dlouho nabízen jako nejžhavější talent anglického fotbalu. Manchester United v jeho šestnácti letech za jeho služby údajně nabídl zaplatit 10 milionů liber. Hrající podobně jako anglický oblíbenec Paul Gascoigne, rychle postupoval ke svému týmovému debutu ve West Ham United, který absolvoval ve svých sedmnácti letech. Stal se týmovým kapitánem ve svých 19 letech. Zatímco jeho schopnosti mu vynesly mnoho potlesku jeho kariéra se v posledních letech v klubu zastavila, zvláště když se West Ham rozloučil s trenérem Harrym Redknappem.\n\nV roce 2003 přestoupil do Chelsea FC za 6 600 000 liber jako část „Ruské Revoluce“ Romana Abramoviče se zaměřením stát se hráčem reprezentace. Nicméně kvůli velké konkurenci v týmu zpočátku bojoval o pevnou pozici v obou týmech, v Chelsea i v reprezentaci pod vedením Claudia Ranieriho.\n\nPodle něj ho Ranieri chtěl poslat na hostování do PFC CSKA Moskva jen pár dnů po jeho příchodu do Chelsea FC. Joe zamítl přesun a rozhodl se zůstat v Chelsea FC, ale během první poloviny sezóny 2003-2004 se objevoval ve sestavě nepravidelně. Počet jeho startů se ještě snížil potom, co Ranieri přijal Scotta Parkera v lednu 2004.\n\nNa soupisce anglické fotbalové reprezentace byl na Euro 2004, ale nehrál.\n\nDlouho by chválen za své technické schopnosti a tvořivost. Po příchodu nového trenéra José Mourinha do Chelsea FC v roce 2004 nejprve pokračoval v boji o místo, ačkoli brzy zjistil, že se na trávníku objevuje častěji než pod vedením Ranieriho.\n\nV lednu 2005 byl veřejně Mourinhem kritizován po vítězství proti Liverpoolu za zanedbávání jeho defensivních povinností. Mourinho jej popsal jako „hráče dvou tváří“. „Jedné“, kterou má rád (odkazující na jeho technické schopnosti) a „druhou“, kterou rád nemá (odkazující na nedostatek jeho nadšení pro defenzivní povinnosti).\n\nNa toto odpověděl pozitivně a využil zranění ostatních hráčů (Arjen Robben), aby se stal jednou z hvězd Chelsea při výhře titulu v Premier League v sezóně 2004/05. Také se mu dostalo stálého místo v anglické reprezentaci na levé straně zálohy, o které usiloval už několik let.Za dobu co hrál v Chelsea FC dal 39 golu.V Chelsea FC byl v roce 2008 vyhlášen hráčem roku.\n\nV roce 2010 přestoupil do Liverpoolu Hned v prvním zápase ligového ročníku viděl v zápase proti Arsenalu červenou kartu. Do základní sestavy se však dlouhodobě nedokázal prosadit a tak byl v poslední den přestupového období léta 2011 poslán na roční hostování do týmu úřadujícího francouzského mistra Lille OSC.\n\nBěhem svého hostování nosil dres s číslem 26.\n\nPo jednoročním hostování v klubu Lille OSC se vrátil do Liverpoolu.\n\nV lednu roku 2013 podepsal smlouvu s klubem West Ham, pro kterého to byl návrat do klubu, ve kterém už hrál v dřívější době. Vstřelil 5 branek.\n\nCole ve West Hamu nedostal novou smlouvu a tak podepsal dvouletý kontrakt s Aston Villou. Debutoval 27. srpna v zápase proti Leyton Orient.\n\n16. října 2015 ho na hostování získalo Coventry City.\n\n7. ledna 2016 Coventry City změnilo jeho hostování v přestup. Nosil číslo 14. V tomto klubu vstřelil 1 branku a to z volného kopu.\n\n4. května 2016 Cole podepsal smlouvu v druholigovém americkém klubu Tampa Bay Rowdies.Hraje s číslem 26.V tomto týmu je největší hvězda.Vstřelil už 7 branek\n\nV květnu 2006 posílil anglický tým pro Mistrovství světa. Hrál na levé straně zálohy při jejich zahajovacím zápase proti Paraguayi 10. června 2006. 20. června 2006 Anglie hrála proti Švédsku s konečným výsledkem 2:2. Tento výsledek může být přisuzován jeho velkolepé hře. Ve 34. minutě vsřelil gól a 85. minutě utkání přihrál na druhý gól, který vstřelil Steven Gerrard. Posléze byl zvolem mužem zápasu.\n\n"}
{"id": "137736", "url": "https://cs.wikipedia.org/wiki?curid=137736", "title": "Slut", "text": "Slut\n\nSlut (v překladu z angličtiny „coura“) byla česká HC kapela. Vznikla v roce 1991 a v roce 2003 poprvé přerušila svoji činnost. K obnovení činnosti došlo v roce 2006, ale po několika letech fungování a častých změnách sestavy došlo v roce 2011 zřejmě k definitivnímu ukončení působení kapely. Slut začínali jako čistě „tvrdá“ kapela, později se jejich koncerty proměňovaly na rytmické rituály s nádechy dubu a reggae za účasti dvou perkusionistů a DJe.\n\nSkupina Slut (čti slat) vznikla na podzim roku 1991 spojením tehdejšího kytaristy skupiny Akutní otrava (Radek Albl) s rytmickou sekcí kapely Gummy Pig (Honza Hladík, Jan Žalud) v reakci na tehdy vznikající styl noise. Po několika prvních zkouškách přibrali jako vokalistu Jakuba Plachého, dalšího bývalého člena obou výše zmíněných kapel.\n\nCecil: „Byla to euforická doba, byla dva roky svoboda a všichni byli jak utržený ze řetězu. Jezdila sem tehdy obrovská spousta kapel z venku, který se sem chtěli samozřejmě podívat a klidně i zadarmo, takže na Sedmičce (Klub 007, Praha) byla každej tejden nějaká parta. Chodili jsme tam v podstatě na všechno, kupovali sme si desky a začali poslouchat i trochu jiný věci, než který jsme doteď znali. Začali jsme víc experimentovat a přesně o tomhle byli první Slut. Chtěli jsme, aby to byl takovej pokusnej nářez.“ Po několika testovacích sessions přichází první veřejné živé hraní na strahovské Sedmičce. Slut měli tehdy většinu věcí nedokončených a celé to vznikalo spontánně během hraní. Hrádek: „Bylo to tehdy hodně o improvizaci, každej koncert byl úplně jinej.“ Další vystoupení se konala v tehdejším klubu U Zoufalců (Celetná ulice, Praha – klub již neexistuje), který se stal na poměrně dlouhý čas centrem alternativního dění v tehdejší Praze. Zkraje roku 1992 vydávají Slut své první oficiální demo, které natočili v půdním studiu Jámor tehdejšího studenta FAMU Ondřeje Ježka.\n\nCecil: „Myslim, že se nám díky Ondrovi podařilo přesně zachytit náladu a zvuk, myslim, že tahle kazeta byla určitě jedna z prvních kytarovejch noisovek v Čechách, a že se díky tomu o Slut dozvědělo dost lidí. Řek bych, že sme si tím získali i kapku respektu u tehdejších hudebních novinářů.“ Demo se jmenovalo \"Sex Sucks\".\n\nPřichází doba příležitostného hraní v klubech, letních festivalech a předskakování několika zahraničním kapelám. Vyvrcholením je pravděpodobně účast na festivalu Traffic Jam na pražském Výstavišti, kde Slut hrají s kapelami jako Headcrash, Spermbirds nebo Boo-ya-tribe. To už ale v nové sestavě a s novou deskou v kapse. Na konci roku 1993 totiž skupinu opouští bubeník Honza Hladík (nyní fungující jako dubstepový mág The Oggg aka WR1NG alias Port Brasta Crew), který se chce naplno věnovat svému novému projektu Mud Pies. Krátce po tom odchází i Honza Žalud – Ganjalood (v současné době basák pražských OTK) a do Slut přichází mladá míza, bubeník Jakub Živnůstka (ex-Naked Souls) a na basu Tomáš Otradovec (ex-Hispano Souza). V tomto složení Slut nahrávají svoje první regulérní album \"Get Some Slut… Or Fuck Yourself\" ve studiu Vintage v Průhonicích. Mixu a produkce se opět ujal Ondřej Ježek a vytvořil kapele tehdy naprosto unikátní „západní“ zvuk. Deska je přijata více než příznivě jak mezi posluchači a fanoušky, tak mezi odbornou veřejností, o Slut se začíná hodně mluvit a psát. Skupina se snaží co nejvíc koncertovat, jezdí po klubech po celé republice a připravuje materiál na další desku. Tu vydává v roce 1996 u značky Polygram. Slut se tak stávají vlastně první českou opravdu tvrdou kapelou, která vydává desku u zahraničního major labelu. Album \"Smell Me\" se křtí ve vyprodaném klubu Bunkr (Petrské nám. Praha – klub již neexistuje) a Slut si na křest pozvou jako hosty další dvě velká jména, ale hlavně velké kamarády Gnu a Meat House Chicago I.R.A. Desku, která vznikala opět v průhonickém studiu Vintage, tentokrát kromě již dvorního producenta Ondřeje Ježka (producent nahrávky) dával dohromady i Jonathan Burnside (producent mixu), který spolupracoval mimo jiné s Depeche Mode, Faith No More, Nirvanou a Melvins. Výsledkem byl nejen syrový a nabroušený zvuk desky, ale též doslova spříznění duší mezi Slut a Jonatahnem, které vyústilo natočením společné skladby (Walking Man, objevila se na kompilačním albu \"Deamonstrational\" z roku 1998).\nCecil: „No, bylo to něco co nepotřebuje moc komentář, Jonathan nám sednul a myslim, že i my jemu, vlastně vod tý doby co sme ho vyzvedli na letišti to byl nepřetržitej čtrnáctidenní mejdan.“\n\nS vydání \"Smell Me\" začíná pro Slut období, které do té doby nepoznali. Objevují se v televizi, poskytují rozhovory, jejich videoklip ke skladbě Hey Girl je celkově druhý za rok 1997 ve videohitparádě Kolotoč (pořad „60“ ČT2 – již neexistuje), videoklip k What The Fuck You Want je jedním z nejfrekventovanějších v klipovém odpoledním pořadu S.O.S. (televize Premiéra – v současnosti Prima). Ale co je nejdůležitější, Slut hrají na opravdu velkých a prestižních akcích s opravdu velkými jmény: Prodigy, Ministry, Voivod, Jesus Lizard, Cows, Gary Floyd Band, Iggy Pop, Godflesh atd.\n\nCecil: „Myslim, že sme si tehdy ani moc neuvědomovali co se děje, a nebo spíš nám to bylo dost jedno, rád bych k tomu řek něco víc, ale z tohodle období si toho moc nepamatuju…“\n\nPo úspěších s albem Smell Me se v kapele objevily rozpory o tom, jak pokračovat. Díky sílícímu komerčnímu tlaku ze strany Polygramu, který by rád viděl novou desku, vznikaly nové věci (demonahrávka \"Childs Play Animals\"), které byly ovšem dost průměrné a dá se tak vlastně mluvit o první větší tvůrčí a ideové krizi uvnitř kapely. Krize vyvrcholila rozchodem Slut s Polygramem a odchodem Tomáše Otradovce. Na jeho místo přichází ostřílený pardál Petr „Buřtip“ Štěpánek (ex F.A.S., Tři sestry, Fisherman) a také díky němu dostávají Slut nový impuls a chuť do nových věcí.\n\nHrádek : „Měli jsme odjíždět na turné do Ameriky a neměli jsme basáka. Potkal sem Buřtipa a během vteřiny sme byli domluvený. Dali jsme pár zkoušek, udělali nějaký nový věci, dali si generálku na Brodě (festival Rock for People, Český Brod) a vodjeli na sedum tejdnů do Ameriky.“\n\nV USA odehráli Slut celkem šestnáct velice úspěšných koncertů ve čtrnácti městech. Buřtip: „ Úlet, pamatuju si jak mi při koncertě v New Orleans cpaly dvě striptérky prachy za triko. Ten koncert byl dost hustej, Honza (Šmejkal) to strašně vosolil, takže nakonec skoro všichni stáli venku před klubem a pařili tam..“\n\nNa turné začala i spolupráce mezi Slut a Honzou Šmejkalem, který celé turné odjel jako zvukař a během té doby se stal vlastně dalším členem kapely. V současné sestavě hraje na druhou kytaru. Slut s sebou vezli speciálně pro tohle turné sestavené kompilační album \"Deamonstrational\", které bylo mixem již vydaných, ale též zcela nových a raritních nahrávek. Deska se na koncertech dobře prodávala a Slut se vracejí domů s novou a jasnou představou jejich budoucí tvorby.\n\nCecil: „Vrátili sme se a bylo nám naprosto jasný kudy chceme jít. V tý době jsme chodili do klubu Wakata, kde pouštěl coby residentní DJ náš kamarád Pařba (DJ Skullfuck) a protože jsme hodně poslouchali i nekomerční taneční muziku a líbilo se nám jakym stylem Pařba hraje, domluvili jsme se s ním na spolupráci a začali dělat dohromady mixy kytarovejch věcí a různejch loopů, který pouštěl Pařba naživo z desek.“ Výsledkem byl materiál, který vyšel na desce \"Luftganja\". Do brněnského studia již ale nejel s kapelou bubeník Jakub Živnůstka.\nCecil: „Domluvili jsme se s Milanem Gruberem (Indies Records), že by měli o naši novou desku zájem a nabídli nám jedno malý studio na kraji Brna, kde měli dohodnutý nějaký exklusivní podmínky, měli jsme studio zabukovaný a tři neděle před tím na koncertu v Chebu Žíva odešel uprostřed koncertu kakat a řek, že s náma už nebude hrát.“ Slut se narychlo domluvili s tehdejším bubeníkem skupiny Mikiho Pupík a kamarádem Tomášem Konůpkou (poté duchovní otec a bubeník skupiny Navigators, nyní Android Asteroid), kterého znali Slut ze společného působení v projektu První Hašiš (dubová odpověď na Křesťanovu Druhou trávu). Pod tímto jménem odehráli Slut celkem čtyři koncerty (dva na Ladronce, jeden na Sedmičce a závěrečný na free party v lomu nedaleko Máslovic). Tomáš souhlasil, že s nimi novou desku natočí.\n\nBuřtip: „Bydleli jsme v Medlánkách na letišti v nějaký ubytovně a každý ráno jezdili do takový vily jak kráva do studia, kde jsme střídavě hráli nohejbal, nebo točili desku, byla to bomba.“ Zrodila se naprosto výjimečná deska Luftganja, která opět dostala Slut do médií. Písnička A Trip to Marrakech vedla několik týdnů Velkou sedmu (česká hitparáda, Radio 1). Zároveň si ji, ještě se skladbou Closer, vybral režisér Petr Zelenka jako ústřední melodii do svého filmu Powers, který vznikl jako součást krátkých povídek pro zahraniční produkci. Deska s velice nápaditým obalem (autor Ganjalood) vyšla v roce 1999 a křtila se na legendárním, dnes již neexistujícím pražském squattu Ladronka.\n\nAni v této době se Slut nevyhnuli rozporům a spíše osobní problémy některých členů měly za následek, že se skupina v roce 2000 na několik měsíců rozpadla. V roce 2001 se dala znovu dohromady a to v základní sestavě, tedy opět s Honzou Hladíkem a Ganjaloodem. Pátým členem zůstal DJ Skullfuck. Slut se vrátili ke svým noisovým kořenům a začali pracovat na nových věcech. U Ondřeje Ježka natočili album \"Nothing\", které ale nikdy oficiálně nevyšlo a Slut se rozhodli definitivně uzavřít svoji pouť na svém posledním koncertu v pražském klubu Matrix. Po více než čtyřech letech odmlky se reinkarnovaná parta v roce 2006 dala znovu dohromady v sestavě: Tomáš Konůpka – bicí, Buřtip – basa, Hrádek – kytara, Honza Šmejkal – kytara, Cecil – zpěv, Dj Skullfuck – gramofony. Nový materiál a radikální zvuk byl zaznamenán na demosnímku \"Nuclear Winter Supersnowballs\", který míchal Honza Šmejkal a který měl oficiálně vyjít na kapelním labelu Radical Hippies, ale kapela stačila odehrát opět pouze pár koncertů a Tomáš Konůpka oznámil svou potřebu a chuť věnovat se pouze Navigators. Slut se ocitli znovu bez bubeníka a tentokrát i bez zkušebny. V lednu 2009 objevili opuštěný prostor v jedné továrně, z kterého během půl roku vybudovali nejen novou zkušebnu, ale i nahrávací studio. V létě pak přišel nový bubeník Honza Švamberg a výsledkem je nový program sestavený jako průřez jejich dosavadní tvorby. Kapela vydává také záznam živého koncertu na \"DVD Live 007\".\n\nNa podzim 2011 proběhne pár zkoušek s původním bubeníkem Honzou Hladíkem (záznam na www.bandzone.cz/slut) a poté již poněkolikáté Slut končí.\n\nKytarista Hrádek okamžitě po rozpadu Slut spoluzakládá Slaves of Stadium Rock spolu se členy Anyway, Plexis a Landmine Spring a celkem rychle vydávají debutovou desku.\n\nZbytek kapely po zhruba roční pauze posiluje druhý vokalista Murphy No Cow (ex-Mud Pies) a pod názvem ARE YOU LOCAL? vystupují na pražské Sedmičce. Koncem roku 2014 vychází nové CD, pojaté jako soundtrack k autorskému komiksu.\n\n\nVe Slut také hráli:\na spousta dalších hostů\n\n\n\n"}
{"id": "137738", "url": "https://cs.wikipedia.org/wiki?curid=137738", "title": "Bjørn Lomborg", "text": "Bjørn Lomborg\n\nBjørn Lomborg (* 6. ledna 1965 Frederiksberg) je dánský statistik, který absolvoval studia politologie na univerzitě v Aarhusu a v Kodani. Na první jmenované univerzitě do roku 2005 působil jako profesor statistiky na katedře politologie. V letech 2002–2004 byl ředitelem Institutu pro hodnocení životního prostředí. Od roku 2005 přednáší na Obchodní škole v Kodani a v roce 2006 se dostal do funkce ředitele Centra Kodaňského konsensu.\n\nSlavným se stal díky své knize \"Skeptický ekolog\", která roku 1998 vyšla v Dánsku a o 3 roky později také anglicky, v češtině pak roku 2006. Kniha rozpoutala celosvětovou debatu o životním prostředí. Informace uváděné v knize se staly terčem kritiky jiných vědců za vytrhávání dat z kontextu. Dánská komise pro vědeckou etiku (Danish Committees on Scientific Dishonesty) v roce 2004 případ uzavřela s tím, že kniha sice je v rozporu se zásadami vědecké práce, ale Lomborg sám není vinen záměrnou manipulací s daty.\n\nV roce 2004 ho časopis \"Time\" zařadil mezi sto nejvlivnějších lidí světa. \n\nV říjnu roku 2006 přijel Lomborg do Prahy představit český překlad \"Skeptického ekologa\", a to v rámci Pražské podzimní přednášky pořádané Liberálním institutem. V prosinci 2012 vystoupil na půdě vysoké školy CEVRO Institut s přednáškou \"„How to tackle global warming – and how not to“\", která se uskutečnila v rámci cyklu CEVRO Institut Forum.\n\nOd roku 2012 žije v Praze.\n\n\n"}
{"id": "137741", "url": "https://cs.wikipedia.org/wiki?curid=137741", "title": "Minsk (letadlová loď)", "text": "Minsk (letadlová loď)\n\nMinsk byla sovětská letadlová loď Projektu 1143 známého i jako třída \"Kiev\". Byla to v pořadí druhá jednotka této čtyřkusové třídy. Postavena byla v letech 1972–1978. Sovětské a ruské námořnictvo loď provozovalo v letech 1978–1992. \n\nPráce na \"Minsku\" započaly 28. prosince 1972, na vodu byla loď spuštěna 30. září 1975 a do služby byla zařazena 27. září 1978. \n\nBěhem své služby \"Minsk\" operoval v rámci pacifické floty. Loď dosloužila z důvodů nehody, jejíž oprava mohla být provedena pouze na území Ukrajiny, tehdy již samostatného státu. V roce 1992 proto byla loď vyřazena ze služby a v roce 1995 byla prodána podnikateli z Jižní Koreje, který ji následně prodal jedné čínské společnosti do Šen-čenu. \"Minsk\" se stal hlavní atrakcí v roce 2000 otevřeného zábavního parku Minsk World v Ša-tchou-ťiao. Po krachu původního majitele loď v aukci za částku 128 miliónů čínských jüanů získala společnost CITIC, která park provozuje jako CITIC Minsk World.\n\n\n"}
{"id": "137743", "url": "https://cs.wikipedia.org/wiki?curid=137743", "title": "Grand Prix San Marina 2001", "text": "Grand Prix San Marina 2001\n\nGrand Prix San Marina XXI Gran Premio Warsteiner di San Marino\n\n\n\n\n\n\n"}
{"id": "137744", "url": "https://cs.wikipedia.org/wiki?curid=137744", "title": "AEG G.I", "text": "AEG G.I\n\nAEG G.I, původně označován jako K.I, byl dvoumotorový německý dvouplošný bombardér nasazený do bojů v 1. světové válce.\n\nByl první variantou typové kategorie „G“ (viz značení) německého výrobce AEG - do prvních bojů nasazen v roce 1915. Během války bylo vyráběno pět variant tohoto letounu, od G.I až po G.V ke konci války. Výkon motorů a únosnost bomb se během vývoje této typové řady neustále navyšovaly. Prvním letounem G.I byl ve skutečnosti třímístný K.I (značení G.I bylo zavedeno později, když Idflieg přejmenoval kategorii dvou a třímotorových bombardérů „K“ na kategorii „G“) poháněný 78 kW motorem Mercedes D.I, později se upravil na dvoumístný. Posádku G.I tvořili pilot a zadní střelec, výkon a bojová účinnost toho stroje byly nízké, proto se brzy začalo s vývojem verze G.II.\n\n\n\n"}
{"id": "137746", "url": "https://cs.wikipedia.org/wiki?curid=137746", "title": "Petronas Twin Towers", "text": "Petronas Twin Towers\n\nPetronas Towers, také známé jako Petronas Twin Towers (malajsky: Menara Petronas či Menara Berkembar Petronas), je dvojice postmoderních mrakodrapů v Kuala Lumpuru, hlavním městě Malajsie. Jejich výška je 452 m. V letech 1998 až 2004 se jednalo o nejvyšší budovy na světě. V roce 2017 byly mezi nejvyššími mrakodrapy světa na 18. místě.\n\nBudovy byly postaveny v letech 1992–1998, slavnostní otevření proběhlo 31. srpna 1999. Autorem návrhu je americký architekt argentinského původu César Antonio Pelli.\n\nJsou vzájemně propojené mostem mezi 41. a 42. poschodím. Most je ve výšce 170 metrů a je dlouhý 58 metrů. Na stejném poschodí je pódium, kde je nutné přestoupit do dalšího výtahu, aby bylo možné se dostat na ještě vyšší podlaží (až ve výšce 375m). Most je přístupný pro všechny návštěvníky, ale vstupenky na něj se musí rezervovat.\n\nKonají se zde pravidelné exkurze po malých skupinkách. Konkrétně po lokalitách jako most či vrcholné podlaží.\n\nPřízemí, přesněji řečeno podlaží ze vchodů z ulice, je velkým nákupním centrem. V budově se nachází také koncertní síň.\n\n\n"}
{"id": "137747", "url": "https://cs.wikipedia.org/wiki?curid=137747", "title": "Boeing F/A-18E/F Super Hornet", "text": "Boeing F/A-18E/F Super Hornet\n\nBoeing F/A-18E/F Super Hornet je středoplošný stíhací bombardér konvenční konstrukce s rozsáhlým využitím hliníkových slitin (31%), uhlíkových kompozitů (19%) a titanových slitin (21%), vzniklý vývojem ze stroje McDonnell Douglas F/A-18 Hornet. Konstrukce využívá velkých dílů. Díky tomu se drak „Super Hornetu“ skládá \"jen\" z 8 100 součástí (oproti 14 100 u verze C/D). Letoun je uzpůsoben k provozu na letadlových lodích s charakteristikami CATOBAR.\n\nKdyž byl kongresem zrušen vývoj stealth bitevníku A-12 Avenger II, omezena výroba Grumman F-14 Tomcat a zrušena modernizace typu Grumman A-6 Intruder na verzi F/G pro US Navy, nabídl McDonnell Douglas letoun F/A-18 Hornet schopný nahradit typy F-14, A-12 i A-6. Přestože Hornety úspěšně nahradily stroje jako A-7 Corsair II, F-4 Phantom II a A-6 Intruder, nedokázaly v určitých ohledech dosáhnout kvalit F-14 Tomcat. Nejvíce byly kritizovány pro jejich krátký dolet, ale i pro nízkou schopnost unést dostatečné množství výzbroje. Proto začal McDonnell Douglas vyvíjet vylepšený letoun na základě draku F/A-18 Hornet a odzkoušených systémech, který měl mít částečně vlastnosti stealth a dobrý modernizační potenciál. Nabídka byla námořnictvem přijata a 12. května 1992 byl vyhlášen záměr nakoupit 100 kusů Super Hornetů.\n\nPrvní prototyp F/A-18E1 poprvé vzlétl 29. listopadu 1995 z letiště St. Louis Lambert International Airport pilotovaný Fredem Madenwaldem a v témže roce byla spuštěna i výroba počáteční várky letadel, druhý prototyp F/A-18E2 jej následoval 26. prosince 1995. První dvoumístný prototyp F/A-18F1 byl zalétán 1. dubna 1996.\n\nPrvní F/A-18E Super Hornet byl formálně zařazen do výzbroje US Navy u jednotky VFA-122 „Flying Eagles“ 15. ledna 1999 na námořní letecké základně Lemoore. Zaměření této letky na výcvik se odráží i v jejím mottu „Cvičíme experty“. K prvnímu operačnímu nasazení Super Hornetů došlo 24. července 2002, kdy na letadlovou loď USS Abraham Lincoln přistálo 12 strojů F/A-18E perutě VFA-115 „Eagles“ z NAS Lemoore. Druhou jednotkou, která byla se Super Hornety nasazena na operační plavbu, se stala VFA-41 „Black Aces“ na letadlové lodi USS Nimitz (CVN-68).\n\nLetadlo není přímo stealth, ale je stavěno jako \"obtížně zjistitelné\", takže byly při konstrukci zakrytovány a 'zahranatěny' všechny tvary a bylo použito pravidlo 'platform alignment', tzn. že jsou hrany sklopeny pod stejnými úhly, aby se radarový paprsek odrážel do jednoho úzkého paprsku.\nDíky tomu se podařilo zmenšit průřez radarové odrazivosti (\"Radar Cross Section\" - RCS) na 1,021 m² oproti 400 m² u F-15 či 15 m² u Su-27 (podle knihy „Brassey's Modern Fighters“).\n\nDíky \"stealth\" řešení také zmizel konvenční brzdící štít - jeho funkci převzala koordinovaná výchylka všech ploch, která podle vyjádření pilotů a pasažérů Super Hornetů funguje stejně dobře nebo lépe než klasický brzdný štít z verzí C/D.\n\nSpolu s F-35 byl Super Hornet jediným letadlem stavěným po ukončení studené války a s ohledem na nové potřeby byl stavěn podle hesla „Lethality, Survivability, Affordability“, tedy s ohledem na výkony, schopnost přežití i cenu. Na výrobě Hornetů se podílí i česká společnost Aero Vodochody, jenž dodává firmě Boeing kanónové dveře připravené k montáži na letoun.\n\nDíky tomu byly jako maximální provozní násobky přetížení zvoleny hranice +7-1,7G (ovšem pomocí tlačítka na řídící páce je možno převzít plnou manuální kontrolu a tím potlačit systém řízení fly-by-wire a dosáhnout pravděpodobně až +12G,-4,9G. Drak by měl vydržet +10G bez trvalého poškození.\n\nK úspoře nákladů a zajištění lepší přežitelnosti také Super Hornet používá dva na sobě zcela nezávislé hydraulické okruhy, které navíc fungují pod tlaky 210 atmosfér v normálním provozu, 345 atm. při velkých AOA a/nebo vysokých rychlostech.\nSystém má schopnost automatické izolace poškozené části hydraulického okruhu.\n\nPohon Super Hornetu zajišťují dva dvouproudové motory General Electric F414-GE-400 s přídavným spalováním. Každý z motorů dokáže při forsáži vyvinout tah 97,9 kN a umožňují letadlu letět maximální rychlostí Mach 1,8. Bojový dolet F/A-18E/F je 722 km, avšak letadla mohou nést 3 přídavné palivové nádrže, čímž se dolet prodlouží až na 3 330 km. Stoupavost Super Hornetu je 228 m/ s a maximální dostup 15 000 m. Pro spouštění motorů a výrobu energie v provizorních podmínkách je určen APU (Auxiliary Power Unit) Honeywell GTC36-200.\n\nJádrem avioniky jsou palubní počítače Control Data Corporation AN/AYK-14, přičemž do budoucna se počítá s jejich nahrazením jedním počítačem DMV-179 doplněným o modul pro připojení optické sběrnice.\n\nElektrický systém Super Hornetu má oproti verzi C/D výkon zvýšen asi o 60%, přičemž el. energii dodávají Super Hornetu 4 zdroje: 2 x 150A zdroj, 1 x 50A baterie a 1 x 15A baterie. Je to zjednodušení oproti verzi C/D, která měla 7 zdrojů.\nBaterie byly testovány na teplotu od -26 do +68 °C.\nKomunikaci zajišťuje digitální komunikační systém DCS založený na stanicích Rockwell-Collins ARC-120 a to v pásmech o frekvencích 30 - 400 MHz.\n\nSuper Hornet také disponuje víceúčelovým distribučním systémem/datalinkem LINK-16, který umožňuje sdílení informací o nepříteli a jeho pozicích. Systém také umožňuje vést palbu na letadla protivníka zaměřená jiným spřáteleným strojem.\n\nNavigace je zajištěna navigačním modem radaru s mapováním terénu, inerciálním navigačním systémem s laserovým gyroskopem a integrovaným GPS od firmy Liton a nechybí ani podpora klasických radiokomunikačních prostředků.\n\nAutopilot Super Hornetů má mj. mody CALT, RALT, (W)CPL a automatického přistání na letadlové lodi, kterýžto mód posadí letoun přesně na lano č. 3.\nPoslední jmenovaný mód se ale v praxi moc nepoužívá.\n\nSuper Hornety první série byly vybaveny radarem Raytheon APG-73 používaným už ve starších Hornetech C/D, s dosahem max. 80 km a zorným polem 140° proti vzdušným cílům, 40 km / 90° proti pozemním a 20km/90° proti námořním. Radar byl schopen mapování terénu. Radar je spřažen s odpovídačem/dotazovačem umístěným v hranatém krytu před překrytem kabiny.\n\nSuper Hornety od série block 2 dostaly radar APG-79 AESA, který podle vyjádření výrobce výrazně rozšíří schopnosti Super Hornetu a předpokládá se zvýšení dosahu na asi dvojnásobek oproti vzdušným cílům. Radar typu AESA umožní posádce pracovat v „decoupled cockpit“ neboli odděleném kokpitu, tzn. pilot a operátor radaru budou moci pracovat v zcela odlišných módech, mnohokrát za sekundu. Radar AESA také zjednoduší vedení manévrového boje, protože bude neustále snímat prostor před stíhačkou v širokém úhlu.\n\nF/A-18E/F může ničit cíle na krátké vzdálenosti pomocí šestihlavňového kanónu M61A2 Vulcan ráže 20 mm. Super Hornet může nést 4 protiletadlové rakety krátkého dosahu Sidewinder ve verzi AIM-9M a AIM-9X. Pro vzdušný souboj mimo vizuální kontakt je vybaven střelami AMRAAM. Ty jsou zastoupeny kromě starších verzí i tou nejmodernější AIM-120D, která má dolet více než 180 km.\n\nK ničení nepřátelských radarů a potlačení protivzdušné obrany slouží střely AGM-88 HARM s dosahem 150 km. Proti opancéřováným pohybujícím se cílům jsou stíhačky vybaveny raketami AGM-65 Maverick, které se vyznačují 90% přesností zásahu a způsobují minimální vedlejší škody. Válečné lodě mohou Super Hornety ničit střelami AGM-84 Harpoon s aktivním radarovým naváděním. Nejnebezpečnější raketou z arzenálu F/A-18E/F je střela s plochou dráhou letu AGM-158A. Díky svému doletu, který přesahuje 370 km, dokáže ničit těžce opevněné pozemní cíle ze vzdálenosti mimo působnosti protivníkovy PVO.\n\nKromě raket může Super Hornet ničit pozemní cíle i klasickými volně padajícími pumami série Mk 80, kazetovými pumami nebo modernějšími řízenými pumami. Ty jsou zastoupeny buď laserem naváděných bombami z rodiny Paveway nebo pumami s GPS naváděním z rodiny JDAM. Specifickým druhem z této munice je klouzavá puma JSOW, kterou je možné shazovat z větší vzdálenosti. Od července 2016 jsou americké F/A-18E/F vyzbrojeny verzí JSOW-C1, vybavenou datovou linkou. Toto zařízení umožňuje vytvořit datové spojení mezi stíhačkou a pumou, díky čemuž může pilot zasílat pumě aktualizované údaje o poloze cíle.\n\nSpolu s Hornety a Tomcaty se během operace Irácká svoboda do útoků na pozemní cíle v Iráku zapojily i americké stroje F/A- 18E a během této kampaně shodily téměř 160 tun munice. Typická bojová konfigurace Super Hornetu sestávala z 3 600 kg pum nebo střel vzduch-země a 3 protiletadlových raket pro vlastní ochranu (AIM-9 a AIM- 120).\n\nZa války v Afghánistánu 8. září 2006 zaútočily americké Super Hornety v blízkosti Kandaháru na opevnění Talibánu. Stroje F/A-18F použili pumy GBU-38 s GPS naváděním a laserem naváděné pumy GBU-12.\n\nV rámci intervence proti hnutí Daeš 8. srpna 2014 vzlétly americké Super Hornety z letadlové lodi USS George H. W. Bush a spustily nálety proti teroristům z ISIL. Stroje F/A-18E/F shodily v blízkosti města Irbíl na dělostřeleckou baterii laserem naváděné pumy. V říjnu téhož roku se k americké kampani připojily i australské stíhačky F/A-18F. V průběhu měsíce uskutečnily Super Hornety RAAF 89 letů, během nichž shodily 27 laserem nebo satelitem (GPS) naváděných pum. Podařilo se jim tak zničit 11 pozemních cílů a 3 poškodit.\n\n18. června 2017 sestřelil F-18E Super Hornet peruti VFA-87 Námořnictva Spojených států amerických, operující z paluby letadlové lodi USS \"George H. W. Bush\", v blízkosti syrského města Rakka stíhací bombardér Su-22M4 Syrských arabských vzdušných sil, který přes opakovaná varování nepřestal ohrožovat pozemní síly koalice bojující v Sýrii proti islamistickému hnutí Daeš. K incidentu došlo poté, co Su-22 shodilo pumy na syrské povstalce podporované Spojenými státy. Pilot Super Hornetu vystřelil nejdříve ze vzdálenosti necelého kilometru tepelně naváděnou raketu AIM-9X Sidewinder. Su-22 však vypustil klamné cíle a střela minula svůj cíl. Následně vystřelil americký pilot radarem naváděnou raketu AIM-120 AMRAAM, která syrskou stíhačku zasáhla. Super Hornet si tak připsal historicky první sestřel vzdušného cíle.\n\n6. dubna 2011 havarovalo letadlo F/A-18F při nácviku náročného manévru na letecké vystoupení. Oba členové posádky zahynuli.\n\n\n Austrálie\n\n\n\n11 závěsníků s možnostmi kombinovat:\n\n\n\nSuper Hornety jsou v současnosti nasazeny u těchto jednotek:\n\nLetectví+Kosmonautika 12/2004\n"}
{"id": "137748", "url": "https://cs.wikipedia.org/wiki?curid=137748", "title": "Novorossijsk (letadlová loď)", "text": "Novorossijsk (letadlová loď)\n\nNovorossijsk byla sovětská letadlová loď Projektu 1143 známého i jako třída \"Kiev\". Byla to třetí postavená jednotka této čtyřkusové třídy. Postavena byla v letech 1970–1975. Sovětské a ruské námořnictvo loď provozovalo v letech 1982–1993. Po vyřazení byla sešrotována.\n\n\n"}
{"id": "137749", "url": "https://cs.wikipedia.org/wiki?curid=137749", "title": "Camembert", "text": "Camembert\n\nCamembert je měkký sýr krémovité konzistence. Je pojmenován po francouzské vesnici \"Camembert\" ležící v departementu Orne v Normandii, kde vznikl. Normandský camembert získal roku 1983 označení \"Apellation d´Origine Contrôlée\" a jeho výroba je povolena v departementech Seine-Maritime, Calvados, Eure, Manche a Orne.\n\nO původu sýru s bílou plísní na povrchu, francouzského Camembertu, panují různé legendy. První z nich vypráví o tom, že jistá selka zapomněla sýr ve sklepě. Když ho po čase našla, byl obrostlý bílou plísní. Nejdříve ho chtěla vyhodit, když ho ale ochutnala, byla překvapena jeho báječnou chutí. Nejstarší písemné zmínky o tomto typu sýru pochází z roku 1554. Tím, kdo tento sýr skutečně proslavil, byla Marie la Fontaine Harel z vesnice Roiville okolo roku 1791. Její dcera pokračovala ve výrobě tohoto sýru a byla to ona, kdo jej nazvala podle nedalekého města Camembert.\n\nCamembert se vyrábí z nepasterovaného kravského mléka, zraje ve formách za přítomnosti plísní \"Penicillium camemberti\" (synonymum\" Penicillium candidum)\" a nejméně tři týdny. Vyrábí se v malých nízkých válečcích o hmotnosti 125 gramů, které jsou baleny do papíru a poté do krabiček.\nCharakteristická chuť sýra se postupně mění s jeho stárnutím, od jemné až po palčivou. Patří k výtečným dezertním sýrům.\n\nSýr se vyrábí a na trh dodává v různých variantách a baleních, mnohdy odlišných i dle místa výroby.\n\n\n"}
{"id": "137750", "url": "https://cs.wikipedia.org/wiki?curid=137750", "title": "Reitzenhain", "text": "Reitzenhain\n\nReitzenhain je bývalá obec, ležící na hřebeni Krušných hor v nadmořské výšce 750 metrů, na německo-české hranici u hraničního přechodu Hora Svatého Šebestiána. Dnes je místní částí německého města Marienberg.\n\nRozkládá se podél silnice 174 vedoucí přes Zschopau a Marienberg z Chemnitz, která pokračuje do Čech jako silnice I/7 do Chomutova a Prahy. Až do sedmdesátých let 20. století byl Reitzenhain spojen s Chomutovem i s Chemnitz železniční tratí. \n\nRoku 1990 zde žilo ještě 659 obyvatel. V roce 2007 už jen 345.\n\n"}
{"id": "137751", "url": "https://cs.wikipedia.org/wiki?curid=137751", "title": "DFW C.V", "text": "DFW C.V\n\nDFW C.V byl německý jednomotorový průzkumný letoun používaný v první světové válce od roku 1916. Byl vyvinut firmou DFW (Deutsche Flugzeugwerke) a později byl vyráběn společnostmi Aviatik, LVG a Halberstadt. Stroje vyrobené u Aviatiku nesly označení Aviatik C.VI a stroje vyrobené u LVG byly označovány jako LVG C.VI.\n\nLetouny DFW C.V byly mezi piloty velmi oblíbené a často se používaly i jako lehké bombardéry. Typ patřil k nejlepším německým letounům třídy C.\n\nLetoun byl během války vyráběn ve velkých sériích (kolem 3000 kusů). Mnoho strojů přežilo válku a po ní bylo používáno jako dopravní letouny.\n\nDva DFW C.V sloužily mezi lety 1918 a 1921 ve finském letectvu. Bulharské letectvo získalo šest DFW C.V v roce 1917 a používalo je až do roku 1922.\n\n\n\n"}
{"id": "137758", "url": "https://cs.wikipedia.org/wiki?curid=137758", "title": "Otakar Březina", "text": "Otakar Březina\n\nOtakar Březina (19. dubna 1865 Pátek nad Ohří – 20. července 1942 Humpolec) byl český autor odborné literatury z oboru zemědělství, ředitel rolnicko-lnářské školy v Humpolci (v letech 1911 – 1934) a vášnivý entomolog. Je po něm pojmenována naučná stezka Březina u Humpolce.\n\nNarodil se 19. dubna 1865 v Pátku nad Ohří v rodině řídícího učitele Jana Březiny a jeho ženy Marie rozené Josífkové. Jeho starší bratr byl akademický malíř Václav Březina a mladší sestra Marie Březinová (provdaná Halmová). V roce 1878 se stal žákem první třídy Akademického gymnázia v Praze. Studium ukončil předčasně, neboť jako sextán se netajil svými názory, které se neshodovaly s tehdejším politickým zaměřením školy. Další tři roky pobyl v hospodářské praxi na hospodářství v Děpoltovicích u Karlových Varů, kde dělal správce jeho strýc Karel Březina (ten později v Lázních Bělohrad postavil hotel Zátiší a budovu zvanou symbolicky \"Březohrádek\"). Tato práce ho natolik zaujala, že se přihlásil ke studiu Vyššího hospodářského ústavu zemského v Táboře. Po úspěšném absolutoriu ve školním roce 1885/86 se vrátil na 8 a půl měsíce zpět do Děpoltovic. Dne 1. června 1887 přešel do Prahy, kde nastoupil na místo úředníka opatské kanceláře na Strahově. Zde poznal tamějšího premonstrátského zahradníka Aloise Halmu, jehož dcera Žofie se 25. dubna 1892 stala jeho manželkou. V květnu 1891 byl jmenován prozatímním a po pěti měsících pak definitivním správcem strahovského velkostatku ve Velké Chyšce u Pacova. Jednalo se o poměrně rozsáhlý statek s celkovou výměrou přes 1000 hektaru (3 dvory, 3 lesní revíry a lihovar) v hornaté oblasti. Pracoval zde do konce roku 1898, kdy byl ustanoven správcem velkostatku ve svém rodišti v Pátku nad Ohří. V tomto případě šlo o statek o něco menší (necelých 900 ha, 4 dvory a pivovar) ve značně odlišných přírodních i klimatických podmínkách. Práce se mu dařila a na veřejnost tak pronikají jeho šlechtitelské úspěchy jako „\"mnohozrnné žito táborské\"\" a „\"staročeský ječmen horský\"\". Uznání sklidil i v oblasti chovu vepřového bravu. Intenzívně se věnoval i přednáškám. Kolem roku 1905 došlo ke změně v ústředním řízení klášterních dvorů. Opakované konflikty s novým vedením a zhoršení zdravotního stavu ho vedly k podání žádosti o penzionování ze zdravotních důvodů. V roce 1907 se z Pátku nad Ohří přestěhoval do malého, nájemního bytu v kasárnách 13. dragounského pluku prince Eugena Savojského v Lounech. Rozhodl se pokračovat ve svých přednáškách širší veřejnosti. V únoru 1908 složil zkoušku učitelské způsobilosti pro nižší hospodářské školy a započal učit na zimní hospodářské škole v Berouně. Po krátkém čase, ještě v témže roce byl ustanoven učitelem na rolnicko-lnářské škole v Humpolci. Po jeho nástupu 23. září 1911 nahradil stávajícího ředitele Josefa Slabého, který onemocněl a odešel do důchodu. Ve funkci ředitele školy zůstal 23 let. Do důchodu odešel v roce 1934, ve věku 69 let. Jeho syn Jan byl 7. června 1941 zatčen gestapem. Necelé dva týdny po zatčení syna Jana zemřel na srdeční slabost jeho další syn Antonín († 19. června 1941). Jan byl později deportován do koncentračního tábora v Osvětimi, kde byl popraven. Na Hod Boží roku 1941 přišla z Osvětimi zpráva \"Auschwitz. Ehemann verstorben. Kommandant\". Otakar Březina zemřel 20. července 1942 v Humpolci.\n\nKrom svého profesního života byl otcem šesti dětí, které mu porodila jeho první žena Žofie rozená Halmová. Takřka všechny jeho děti se věnovaly pedagogické činnosti:\n\nV Humpolci 11. července 1931 ve svých 61 letech zemřela jeho první manželka Žofie. Nedlouho poté se oženil s Terezií rozenou Polesnou, která bývala v humpolecké škole kuchařkou. Toto manželství vydrželo až do jeho smrti.\n\nHumpolecká škola v době, kdy byl ve funkci ředitele, organizovala různé kurzy (např. pro válečné invalidy), i další osvětovou činnost. V té době se uskutečnila řada pokusů v rostlinné i živočišné výrobě, zejména v chovu prasat. Zkoušelo se např. využití rybí moučky a sójového šrotu ve výkrmu prasat. V roce 1911 se škola stala členem sdružení pěstitelů lnu a brambor. Pracoval ve spolku chovatelů hospodářského zvířectva, ve spolku bramborářů a lnářů. Podílel se na organizaci výstav, přehlídek a svodů hospodářských zvířat po celém okrese. S cílem podpořit lnářství Vysočiny, vybudoval při zemědělské škole čisticí stanici lněného semene. Propagoval zřizování družstevních tíren lnu, družstevních lihovarů, škrobáren, sušíren brambor, ale také družstevní nákup, prodej zvířat a rozvoj družstevních mlékáren. Psal odborné články, znalecké posudky, napsal i několik menších knižních publikací, zejména z oblasti chovu prasat. Svými sbírkami motýlů, můr, brouků a ptactva obohatil nejen kabinety humpolecké školy, ale i ostatních škol v okolí Humpolce. Jeho doménou byl zejména hmyz. Po odchodu do penze věnoval hodně času také zemědělskému muzeu a pomoci při archeologickém průzkumu a záchraně hradu Orlíka u Humpolce. Podílel se na uchovávání starých knih, obrazů, strojů, nářadí a modelů zemědělských usedlostí Humpolecka.\n\n\n\n"}
{"id": "137759", "url": "https://cs.wikipedia.org/wiki?curid=137759", "title": "Miguel Fleta", "text": "Miguel Fleta\n\nMiguel Fleta (1. prosince 1893 Albalate de Cinca – 28. května 1938 A Coruña) byl španělský operní tenor.\n\nZpěv studoval od roku 1917 v Barceloně a Itálii pod vedením Luisy Pierrich. Zemřel na ledvinovou infekci.\n\nDebutoval rolí Paola v opeře Francesca da Rimini roku 1919 v Terstu. V letech 1923 a 1925 působil v Metropolitní opeře v New Yorku. V letech 1924 a 1926 účinkoval v milánské La Scale v roli Kalafa v opeře Turandot. Zpíval také roli Romea při premiéře opery Giulietta e Romeo skladatele Riccarda Zandonaie roku 1922. Jeho posledním operním vystoupením byla 27. dubna 1937 Carmen v Lisabonu.\nM. Fletta zpíval v La Scale premiéru Turandot, místo původně plánovaného B. Gigliho.\n"}
{"id": "137784", "url": "https://cs.wikipedia.org/wiki?curid=137784", "title": "Nadwiślański Zakład Transportu Kolejowego", "text": "Nadwiślański Zakład Transportu Kolejowego\n\nFirma Nadwiślański Zakład Transportu Kolejowego Sp. z o.o. [nadvišlaňski zakuad] (VKM: NZTK, česky \"Poviselský podnik železniční dopravy\") byl polský železniční dopravce. Původním sídlem firmy bylo město Bieruń, později společnost sídlila ve Wole nedaleko Osvětimi.\n\nSpolečnosti vznikla v roce 1995 v rámci restrukturalizace černouhelných dolů Czeczott, Silesia, Ziemowit a Siersza. Provozy povrchové železniční dopravy těchto dolů byly vyčleněny a centralizovány do jedné firmy s názvem Nadwiślański Zakład Górniczego Transportu Kolejowego. V té době byla majitelem firmy důlní společnost Nadwiślańska Spółka Węglowa.\n\nV roce 2003 pak byla firma prodána velkým dopravcům PTKiGK Rybnik a PTKiGK Zabrze a stala se tak – společně se svými vlastníky a firmou Kopalnia Piasku Kuźnica Warężyńska – součástí skupiny PTK. V souvislosti s touto majetkoprávní změnou se vypuštěním slova „Górniczy“ také změnil název firmy na současný. K 3. lednu 2011 společnost zanikla sloučením s mateřskou firmou DB Schenker Rail Polska.\nOd svého vzniku se firma zabývala především obsluhou vleček dolů svého tehdejšího vlastníka. Také samostatně zajišťovala dopravu uhlí a dalších hromadných substrátů na krátké vzdálenosti po rozsáhlé síti slezských pískových drah, neboť v té době ještě nebyl možný přístup jiných dopravců na síť státních drah.\n\nV závěru roku 2003 firma získala licenci na provozování drážní dopravy a poté začala jezdit se svými vlaky i po síti PLK.Poté bylo možné spatřit uhelné vlaky této společnosti především ve východní části Slezského a západní části Malopolského vojvodství. Občas však vlaky NZTK jezdily i do vzdálenějších částí Polska.\n\nFirma vlastnila 37 dieselových lokomotiv a 337 nákladních vagonů, především samovýsypných pro dopravu uhlí.\n\nLokomotivní park podle řad:\n\n"}
{"id": "137787", "url": "https://cs.wikipedia.org/wiki?curid=137787", "title": "Sopwith 1½ Strutter", "text": "Sopwith 1½ Strutter\n\nSopwith 1½ Strutter byl britský, jedno nebo dvoumístný dvouplošný víceúčelový letoun (především průzkumný) používaný během první světové války.\n\nTento typ je významný tím, že byl prvním britským letounem, který byl vyzbrojen synchronizovaným kulometem a spolu s letouny Airco DH.2 a R.A.F. F.E.2 se zasloužil o zlomení nadvlády německých letadel na počátku války.\n\n\"Strutter\" vyráběla firma Sopwith Aviation Company, byl pojmenován \"1½ Strutter\", protože horní a dolní křídlo byly na každé straně letounu na konci křídel spojeny párem klasických úplných vzpěr, zatímco poloviční vzpěry spojovaly horní křídlo s trupem před a za pilotním kokpitem. Letoun byl na spodním křídle vybaven výklopnými brzdícími klapkami a vybaven rotačním motorem Clerget 9B o výkonu 130 hp (97 kW).\n\nHlavní výzbroj tvořil synchronizovaný kulomet Vickers ráže 7,7 mm a unesl až čtyři 25kg bomby. Pozorovatel byl vyzbrojen kulometem Lewis upevněným na oběžném kruhu Scarff. Převodní mechanizmus typu Ross synchronizovaného kulometu byl však nespolehlivý a hodně pilotů raději létalo bez této vymoženosti.\n\nDvoumístný prototyp poprvé vzlétl v prosinci roku 1915 a první letoun byl nasazen do bojů v dubnu 1916. Byla také vyrobena jednomístná bombardovací verze. Další verze, známá jako Ship Strutter, byla vyvinuta pro start z letadlových lodí. Přibližně 1500 \"1½ Strutterů\" bylo objednáno Francií, kde bylo také okolo 4200 exemplářů typu vyrobeno v licenci.\n\nPrvní významný britský stíhací letoun Sopwith Pup byl v podstatě zmenšenou jednomístnou verzí letounu Sopwith 1½ Strutter.\n\nFirma Westland Aircraft vyrobila v licenci v letech 1916 a 1917 pro Royal Navy celkem 125 kusů \"1½ Strutterů\" (100 v dvoumístné verzi a 25 v jednomístné verzi).\n\n\nFrancouzské licenční varianty, produkované firmami Amiot, Bessoneau, Darracq, Lioré et Olivier, Hanriot, Sarrazin, S.E.A. a R.E.P., se vyznačovaly zmenšenými ocasními plochami a část byla vybavena motory Le Rhône 9Jby. Některé exempláře firmy Hanriot byly dokončeny jako plovákové.\n\n\n\n\n"}
{"id": "137789", "url": "https://cs.wikipedia.org/wiki?curid=137789", "title": "Železniční trať Frýdlant v Čechách – Heřmanice", "text": "Železniční trať Frýdlant v Čechách – Heřmanice\n\nŽelezniční trať Frýdlant v Čechách – Heřmanice (někdy nazývaná též Heřmanička) byla jednokolejná úzkorozchodná místní dráha, která spojovala město Frýdlant s obcí Heřmanice na česko-polských (do roku 1945 česko-německých) hranicích. Zde trať plynule navazovala na síť saských úzkorozchodných drah, což umožňovalo spojení po kolejích z Frýdlantu až do dnešní Bogatyně a Žitavy. Kvůli návaznosti na trať ze Žitavy měla Heřmanička specifický rozchod koleje 750 mm. Na území Předlitavska neexistovala žádná jiná trať o tomto rozchodu, na níž by byla zajišťována veřejná doprava. V Předlitavsku se navíc nenacházel žádný jiný hraniční přechod, na němž by – jako v případě Heřmanic – tvořila úzkorozchodná trať mezistátní spojnici.\n\nO zbudování tratě se začalo uvažovat s rozvojem průmyslových podniků v jihozápadní části Frýdlantska. Po úvahách o vybudování nakonec nerealizované tratě o normálním rozchodu ze saské Žitavy do pruské Lehnice, která měla procházet přes Frýdlant (a tedy přes Rakousko-Uhersko), se okresní úřad ve Frýdlantě zasadil o vybudování železničního spojení z Frýdlantu do Heřmanic. Ve spojení s německým podnikatelem Herrmannem Bachsteinem a jeho stavební firmou se počátkem roku 1899 začala trať stavět a 25. srpna 1900 byla za velkého zájmu přihlížejících uvedena do provozu. V okolí tratě se následně otevíraly další průmyslové podniky, čímž se využití této železnice zvyšovalo. Avšak vlivem krize během první světové války a následných nevýhodných finančních machinací se společnost Frýdlantské okresní dráhy, která trať provozovala, dostávala do obtíží, na něž její zaměstnanci reagovali i stávkou. Požadavky stávkujících se sice podařilo uspokojit, leč firma zabředala do stále větších problémů, až provoz na jejích tratích k začátku roku 1925 převzaly Československé státní dráhy (ČSD).\n\nPo druhé světové válce se kvůli nerentabilitě provozu začalo uvažovat o zrušení tratě. Osobní doprava byla ukončena ke konci září 1947, nákladní provoz počátkem března 1951. Obce v okolí tratě však měly zájem o její opětovné zprovoznění a jejich přání se splnilo o letních prázdninách roku 1957, kdy na trati došlo k obnově osobního i nákladního provozu. Zájem o nákladní dopravu však postupně klesal, takže v červnu 1964 skončila definitivně; osobní pokračovala. Roku 1971 delegáti sjezdu Komunistické strany Československa, tehdy vládnoucí strany v zemi, schválili rozhodnutí o rušení neefektivních provozů. Byla proto zpracována studie rentabilnosti železničních tratí, z níž vyšla trať do Heřmanic jako neefektivní. A právě na jejím základě se započalo s jejím rušením. K ukončení provozu došlo k 13. lednu 1976. Část vozového parku přešla na úzkorozchodné železnice v okolí Jindřichova Hradce a zbytek byl sešrotován. Ve sběrných surovinách skončily v polovině devadesátých let 20. století i kolejnice.\n\nRoku 2004 vzniklo uskupení, které o čtyři roky později otevřelo v bývalé frýdlantské výtopně muzeum věnující se této úzkorozchodné železnici. Snahou spolku je obnova tratě. Naproti tomu obecní úřad v Heřmanicích by na železničním tělese rád vybudoval cyklostezku.\n\nV období průmyslové revoluce začaly v okolí Frýdlantu vznikat textilní továrny. Přímo ve Frýdlantu zahájila provoz první z nich již v roce 1833, avšak průmysl se rozvíjel i v okolních obcích. V Dětřichově byl od roku 1859 sklad textilní firmy Preibisch ze saského Reichenau (dnes Bogatynia) spojený s ruční textilní výrobou. K němu v roce 1877 přistavěli mechanickou tkalcovnu a později též barvírnu a apreturu. Firma v roce 1900 vlastnila také elektrárnu, činžovní domy (pro svých 700 zaměstnanců) a mlýn. Kromě Preibischovy společnosti se v Dětřichově textilní výrobou zabývala ještě jedna továrna, M. B. Neumann a synové, která s ohledem na rok vzniku (v letech 1851 až 1853) patřila k nejstarším v okrese. Firma vlastnila ruční tkalcovnu, barvírnu a apreturu. Po první světové válce se však dostala do úpadku a v roce 1936 byly její objekty zbourány. V sousedních Kunraticích společnost Franze Simona vyráběla cihly a šamotové zboží. Tyto firmy usilovaly o výstavbu železniční tratě spojující Frýdlant s Heřmanicemi.\n\nRoku 1864 bylo založeno komité (spolek) pro stavbu tratě o normálním rozchodu dráhy ze Žitavy přes Reichenau a Frýdlant do Lehnice (tehdy ). Měla to být trať spojující dva německé státy (Sasko s Pruskem) a vedoucí přes Čechy, tehdy součást Rakousko-Uherska. Jednání o stavbě tratě se však vlekla a v souvislosti s hospodářskou krizí v roce 1873 úplně ztroskotala. Opětovné plány se sice objevily ještě v druhé polovině 80. let, avšak ani ty se nerealizovaly. Místo toho byla vybudována jen normálněrozchodná trať z Greiffenbergu (dnes Gryfów Śląski) do Friedebergu (dnes Mirsk; otevřena byla 1. listopadu 1884) a úzkorozchodná trať ze Žitavy do Reichenau (dnes Bogatynia).\n\nOd první poloviny 90. let 19. století projevoval okresní výbor ve Frýdlantě pod vedením Heinricha Ehrlicha zájem o doplnění železniční sítě v okolí města. V té době totiž v oblasti existovala pouze trať z Liberce do Seidenbergu (dnes Zawidów). Úřad 10. ledna 1895 získal předběžnou koncesi (povolení k předběžným technickým pracím). Určena byla pro tři tratě o normálním rozchodu, a to vedle dnešních tratí z Frýdlantu do Jindřichovic pod Smrkem a z Raspenavy do Bílého Potoka ke Clam-Gallasově parní pile také pro trať spojující Frýdlant s Větrovem, Kunraticemi a říšskou hranicí ve směru na Reichenau, tedy přibližně v ose silnice z Frýdlantu do Reichenau. V průběhu prací ovšem došlo ke změně trasy, a proto ministerstvo obchodu vydalo 28. července 1895 výnos, v němž povolilo trasování tratě o normálním rozchodu z Frýdlantu přes Větrov, Dětřichov, Kristiánov a Heřmanice až na hranici u Markersdorfu (dnes Markocice). Trať mohla obsahovat i odbočku do Kunratic a brala navíc v potaz i možné napojení na síť úzkorozchodných tratí v Sasku. Na přelomu července a srpna 1895 bylo vytvoření projektu k trati uloženo vrchnímu železničnímu inženýru ve výslužbě Franzi Reimherrovi z Berlína.\n\nOficiálním zdůvodněním pro vznik dráhy byl dovoz českého hnědého uhlí pro textilní továrny v Dětřichově a Simonovu cihelnu v Kunraticích, odvoz výrobků z těchto továren a spojení obcí s okresním městem Frýdlantem. Inženýr Reimherr vypracoval dva projekty. U prvního, s rozchodem 750 mm, byla trať vedena podél silnice z Frýdlantu do Reichenau a vyhýbala se Dětřichovu i Heřmanicím. Jediná mezilehlá stanice měla být v Kunraticích a před ní navíc měl být 175 m dlouhý most klenoucí se přes údolí. Druhý projekt navrhoval trať z Frýdlantu do Kunratic, odkud se ostrým obloukem (o poloměru 60 metrů) stočila až do Dětřichova, za jehož stanicí pak pokračovala (v některých pasážích i prudkým stoupáním ve sklonu až 34 ‰) směrem do Heřmanic. Náklady druhého projektu odhadl jeho autor na 442 000 zlatých (38 000 zlatých na kilometr tratě) a předpokládal také dokončení stavby za devět měsíců od jejího zahájení.\nPrvní varianta byla nepřijatelná, protože se vyhýbala několika obcím. Koncem července 1896 ale došlo k úpravám trasy i u druhého projektu, a to dle názoru odborníků z úřadů z Prahy a z Vídně. Vedle změny polohy stanice ve Frýdlantě (snaha o její větší přiblížení centru města) a úpravě polohy stanice v Dětřichově (obě změny byly akceptovány), upozorňovali úřední znalci na nevhodné sklonové a směrové poměry trasy. Navrhovali zmenšit sklon na maximálně 30 ‰ a minimální poloměr oblouků změnit na 75 metrů. To se podařilo částečně vyřešit stavbou úvratě v Dětřichově.\n\nV dubnu 1898 bylo ustaveno konsorcium, jehož členy byla stavební firma z Berlína, dále a frýdlantský okresní výbor, přičemž každý ze členů měl stejná práva i povinnosti. S Bachsteinovou stavební firmou byla ihned uzavřena předběžná smlouva, podle níž se mělo se stavbou tratě začít hned po získání koncese (povolení).\n\nBěhem června 1898 zahájil vídeňský inženýr Marcus Roth práce na detailním projektu a ve dnech 12. až 14. prosince 1898 se uskutečnila politická pochůzka tratě. Ministrem železnic byla frýdlantskému okresnímu výboru dne 15. února 1899 (pod číslem 38/1899) vydána koncese ke stavbě a provozu místní úzkorozchodné dráhy. Se stavbou se začalo během třetího týdne v dubnu 1899. Kovové konstrukce mostů na trati dodala pražská Rustonka, kolejnice byly vyrobeny v hutích na Kladně. V době stavby na české straně byla ve stejném období budována také úzkorozchodná trať mezi Markersdorfem a Heřmanicemi o délce 2,2 km, čímž bylo po otevření těchto dvou železnic zajištěno spojení Žitavy a Frýdlantu úzkorozchodnou železnicí. Následujícího roku byla stavba dokončena a 24. srpna 1900 se uskutečnila technicko-policejní zkouška se zkušební jízdou. Další den, v sobotu 25. srpna, byla trať uvedena do veřejného provozu. Prvním spojem byl osmivozový vlak číslo 208 tažený lokomotivou „Ehrlich“, která byla ozdobená květinami a nápisy „“ (Hodně štěstí) a „“ (Šťastnou cestu). Spoj vyrazil z Frýdlantu ve 14.33 a vezl 150 cestujících. Z Heřmanic pak následně v 15.20 pokračoval do Reichenau.\n\nTou dobou jezdilo na trati denně šest párů osobních vlaků, z nichž polovina dopoledne a zbytek odpoledne. Během března roku 1903 vznikla z dosavadního konsorcia tří subjektů společnost Frýdlantské okresní dráhy, v jejímž čele stál Heinrich Ehrlich, a toto uskupení trať vlastnilo a zajišťovalo na ní provoz. Ten k sobě navíc přilákal i výstavbu dalších průmyslových provozů. V roce 1901 v její blízkosti vyrostla textilní továrna Ferdinanda Gutteho, k níž v traťovém kilometru 10,169 odbočovala železniční vlečka. Po trati začal nalámaný čedič dopravovat i kamenolom Johanna Menzela. Plánovány sice byly také vlečky do frýdlantské cihelny Josefa Blöscheho a továrny J. Simona v Kunraticích, avšak ani jedna nebyla realizována.\n\nKdyž v srpnu 1914 vypukla první světová válka, klesl počet vlaků každodenně vypravovaných na trať na jeden pár. Nárůst nastal až v říjnu, kdy jezdily denně dva páry vlaků a v neděli navíc další dvě dvojice. Během války a související hospodářské krize ovšem docházelo k hospodářským potížím průmyslových podniků v okolí tratě. Velké opravy lokomotiv se navíc prováděly v Německu, kde však byly několikanásobně dražší než v Rakousku-Uhersku. V roce 1918 ještě spolek provozující dráhu převedl finanční prostředky určené na udržovací práce do Berlína, kde je uložil v markách, ale následná inflace ho zcela zlikvidovala. Nízké platy pracovníků železniční společnosti (oproti mzdám v ČSD) v souvislosti s vysokými odměnami vedoucích pracovníků společnosti vedly v prosinci 1919 k výhrůžkám stávkou. Ta skutečně vypukla v sobotu 3. dubna 1920 a stávkující požadovali zvýšení mzdy a tzv. drahotní příspěvek (sociální dávky), které byly udělovány zaměstnancům ČSD. Až 8. dubna se provoz na dráze opětovně rozeběhl, přičemž následujícího dne byl podepsán protokol s příslibem požadovaných úprav. Prostředky pro tyto úpravy společnost získala zdražením jízdného (meziročně o 80 %) a využíváním levnějšího uhlí z Mostecka (oproti dosavadnímu ze Saska). Na trati po stávce jezdily jen dva páry vlaků denně, přičemž jeden jezdil jen v úseku mezi Frýdlantem a Dětřichovem.\n\nV roce 1921 hrozilo ukončení provozu na trati, protože společnost neměla na jeho zaplacení. Opětovně se zvyšovalo jízdné a od června se odkládaly platby za provozní hmoty, aby bylo alespoň na platy zaměstnanců. Stát však o převzetí společnosti neměl zájem. Společnost přestala platit i předepsané penzijní odvody a nehradila ani poplatky za využívání kolejí ČSD (při přejezdu mezi Frýdlantem a Raspenavou). V letech 1918 až 1924 vznikl společnosti dluh dosahující 1,5 milionu korun. S ohledem na tyto hospodářské výsledky a nejasné finanční machinace ve společnosti byly tratě nuceně převzaty do státního provozu (dle zákona číslo 690/1920 Sb.) a provozovány na účet koncesionáře (tedy Frýdlantských okresních drah). K převzetí provozu došlo k 1. lednu 1925 a Československé státní dráhy jako nový dopravce začaly na tratích uplatňovat své předpisy (byla například zavedena čeština jako úřední jazyk; do té doby – 7 let po vzniku Československa – se stále používala němčina).\n\nBěhem roku 1931 došlo na německý popud k zavření státních hranic s Československem a vstup do Německa byl možný pouze po uhrazení vysokých poplatků. Ty sice byly postupně snižovány, ovšem omezení vedlo ke snížení osobní dopravy. Kamenolom Johanna Menzela (nyní vlastněný firmou Schupich), který po trati dopravoval dva vozy štěrku týdně, omezoval provoz a v roce 1932 ukončil činnost úplně. Na jaře roku 1934 ukončily provoz další dva průmyslové podniky – textilky Neumann a C. A. Preibisch. Z průmyslových podniků v okolí tratě tak zůstala pouze výroba krajek ve společnosti Tietze v Heřmanicích. Ač byla hospodářská krize, frekvence osobní dopravy stoupla na 3 až 4 páry smíšených vlaků denně, k nimž se vždy v neděli přidružovaly ještě 1 až 2 další. Ve Frýdlantě navíc byla zajištěna návaznost na vlaky jedoucí z a do Liberce, v Heřmanicích zas na vlaky jedoucí do Žitavy. Po mobilizaci Československa se po trati přepravovali utečenci ze Sudet mířící do Žitavy. Koncem září 1938 došlo k přepadení stanice v Heřmanicích příslušníky Sudetoněmeckého Freikorpsu, kdy byly zničeny byty zaměstnanců i služební prostory.\n\nDne 30. září 1938 souhlasilo Československo s tzv. Mnichovskou dohodou a s odstoupením pohraničí. V období od 23. září do 4. října se v souvislosti s pohybem vojsk u hranic na trati zastavil provoz. Mezi tím (od 1. října 1938) přešla trať pod německou správu, avšak fakticky byla předána státnímu železničnímu dopravci Deutsche Reichsbahn (DR) až k 19. říjnu. V roce 1940 byla trať spolu s ostatními tratěmi ve vlastnictví Frýdlantských okresních drah znárodněna. Protože však po druhé světové válce československá legislativa neuznala legislativu nacistického Německa, nebylo toto zestátnění platné.\nNa trať byly po jejím převzetí německými drahami nasazeny moderní motorové vozy, které v té době již jezdily na úzkorozchodných tratích v okolí Žitavy. Jejich provoz ovšem skončil 2. září 1939, kdy vešel v platnost zákaz dodávek pohonných hmot civilnímu sektoru. Železniční zaměstnanci postupně odcházeli do armády a rekonstrukce na trati tak prováděli váleční zajatci z německého tažení do Francie. Ke konci války již byla většina železničářů nasazena k obraně německé Říše a na dráze z toho důvodu od 9. ledna 1945 platil mezi 22. a 5. hodinou služební klid. Od února toho roku začaly před postupující Rudou armádou jezdit po trati zvláštní vlaky přepravující ze Slezska běžence a raněné. Provoz na trati byl navíc přerušován nálety spojeneckých stíhacích pilotů, tzv. hloubkařů. Pravidelná osobní přeprava byla v úseku Žitava–Heřmanice přerušena 2. května, ve zbylém úseku tratě (tedy z Heřmanic do Frýdlantu) došlo k přerušení 7. května 1945. Následující den obsadila oblast Rudá armáda, přičemž frýdlantskou stanici získala až 9. května ráno. Od 12. května byl na úzkorozchodné trati obnoven provoz, zavedeny byly denně tři páry vlaků mezi Frýdlantem a Žitavou. Dne 23. května přijel do Frýdlantu obsazovací vlak s železničáři ČSD a do Heřmanic dorazil 30. května 1945. Následně po skončení války začaly probíhat odsuny Němců. Vlaky s uprchlíky jezdily až do 21. června 1945, kdy zdejší provoz od DR převzaly ČSD. Další den obsadila oblast Žitavska polská armáda, na navazující trati do Žitavy byl zastaven provoz a tím zde skončila mezinárodní doprava, která již nebyla obnovena.\n\nPo konci druhé světové války se do oblasti kolem tratě vracely průmyslové podniky. V Dětřichově začala od června 1945 fungovat tkalcovna firmy Maxe Lenharta a v Heřmanicích se opětovně rozeběhly práce ve Schupichově čedičovém lomu. Práce v něm však byly během listopadu 1945 ukončeny, neb nebyl dostatek vozů vhodných k dopravě vytěženého kamene.\n\nNa podzim 1947 se v celém státě provedl průzkum rentability provozu na železničních tratích. Trať mezi Frýdlantem a Heřmanicemi byla zařazena mezi 52 výkonnostně nejhorších úseků, u kterých se zvažovalo zrušení, a zároveň byla vybrána jako první pro zkušební zrušení. Osobní doprava byla zastavena k 22. září 1947 a nahradily ji dva páry autobusových spojů z Frýdlantu přes Heřmanice do Liberce. Autobusy sice byly dvakrát rychlejší, ale přesto během jara následujícího roku obce v okolí tratě apelovaly na její zachování a opětovné zavedení osobní dopravy. Autobusy totiž nevyhovovaly dělníkům a školním dětem, protože měly dvojnásobné jízdné a navíc již v Dětřichově byly plně obsazené, takže se další cestující do nich již nevešli. O víkendech nejezdilo vůbec nic.\n\nBěhem února 1948 byla zpracována studie úplného zrušení tratě. Pro převedení dosavadního železničního provozu na silnice se argumentovalo především ztrátovostí železničního provozu a také špatným stavem lokomotiv. S plánem na zrušení tratě byly seznámeny i oba průmyslové podniky – Schupich a Lenhart. Firmy ovšem navrhly přestavět trať na normální rozchod s tím, že by se na části finančních nákladů samy podílely. V průběhu tohoto roku došlo ke znárodnění vlastníka tratě, společnosti Frýdlantské okresní dráhy. Na podzim 1948 proběhly úpravy v jízdních řádech autobusů (jezdily teď dvakrát denně) a následně mělo dojít ke zrušení tratě a k jejímu předání během jara 1949 kamenolomu jako železniční vlečky. V březnu 1949 ovšem podnik Severočeský průmysl kamene, kterému lom po vyvlastnění od Schupichovy firmy patřil, odmítl vlečku převzít a místo toho požadoval výstavbu nakládací rampy ve Frýdlantě. Ta se v říjnu 1950 skutečně začala stavět, avšak nikdy nebyla dokončena. Ještě v roce 1950 obce v okolí dráhy orodovaly za obnovení osobní dopravy na trati a její přestavbu na normální rozchod, avšak marně. Na trati byl k 1. březnu 1951 zastaven veškerý provoz a dopravu kamene měla převzít ČSAD.\nOvšem vzhledem k tomu, že kvalita silnic neodpovídala potřebám průmyslových podniků v okolí tratě, došlo 28. května 1951 k prohlášení tratě za neveřejnou (tedy železniční vlečku), jíž měl v nájmu liberecký Severočeský průmysl kamene, závod Heřmanice u Frýdlantu. Ten vystupoval jako hlavní vlečkař a ČSD pro tuto společnost zahájily provoz třemi páry nákladních vlaků denně (od června 1954 se tento počet snížil na dva vlaky). Další podniky, které vlečka obsluhovala, tedy dětřichovský Nissan a frýdlantské Gottwaldovy závody, se staly vlečkaři vedlejšími. Tento stav platil až do 14. července 1957.\n\nK 1. květnu 1953 ovšem měl být znovu zaveden běžný provoz. Argumentem pro opětovné otevření se stalo usnesení Komunistické strany Československa a vlády republiky o podpoře pohraničí. Navíc silnice v okolí železniční tratě, kudy měly autobusy jezdit, nebyly ve vyhovujícím technickém stavu. K novému zahájení provozu ale (vlivem pomalého postupu úředníků) nedošlo. Následně se v roce 1955 rozhodlo o neobnovení osobní dopravy.\nMístní obce však o zprovoznění osobní dopravy usilovaly dále, jejich delegaci přijal i náměstek ministra dopravy a v březnu 1957 jejich snaha slavila úspěch, neboť bylo rozhodnuto o opětovném zavedení osobní dopravy. Aby k tomu však mohlo dojít, bylo nutné některé části tratě zrekonstruovat. Opravila se část vlastní tratě (asi kilometrový úsek před vjezdem do konečné stanice Heřmanice), dále se v Heřmanicích obnovily nepoužívané staniční koleje a frýdlantský závod TOTEX na své náklady zbudoval v blízkosti křížení tratě se silnicí III/03511 osobní zastávku Frýdlant v Čechách zastávka. První vlak po obnovené trati byl na žádost frýdlantského okresního národního výboru vypraven z Frýdlantu dne 14. července 1957 v 9.30 hodin. Na trati každodenně jezdilo 5 párů osobních vlaků a 4 až 5 párů vlečkových vlaků. Počátkem 60. let proběhly ještě opravy mostních staveb. Železnici využívaly jednak zdejší firmy pro dovoz uhlí do svých továren, jednak státní lesy pro odvoz vytěženého dřeva. Intenzita nákladní dopravy se však pomalu snižovala, až v lednu 1963 ustala úplně. Během května a června téhož roku sice ještě proběhlo několik přeprav normálněrozchodných vozů na podvalnících, avšak 13. června 1964 nákladní provoz definitivně ustal, takže na trati jezdily pouze osobní vlaky. V polovině 60. let došlo sice k obnově vozového parku osobních vozů, ale i tak zájem o osobní přepravu klesal. Často jezdila pouze jedna lokomotiva s jedním připojeným vozem, k níž bývala během zimních měsíců navíc připojena ještě druhá (přípřežní) lokomotiva, aby pomohla zvládnout nápor sněhových závějí.\n\nVe směrnicích ze XIV. sjezdu Komunistické strany Československa, který se uskutečnil v roce 1971, bylo uloženo postupné ukončování neefektivních provozů a činností, zvláště pak rušení málo využívaných železničních tratí. To bylo základem ke zpracování studií rentability u 45 tratí. V ní byla heřmanická trať navržena na zrušení.\n\nNa ukončení provozu na trati mělo vliv vyjádření zdejšího traťmistra ze začátku dubna 1975, který zjistil, že stav železničního spodku i svršku je velmi kritický, pražce jsou shnilé a s ohledem na stav upevňovadel kolejnic, která nedrží pevně, nelze na trati zajistit předepsaný rozchod. Navíc byla k dispozici jen jediná provozuschopná lokomotiva a pro opravy tratě (podbíjení) jsou dělníci nuceni využít štěrku, jejž naleznou na okolních polích. Na trati by tak bylo nutné snížit nejvyšší dovolenou rychlost na 10 km/h nebo ji úplně uzavřít. K tomu nakonec došlo 13. ledna 1976 po projetí vlaku číslo 20705, kdy byl provoz na trati definitivně ukončen. Přepravu na účet ČSD převzala od 30. května 1976 autobusová doprava společnosti ČSAD.\n\nAby mohla být trať úplně zrušena, bylo nutné na silniční síti provést takové úpravy, které by umožnily bezpečnou jízdu autobusů (chyběla například vhodná plocha na otáčení autobusů v Heřmanicích). Vzhledem k tomu, že severočeský krajský národní výbor na tyto investice nedostal finanční prostředky, otálel s potřebnými úpravami, a ČSD tak nemohly úzkorozchodnou dráhu úplně zrušit. Začátkem osmdesátých let 20. století však k potřebným rekonstrukcím silnic došlo, a trať tak mohla být od začátku platnosti jízdního řádu 1984/1985 definitivně zrušena. Část železničního vozového parku byla předána na úzkorozchodné tratě v okolí Jindřichova Hradce a část byla zlikvidována. K odstranění kolejnic a jejich odevzdání do šrotu došlo v roce 1996 z rozhodnutí liberecké Správy dopravní cesty Českých drah.\n\nJeště před odstraněním kolejnic (během roku 1995) navrhla pražská firma Rail Explor trať obnovit a zavést na ní provoz tramvajového typu až do polské Bogatyně a německé Žitavy. Se zkušebním provozem se mělo začít od června 1997, leč z celého projektu nakonec sešlo.\n\nRoku 2004 bylo založeno občanské sdružení Spolek Frýdlantské okresní dráhy, jež usiluje o obnovu dráhy. Naproti tomu vedení obce Heřmanice plánuje na tělese tratě, které stále existuje, zřídit cyklostezku. Liberecký kraj podporuje oba projekty s tím, že každý by se uskutečnil jen na části tratě.\n\nKvůli téměř každoročním sněhovým kalamitám (především mezi Heřmanicemi a Dětřichovem, kudy prochází hranice rozvodí mezi Smědou a Lužickou Nisou) byl v zimě vlivem množství sněhu na několik dní přerušován provoz. Dne 28. listopadu 1909 zde kvůli sněhu vykolejil služební vůz. V lednu 1911 vlak čítající dva nákladní vozy a jeden osobní v těchto místech zapadl a do Heřmanic dojel až v noci. Dne 24. ledna 1907 smetla větrná smršť z náspu dokonce celý vlak.\n\nPro úzkorozchodnou železniční trať byly pořízeny tři parní lokomotivy vyrobené v linecké společnosti Lokomotivfabrik Krauss & Cie (později u ČSD byly označeny řadou U 37.0, jednalo se o stroje U 37.007–009), dále čtyři osobní a 18 nákladních vozů. Pro přepravu normálněrozchodných vozů se používaly podvalníky. Používaná vozidla sice byla typově shodná s těmi, které se používaly na ostatních úzkorozchodných tratích o rozchodu 760 mm v Předlitavsku, leč s ohledem na přímou návaznost heřmanické tratě na úzkorozchodné železnice v okolí Žitavy muselo být na vozidlech provedeno několik úprav, a sice zúžen rozchod (na 750 mm), upraveno spřahovací zařízení a zabudována lanová samočinná brzda Heberlein. Lokomotiva, jež byla v denním provozu, se přes noc odstavovala ve výtopně v saské části stanice v Heřmanicích. Zbylé dvě úzkorozchodné lokomotivy vlastněné Frýdlantskými okresními drahami byly deponovány ve výtopnách (jedna ve vlastní výtopně v Heřmanicích, druhá ve Frýdlantě). Roku 1907 si Frýdlantské okresní dráhy, které trať provozovaly, pořídily další čtyři zánovní podvalníky, jež dosud jezdily na tratích v okolí Žitavy. Na počátku 30. let 20. století přibylo do vozového parku pět vysokostěnných čtyřnápravových nákladních vozů.\nPo převzetí dráhy do správy německých železnic před druhou světovou válkou začaly do Frýdlantu jezdit vlaky tažené německými lokomotivami 99.59 (vyrobené v lokomotivce Sächsische Maschinenfabrik zu Chemnitz) a objevovaly se i nové motorové vozy řady 137. Díky zesílení kolejového svršku v roce 1942 mohly po trati jezdit vozy o normálním rozchodu na podvalových vozech. Po zesílení všech mostů bylo od prosince 1944 možné do Frýdlantu jezdit s vlaky taženými pětikoláky řad 99.70 a 99.73–74 (opět vyrobenými v Sächsische Maschinenfabrik zu Chemnitz). Roku 1943 byla původní lokomotiva U 37.007 předána do Německa.\n\nDne 22. června 1945, poté, co oblast Bogatyně obsadila polská armáda, došlo k uzavření hranic v Heřmanicích. V té době na území Československa zůstal jediný vlak skládající se z lokomotivy 99.702 (vyrobené roku 1926 společností Maschinenbaugesellschaft v Karlsruhe), dvou osobních a dvou vysokostěnných nákladních vozů; později se však vrátily také dva domácí stroje řady U 37.0 (U 37.008 a 009). V květnu 1948 získalo Československo v rámci německých restitucí motorovou lokomotivu T 36.001, u níž plánovalo její využití na heřmanické trati. Protože však utáhla jen asi polovinu toho, co do té doby používané parní lokomotivy řady U 37.0, byla motorová lokomotiva předisponována na úzkorozchodnou trať Třemešná ve Slezsku – Osoblaha. Lokomotiva U 37.008 na zdejší trati jezdila až do února 1952, kdy byla přemístěna na úzkorozchodnou železnici v cementárce u Králova Dvora, odkud se zase v září téhož roku vrátila zpět na Frýdlantsko a jezdila tu až do konce června 1954. Od července toho roku se přemístila na úzkorozchodnou trať u Ružomberoka, kde sloužila do konce ledna 1956. Od dubna do října roku 1955 působila na frýdlantské trati také lokomotiva U 37.002. Během února 1956 se do Frýdlantu z Ružomberoka navrátila lokomotiva U 37.008 a jezdila zde až do června 1961, kdy byla opět předisponována do Králova Dvora.\nPři obnově osobního provozu na trati v roce 1957 prošly zdejší vozy generální opravou. Vedle vozů byly opraveny i dvě lokomotivy řady U 37.0 (U 37.008 a 009) a coby třetí lokomotiva se na trať z Osoblahy vrátila lokomotiva 99.702 (v té době již přeznačená na U 58.001). Z úzkorozchodné železnice v Trenčianské Teplé navíc přišly tři osobní a jeden krytý nákladní vůz. Od srpna 1958 byly osobní vlaky taženy výhradně motorovými lokomotivami řady T 47.0, které byly dodány téhož roku (čtyři stroje T 47.007–010); u nákladních vlaků začaly být dieselelektrické lokomotivy využívány až od letních prázdnin roku 1960, kdy došlo u podvalových vozů k výměně Heberleinovy brzdy za brzdu tlakovou, jíž byly tyto motorové lokomotivy vybaveny. Okolo téhož roku byly všechny úzkorozchodné nákladní vozy přemístěny na úzkorozchodnou trať u Ružomberoka, neboť na heřmanické trati nebyly od konce druhé světové války používány.\n\nV letech 1960 a 1962 dojezdily na heřmanické trati stroje T 49.009, resp. 07, první z nich byl přesunut do Jindřichova Hradce, druhý do Ružomberoka. Roku 1962 na Heřmaničce sice také dojezdila parní lokomotiva U 37.009, ale současně se sem během června toho roku z Králova Dvora přemístila lokomotiva U 37.008, která zde vydržela až do června 1964. Jako záloha byl krátce v roce 1965 používán původem ružomberský stroj T 49.019, který byl následně předisponován do Jindřichova Hradce. Od poloviny 60. let tedy na dráze dlouhodobě zajišťovaly provoz pouze lokomotivy T 47.008 a 10. Druhá z nich dojezdila roku 1974 a po několikaletém odstavení byla zrušena. Podzim roku 1975 znamenal pro Heřmaničku příchod ružomberského stroje T 47.020, jenž společně s lokomotivou T 47.008 ukončil na začátku roku 1976 na trati provoz. Obě lokomotivy byly po několikaleté odstávce opraveny a následně předány do Jindřichova Hradce.\n\nPark osobních vozů byl obměněn v červnu 1966, kdy proběhla celostátní výměna osobních úzkorozchodných vozů. Pět nových vozů řady Balm/ú zde bylo jezdilo až do konečného ukončení provozu; zrušeny byly zřejmě v 80. letech 20. století.\n\nPo převzetí provozu na dráze ČSD počátkem roku 1925 došlo i k přečíslování používaných lokomotiv a vozů. Další přečíslování proběhlo po převzetí tratě železnicemi nacistického Německa.\n\nZ parních lokomotiv, které jezdily na heřmanické trati, se do dnešních dnů dochovala lokomotiva U 37.002, která vozí turistické vlaky na tratích v okolí Jindřichova Hradce. Pro její rekonstrukci a zprovoznění (dokončeno roku 2004) byly využity některé části (mimo jiné i kotel) původního heřmanického stroje U 37.008, jehož části existovaly ještě v roce 2006.\n\nV pravidelném provozu je na jindřichohradeckých tratích motorová lokomotiva T 47.019 (stav k prosinci 2012).\n\nÚzkorozchodná trať začínala ve Frýdlantě na severní straně staniční budovy (čp. 638) normálněrozchodné tratě z Liberce do Černous. Patrová výpravní budova (čp. 838) je umístěna kolmo ke kolejišti, což je unikátní poloha v porovnání s místními tratěmi v celém Rakousko-Uhersku. Stanice, někdy pojmenovaná také „Frýdlant v Čechách, místní dráha“, měla sedm kolejí (podle jiných zdrojů jen čtyři kusé koleje). Disponovala také zvláštní rampou, na níž najížděly vozy o normálním rozchodu na podvalníky a později podvalové vozy. Tato rampa byla umístěna západně od staniční budovy normálněrozchodné tratě (za dnešní budovou čp. 3217). Ze stanice úzkorozchodné dráhy vedly koleje západním směrem k mostku přes Větrovský potok. Před mostkem se k trati ještě připojila kolej vedoucí od zmíněné rampy. Tento mostek trať překonala již v souběhu s tratí o normálním rozchodu a za ním pokračovaly obě tratě společně až k silnici I/13, přes kterou přešly na chráněném železničním přejezdu. Koleje mezi mostkem a železničním přejezdem jsou dochovány dodnes.\n\nZa ním (v místech, kde je dnes panelová přístupová cesta k muzeu úzkorozchodné železnice), začala trať stoupat, přičemž ze severní strany míjela výtopnu vybudovanou roku 1902 pro lokomotivy obou rozchodů, které provozovaly Frýdlantské okresní dráhy. V prostoru výtopny byla pro oba rozchody zbudovaná točna, jež sloužila až do roku 1969. Za výtopnou se trať stáčela vlevo a po mostě překračovala normálněrozchodné tratě do Černous a do Jindřichovic pod Smrkem. Následně procházela lesíkem (jižně od frýdlantské čistírny odpadních vod) a u průmyslového areálu společnosti TOTEX (dnes Rasl a syn) překračovala Žitavskou ulici (silnici III/03511). Za silnicí se nacházela zastávka pojmenovaná Frýdlant v Čechách zastávka. K jejímu zřízení došlo až v roce 1957 při obnově osobní dopravy na úzkorozchodné železnici. Pro ochranu čekajících při nepříznivém počasí zde byl zbudován plechový přístřešek, který se dochoval až dodnes (2013).\nOd zastávky pokračovala trať mezi loukami a poli v přímém směru na západ až do stanice Kunratice u Frýdlantu (německy Kunnersdorf). Zdejší kolejiště mělo jednu hlavní kolej a jednu vedlejší. Tato vedlejší kolej byla navíc jako kusá prodloužena až ke skladišti. Vedle něj stával ještě suchý záchod a také přízemní výpravní budova, která tu jako dům čp. 142 stojí dosud. Bylo zřízeno také napojení vlečky do zdejší parní cihelny a továrny na hliněné zboží. V případě nutnosti mohlo ve stanici dojít ke křižování vlaků.\nNásledně se trať stáčela obloukem k jihu, až jihovýchodu, v těsném sousedství míjela silnici III/03514 a pokračovala k dětřichovské stanici. Ve vzdálenosti asi 600 metrů před ní navíc vedla souběžně s kolejí od Heřmanic (krátká část dvou souběžně vedoucích kolejí je dochována a udržována dodnes). Stanice Dětřichov u Frýdlantu (německy Dittersbach) byla řešená jako úvraťová. Stála zde přízemní výpravní budova – jako čp. 235 existuje dodnes – a dřevěné skladiště. Vedla odtud průmyslová vlečka (o rozchodu 600 mm a délce 83 m) k továrně firmy C. A. Preibisch. Provoz na ní zajišťovala lokomotiva a zboží se z vozů úzkorozchodné železnice do vozíků vlečky překládalo pomocí jeřábu.\n\nTrať do Heřmanic pokračovala z Dětřichova severovýchodním směrem v souběhu s frýdlantskou větví, od níž se odpojila a stočila se nejprve k jihozápadu a následně k západu. Takto vstoupila do Heřmanic, na jejichž začátku byla zastávka pojmenovaná Heřmanice zastávka. Nacházela se východně od přemostění potoka Oleška. Čekající na vlak zde od druhé světové války před nepřízní počasí chránila zděná čekárna. Vzhledem k tomu, že se v blízkosti zastávky těžil čedič, vybudovaly se tu zásobníky pro plnění železničních vozů (a později nákladních automobilů) vytěženým kamenivem. Zmíněný most přes Olešku zmizel během likvidace železničního svršku v letech 1996 a 1997, ač měl podle původních plánů po vytrhání kolejnic zůstat na svém místě.\n\nPo překonání potoka Olešky pokračovala trať mezi loukami a poli jižně od obce Heřmanice obloukem až ke státní hranici do sedmikolejné koncové železniční stanice Heřmanice (německy Hermsdorf), jež se nacházela těsně před státní hranicí s dnešním Polskem. Byla tak jedinou úzkorozchodnou příhraniční stanicí v celém Předlitavsku, v letech 1900–1945 se zde na Heřmaničku napojovala trať do Žitavy. Dodnes tady stojí zděná patrová staniční budova a výtopna, ve které se mohly odstavit až čtyři parní lokomotivy nebo tři motorové lokomotivy řady T 47.0, které jsou ve srovnání s parními lokomotivami delší. Vlastníkem pozemku a chátrajících budov je státní organizace Správa železnic.\n\nNa konci června roku 2008 bylo v bývalé frýdlantské výtopně úzkorozchodné železnice otevřeno muzeum mapující výstavbu a provoz heřmanické úzkokolejky. Jsou zde vystaveny fotografie a artefakty z historie provozu, dále modelová zahradní železnice, ukázka přepravy normálněrozchodného vozu na úzkorozchodných podvalnících a počítačová simulace provozu heřmanické úzkorozchodné železnice. Na nově položených 85 metrech úzkorozchodných kolejí je vystavena motorová lokomotiva T 36.002 a také renovované vozy.\n\n\n"}
{"id": "137794", "url": "https://cs.wikipedia.org/wiki?curid=137794", "title": "FC Spartak Rychnov nad Kněžnou", "text": "FC Spartak Rychnov nad Kněžnou\n\nFC Spartak Rychnov nad Kněžnou je fotbalový klub z Rychnova nad Kněžnou, který hraje v krajském přeboru Královéhradeckého kraje.\n\nKlub byl založen v roce 1906 a svůj první zápas sehrál 12. srpna téhož roku proti sousednímu Baníku Vamberk (11:0). V roce 1953 byla zahájena stavba nového stadionu (o kapacitě 7 000 diváků). Stadion byl slavnostně otevřen zápasem domácího týmu proti prvoligovému Spartaku Hradec Králové, který skončil prohrou domácích 0:10 a zápasem starých gard Rychnova a pražské Slavie, v čele s trenérem Josefem Bicanem. V roce 1996 zažil stadion dosud nejvyšší návštěvu v historii a to přibližně 6 000 diváků – ve 3. kole Poháru ČMFS se domácí utkali se Spartou Praha (0:6). V roce 2002 bylo v blízkosti stadionu vybudováno hřiště s umělým trávníkem třetí generace. V červnu roku 2013 vyzvali rychnovští fotbalisté Spartu Praha, aby spolu sehráli odvetný zápas za pohárové utkání v roce 1996 (0:6). Zápas sledovalo na 6 tisíc diváků. Po 17 letech se radovali z vítězství domácí a svému soupeři porážku vrátili – Rychnov porazil pražskou Spartu 4:3.\nV dresu domácího Rychnova navíc nastoupil i olympijský vítěz a rychnovský rodák Roman Šebrle.\n\nZ významnějších českých fotbalistů za tento klub hrál Jaroslav Plašil a Kamil Vacek.\n"}
{"id": "137797", "url": "https://cs.wikipedia.org/wiki?curid=137797", "title": "Nápoj lásky (opera)", "text": "Nápoj lásky (opera)\n\nNápoj lásky (v originále \"L'elisir d'amore\") je název opery Gaetana Donizettiho z roku 1832. Autorem libreta je Felice Romani.\n\n\nNápoj lásky je opera buffa o dvou dějstvích. Její děj se odehrává na italském venkově v 19. století.\n\nNemorino se užírá svou neopětovanou láskou k Adině, navíc žárlí na jejího dalšího (i když stejně jako on odmítaného) nápadníka - seržanta Belcora. Kupuje proto za své poslední peníze od potulného mastičkáře Dulcamary domnělý nápoj lásky - ve skutečnosti láhev obyčejného vína, které má podle slov mastičkáře začít fungovat za jeden den po použití.\n\nNápoj lásky nezafunguje. Nemorino již nemá peníze, takže se nechává naverbovat na vojnu, aby měl na další láhev elixíru. V tom přichází zpráva, že Nemorinovi ve městě zemřel bohatý strýc, který mu odkázal značný majetek. Všechny dívky se začínají točit kolem náhle bohatého mladíka, který to přičítá účinku elixíru. Adina odkupuje od verbířů Nemorinovu smlouvu a zasnubuje se s ním, teprve později se dozvídá o Nemorinově bohatství. Tento šťastný konec Dulcamara vydává za účinek svého elixíru, který je díky tomu okamžitě vyprodán - kupuje si jej celá vesnice.\n\n"}
{"id": "137804", "url": "https://cs.wikipedia.org/wiki?curid=137804", "title": "Dcera pluku", "text": "Dcera pluku\n\nDcera pluku (v originále \"La fille du régiment\", do češtiny překládáno též jako Marie, dcera pluku) je komická opera o dvou dějstvích. Gaetano Donizetti ji napsal roku 1840.\n\n\nDěj se odehrává v Tyrolsku v roce 1815.\n\nMarie, markytánka vychovaná od malička seržantem francouzských granátníků Sulpicem, se setkává s markýzou von Berkenfield, která je na útěku před francouzskou armádou. Sulpicemu jméno markýzy připomene jméno, které bylo na listinách nalezených v Mariinině peřince, když byla nemluvně. Marie je podle těchto listin markýzinou neteří.\n\nMarkýza přiměje Marii k tomu, aby odjela na její zámek, čímž jí odtrhává od jejího milého Tonia, který jí zachránil život. Z lásky k ní vstoupil do pluku, ve kterém slouží Sulpice, protože Marie si smí podle svého slibu vzít za manžela jen vojáka tohoto pluku.\n\nMarii se život na zámku markýzy von Berkenfield nelíbí a stále vzpomíná na Tonia. Ten mezitím zjistil, že Marie je markýzina nemanželská dcera a rozhodne se ji za každou cenu vysvobodit ze zámku a oženit se s ní. Na zámku Tonio veřejně před vznešenou společností prohlašuje Marii za nalezence a markytánku. Markýze nezbývá nic jiného, než souhlasit se sňatkem Marie s Toniem a s jejím návratem k pluku.\n"}
{"id": "137808", "url": "https://cs.wikipedia.org/wiki?curid=137808", "title": "Favoritka", "text": "Favoritka\n\nFavoritka (v originále \"La Favorite\") je název opery Gaetana Donizettiho z roku 1840. Premiéra proběhla 2. prosince v Paříži. Autory libreta jsou Alphonse Royer, Gustave Vaëz a Eugène Scribe.\n\n\n\"Favoritka\" je opera o čtyřech dějstvích. Její děj se odehrává ve Španělsku v roce 1340.\n\nKlášterní novic Fernando se při modlitbách zamiluje do neznámé dívky a odchází kvůli ní po roztržce s opatem z kláštera. Dostává se až do zahrady domu, kde tato dívka bydlí a vyznává jí lásku. Tu Leonora (tak se dívka jmenuje) opětuje, ale nepřizná se Fernandovi, že je favoritkou (tj. milenkou) kastilského krále.\n\nNa Leonořinu přímluvu se Fernando stává královským důstojníkem a vyznamená se v bitvě s Turky. Don Gaspar zadrží dopis, který Fernando posílá po Inés Leonoře, a předává jej králi. Děj opery ještě více komplikuje příchod opata, který vyhrožuje králi, že pokud se nezřekne hříšného poměru s Leonorou, zařídí mu u papeže v Římě klatbu.\n\nFernando se králi svěřuje s láskou k Leonoře a král mu z vděčnosti za jeho statečnost slibuje pomoc. Vstupuje Leonora a král slibuje Fernandovi její ruku. Tím se zdá být vše urovnáno - král se vyhne klatbě a Fernando s Leonorou budou oddáni.\n\nProti tomuto řešení se ale bouří dvořané, kteří odsuzují takové řešení sporu o mravnost a i Fernando je pobouřen, když se dozvídá, že by se měl stát manželem královy bývalé milenky. Pohádá se s králem a Leonoru prokleje.\n\nFernando se vrací do kláštera rozhodnut pokračovat v kariéře mnicha. Leonora se do kláštera dostane v převleku za mnicha a prosí Fernanda o odpuštění. Když jsou její prosby marné a Fernanda neobměkčí, padá Leonora k zemi a umírá žalem.\n\n"}
{"id": "137810", "url": "https://cs.wikipedia.org/wiki?curid=137810", "title": "Poi", "text": "Poi\n\nPoi je forma žonglování, při které se točením míčů připevněných na provázcích vytváří motivy kruhových obrazců jakými jsou například antispin triquetra nebo mandala . Poprvé tuto zábavu predváděli Maoři, obyvatelé Nového Zélandu. V překladu Poi znamená \"míč\". Tuto techniku používaly ženy na zvětšení ohebnosti zápěstí a rukou a muži na zpevnění ramen a zlepšení koordinace pohybů. Jeden z předních Poi spinerů v ČR je Tomáš Bartoš a Vojta Stolbenko\n\nPoi je populární i v dnešní době. V Evropě se tomuto umění věnuje mnoho mladých lidí ve volném čase, ale i profesionálně. Přitom se používají různé druhy poi.\n\nTréninkové Poi jsou ideální pro začátečníky. Jde o jednoduché připevněné míčky na provázek. Výhodou je jednoduchost a nízká náročnost výroby. Ještě jednodušší jsou ponožkové poi.\n\nPro větší efekt, zejména při UV světle se používají ponožkové Poi. K jejich výrobě stačí míč, nebo jiné měkké závaží vsunouté do dlouhých ponožek. Mimo tréninku a UV vystoupení se používají také pro hůře zvládnutelné triky. Kromě ponožek se používají nejrůznejší fluorescenční materiály pro hezčí efekt, zejména při UV světle.\n\nZejména v noci nejvíce vyniknou světelné Poi, které vyzařují světlo z vlastní LED diody s baterií. Mohou svítit, nebo problikávat různými barvami a vytvářet ve své světelné stopě různé obrazce.\n\nNejefektnějšími jsou ohnivé. Vyrábějí se z nehořlavého materiálu, zejména kevlaru, který se posléze namočí do hořlaviny(čirý lampový olej, nebo petrolej), v žádném případě ne hořlaviny první třídy. Připevněné na řetězech. Jsou vidět na každém vystoupení s ohněm. Tento druh vystoupení je dnes velmi rozšířený na nejrůznějších kontinentech a zemích. Vystoupení se kombinuje s točením s hořícími tyčemi.\n\nMateriál je nejdůležitější, nejen kvůli správnému efektu, ale hlavně kvůli bezpečnosti. Nesmí se trhat, rychle hořet, po shoření odlétávat. Nejlepším materiálem pro výrobu ohňových poi je kevlar. Jako levnější náhradu pro začátečníky je také možně použít těsnící tkaninu do spalovacích kotlů, kterou lze zakoupit v každém železářství.\n\nBudeme potřebovat:\n\n\nTrubičky provrtáme asi 5mm na obou koncích. Do vzniknutých otvorů na jedné straně trubičky provlečeme menší kroužky na klíče. Na trubičky dále namotáme pásy látky. Z drátu odcvakneme asi dva půlmetrové kusy a provlečeme je otvory na spodních částech trubiček. Střídavým omotáváním drátu připevníme látku k trubičkám. Na konci provlečeme drát otvory, ve kterých již máme kroužky a zatočíme (spojíme konce), přebytečný drát odstraníme.\nNa kroužky navlečeme konce řetězů a na opačnou stranu řetězů ve vhodné vzdálenosti navlečeme kožené úchytky (příp. větší kroužky na klíče). Měly by být v takové vzdálenosti, že když máte ruky v pravém úhlu s tělem, tak máte poi dostatečně vysoko nad zemí.\n\nPoi namočíme na několik minut do nádoby s nevýbušnou hořlavinou, např. lampový olej, petrolej. Po vytáhnutí několika otočeními odstraníme odstředivou silou přebytečné palivo. Poi jsou připravené na zapálení.\n\nDůležité je uvědomit si možné riziko, které práce s ohněm přináší. Pokud si nejste jisti, že přesně víte jak se Poi chovají, cvičte s nezapálenými, tréninkovými, dokud nezískáte jistotu (pro efekt je možné točit také při UV světle, případně se svítícími kuličkami).\n\nOblečení musí být bavlněné, protože odolává dotyku ohně. Umělá vlákna mohou začít hořet. Hlavně v začátcích je potřeba mít co nejvíce míst na těle zakrytých. Samozřejmostí je šátek na hlavě.\nNeustále by měl být někdo u vás. Nikdy netočte se zapálenými Poi sami.\n\n"}
{"id": "137814", "url": "https://cs.wikipedia.org/wiki?curid=137814", "title": "Royal Flying Corps", "text": "Royal Flying Corps\n\nRoyal Flying Corps (RFC) byly britské vojenské vzdušné síly krátce před a během 1. světové války. Tato vojenská organizace byla založena 13. května 1912 a její činnost byla ukončena 1. dubna 1918 sloučením se složkami Royal Naval Air Service v britské vojenské letectvo Royal Air Force.\n\nV květnu roku 1890 byla v britské armádě zřízena \"balónová\" jednotka pod velením královských ženistů.\n\nPodle rozkazu 28. února 1911 se s platností od 1. dubna vyčlenil z jednotek \"Královských ženistů\" prapor pro vzdušné operace – \"Air Battalion Royal Engineers\". Koncem tohoto roku měl prapor 12 balónů s posádkou, 36 dvouplošníků – stíhacích letadel. U jednotky bylo 14 důstojníků a 150 vojáků nižších hodností. RFC podle královského výnosu z 13. května 1912 převzala prapor i balónovou letku.\nRoyal Flying Corps původně vznikl jako sbor podřízený společně armádě i námořnictvu, rozdělený na armádní (\"Army Wing\") a námořní (\"Navy Wing\") křídlo, ale Admiralita nebyla spokojena s tím co považovala za podceňování specifických potřeb námořnictva ze strany RFC, k 1. červenci 1914 vyňala námořní letecké jednotky ze svazku Royal Flying Corps, a založila samostatnou námořní leteckou službu Royal Naval Air Service (RNAS).\n\nMottem RFC bylo \"Per Ardua ad Astra\".\n\nPrvní tragickou nehodou u jednotek RFC byla 5. července 1912 blízko Stonehenge na Salisburské pláni. O život při ní přišli pilot kapitán \"Eustace B. Loraine\" a pozorovatel štábní seržant \"R. H. V. Wilson\". Toho dne vydaný rozkaz „Létání dnes pokračuje podle plánu“ (\"Flying will continue this evening as usual\") se stal legendou.\n\nK první ztrátě v průběhu války došlo už 12. srpna 1914, předtím než se jednotky dostaly na frontu do Francie. Poručík \"Robert R. Skene\" a mechanik \"Ray Barlow\" se s přetíženým letadlem zřítili poblíž Doveru na cestě na „rendezvous“ s dalšími stroji letícími do Francie. Skene byl zkušený pilot, první angličan, který s letadlem provedl přemet. Zbývajících 60 letadel provedlo první masový přelet kanálu La Manche.\n\nPrvní bojovou misí byl průzkumný let dvou letounů 19. srpna. Let však nebyl příliš úspěšný. V souladu s rozkazem šetřit zatížení letadel, letěli místo dvoučlenné posádky pilot-pozorovatel, pouze piloti a v nepříznivém počasí jen jeden z nich splnil úkol.\n\nNa západní frontě prováděla 1. peruť RFC průzkum pomocí lidmi řízených balónů. V první polovině války francouzské letectvo počtem převyšovalo britské a neslo také hlavní tíhu bojů. Nehledě na primitivní konstrukci letadel vedl velitel \"Hugh Trenchard\" RFC do mnoha hrdinných bojů. To se také odrazilo i na vysokých ztrátách v roce 1916, počty se později ještě dále zvyšovaly. Ztráty způsobovalo i to, že při tvrdším přistání se u zastaralých letounů s tlačnou vrtulí motor vytrhl ze zavěšení a pilota sedícího před ním prostě přimáčkl.\n\nPrvního vítězství dosáhli o týden později 25. srpna poručíci \"C.W. Wilson\" a \"C.E.C. Rabagliati\", když přinutili k přistání německý letoun Rumpler Taube, který se přiblížil k jejich letišti, když tankovali palivo do jejich letounu Avro. Poblíž přistálo jiné britské letadlo a jeho pozorovatel zahnal německého pilota do blízkého lesa.\n\nNa začátku války byla britská letadla na křídlech označena vlajkou známou jako \"Union Jack\". Spojenecké pozemní jednotky však letadla ostřelovaly v domnění, že jde o letadla německá (podobným znakem byl kříž na německých letadlech). Kvůli tomu se velení rozhodlo převzít dobře známé kruhové označení francouzských letadel s obráceným pořadím barev.\n\nJedním z hlavních úkolů letadel bylo sledování a navádění dělostřelecké palby. Dosah a přesnost palby se ze vzduchu dala lehce pozorovat, avšak vyvstal problém s komunikací mezi pilotem a dělostřeleckou baterií při korekcích směru a vzdálenosti palby. Standardním postupem bylo, že pilot napsal krátkou zprávu na papír a ten v pouzdře shodil pozemním jednotkám.\nRFC experimentovalo i s použitím rádiových vysílačů. Ty však byly v té době tak velké a těžké, že zabíraly místo pro pozorovatele-střelce. To znamenalo, že pilot měl na starosti řízení letadla, pozorování dopadu dělostřeleckých granátů a nahlášení výsledků pomocí znaků Morseovy abecedy rádiem. Navíc rádio v letadle nebylo vybaveno na příjem a tak pilot nemohl dostat žádné instrukce nebo otázky ze země.\n\nMéně obvyklými misemi byla doprava špiónů za nepřátelské linie. První takový let se uskutečnil 13. září 1915 ráno a ještě skončil nezdarem. Letadlo havarovalo a pilot i s agentem byli těžce zraněni a zajati. (za dva roky však pilot kapitán \"T.W. Mulcahy-Morgan\" z německého zajetí utekl a vrátil se do Anglie). V souvislosti s těmito úkoly bylo také RFC zodpovědné za vybavení špiónů poštovními holuby pro dopravu zpráv zpět. Tento i jiné neobvyklé úkoly měla v každém \"wingu\" od roku 1916 na starosti \"Letka zvláštních služeb\".\n\nKapitán \"Clive Collett\" se 13. ledna 1917 stal prvním britským vojákem, který úspěšně použil padák z letadla těžšího vzduchu.\nÚspěšný seskok z výšky 180 metrů však nepřesvědčil velení o užitečnosti vybavení všech pilotů padákem. Mělo se za to, že padák by mohl svádět pilota v ohrožení k opuštění letadla, místo pokračování v boji. To se změnilo až 16. září 1918, kdy byl vydán rozkaz o vybavení všech jednomístných letounů padákem.\n\nMnoho pozdějších pilotů vstoupilo do RFC původně do funkcí pozorovatelů, stejně jako tomu bylo u německého letectva. Až do roku 1917 formálně neexistoval žádný zvláštní výcvik a mnoho nováčků bylo na svou první misi posláno po krátkém seznámení s letadlem, které prováděl pilot.\nJakmile se však pozorovatel osvědčil, měl \"polovinu\" vytouženého pilotního průkazu „v kapse“.\nTato výsada už mu nemohla být bezdůvodně odebrána a vedla také k povýšení.\nPůvodně měl pozorovatel na starosti velení v letadle, pilot se věnoval „jen“ řízení.\nTo se však v boji ukázalo jako nepraktické. Pozorovatelé byli většinou cvičeni i k nouzovému navedení letadla na přistání v případě zranění nebo smrti pilota. Zkušení pozorovatelé byli často vybíráni do pilotních kurzů.\n\nBěhem války obdrželo 11 vojáků Viktoriin kříž. Zpočátku velení RFC příliš nevěřilo ve využití publicity spojené s leteckými souboji a nově vzniklým označením „letecké eso“, ale na nátlak veřejného mínění a požadavků vydavatelů novin tento svůj přístup změnilo.\n\nPřed bitvou na Sommě v roce mělo letectvo 421 letadel a čtrnáct balónových perutí, se čtyřmi perutěmi vybavenými malými bezpilotními balóny. Vytvořily se z nich čtyři brigády, podporující čtyři britské pozemní armády.\nV britském letectvu sloužili také vojáci ze zemí celého impéria, z Kanady, Jižní Afriky a Austrálie. Před vstupem USA do války zde dobrovolně bojovalo i několik amerických pilotů.\n\nV roce 1917 se vlády USA, Británie a Kanady dohodly na společném výcviku pilotů a posádek. Mezi dubnem 1917 a lednem 1919 se na základně v kanadském Bordenu v Ontariu cvičilo v létání, bezdrátové komunikaci, střelbě a fotografování 1 812 kanadských pilotů a 72 amerických. Výcvik probíhal i na jiných místech v provincii Ontario.\n\nBěhem zimy 1917/1918 cvičili instruktoři RFC společně s jednotkami „Signal Corps“ americké armády (celkem okolo 6 000 mužů) na třech letištích výcvikového střediska \"Taliaferro Camp\" blízko města Fort Worth v Texasu. 1 700 pilotů tu během šesti měsíců nalétalo téměř 67 000 letových hodin na letadlech Curtiss JN4. Dalších 69 důstojníků a 4 150 vojáků se cvičilo v úkolech pozemních jednotek. Cvičení bylo náročné a tak zde v jeho průběhu zahynulo 39 důstojníků a kadetů. Jedenáct z nich je pohřbeno na místním vojenském hřbitově, kde je jim věnován i pomník.\n\nRFC a RNAS používala během války tyto letouny:\n\n\nBěhem války došlo k velkému technickému pokroku v konstrukci letadel i jejich výzbroje. Letadla tak dosahovala větších rychlostí i výšek a byla také stále lépe ovladatelná. Mohla tak útočit na pozemní cíle stejně dobře jako provádět letecký průzkum. S vynálezem synchronizovaného kulometu se stala mnohem nebezpečnější zbraní i pro nepřátelská letadla.\n\n\nGenerál Jan Smuts 17. srpna 1917 předložil zprávu o budoucnosti válečného letectva. Protože v ní předpokládal potenciální použití letectva k ničivým útokům na průmyslový a vojenský potenciál i města na území nepřítele, doporučoval založení nových samostatných leteckých sil na úrovni armády a námořnictva.\n\nTehdejší velitel Trenchard byl překvapivě proti vzniku nové složky ozbrojených sil.\nVždy tvrdil, že hlavním cílem letectva je vzdušná podpora jednotek armády a námořnictva a obával se, že nové letectvo nebude schopné plnit tuto úlohu na dostatečné výši. Měl také obavy o kariéru pilotů sloužících v RFC. Z důvodu vysokých požadavků na službu v letectvu byli mnozí piloti \"opotřebováni\" a neschopní dalších bojů. Pokud přišli k letectvu z pozemních jednotek, bylo možno je k nim vždy vrátit, když už se na létání necítili. Trenchard věděl, že v samostatném letectvu by nic takového nebylo možné. Avšak po zformování RAF mohlo dojít na západní frontě k nasazení i „nevyužitých“ pilotů a strojů námořnictva.\nK vytvoření Royal Air Force došlo sloučením RFC a RNAS 1. dubna 1918. Nově vytvořené letectvo podléhalo také novému Ministerstvu letectví. V roce 1919 mělo RAF okolo 4 000 bojových letadel a sloužilo v něm 114 000 lidí.\n\n\n\n\n\n"}
{"id": "137819", "url": "https://cs.wikipedia.org/wiki?curid=137819", "title": "Maserati", "text": "Maserati\n\nMaserati je italský výrobce sportovních a závodních vozů. Firmu založili bratři tohoto příjmení v roce 1914 v Boloni. Sídlo i továrna se současné době nachází v Modeně. Od roku 1990 patří Maserati koncernu Fiat.\n\nBratři Alfieri, Bindo, Carlo, Ettore, Ernesto a Mario byli automobilovými nadšenci už od počátku 20. století.\nAlfieri, Bindo a Ernesto stavěli závodní vozy ve firmě Diatto v Turíně. V roce 1926 Diatto ukončil výrobu závodních aut, což vedlo k odchodu už tehdy uznávaného Alfieriho do rodinné firmy jeho bratrů a tím i ke vzniku prvních vozů pod značkou Maserati. Hned s jedním z prvních postavených vozů vyhrál Alfieri závod Targa Florio 1926. Společnost Maserati začala vyrábět vozy se čtyřmi, šesti, osmi a šestnácti válci (což byly ve skutečnosti dva souběžně postavené osmiválce). Mario, který byl především umělec, je považován za tvůrce loga společnosti: \"stylizovaného Neptunova trojzubce\". Ačkoliv nadaný Alfieri zemřel v roce 1932, stavěli Bindo, Ernesto a Ettore vozy vyhrávající různé závody až do roku 1937, kdy své akcie prodali rodině \"Orsi\". \n\nAčkoliv své akcie bratři prodali, pracovali pro firmu i nadále jako konstruktéři. V roce 1940 se továrna přestěhovala do Modeny, kde působí dodnes. V tomto roce její vůz vyhrál závod 500 mil v Indianapolis. Tento výkon značka později několikrát zopakovala. Byla úspěšným konkurentem německým vozům Auto Union a Mercedes. v období druhé světové války byla společnost nucena vyrábět součástky strojů pro armádu. Jakmile válka skončila, vrátila se ihned k výrobě aut, řadou nazvanou A6 (A – Alfieri a 6 – řadový šestiválec), jejíž vozy si v závodech vedly také velmi dobře. To byl poslední projekt bratrů Maseratiových, kteří po uplynutí desetileté smlouvy s Adolfem Orsim odešli a založili nový podnik – \"O.S.C.A.\"(zanikl v roce 1967).\n\nV padesátých letech jezdil s vozy Maserati argentinský závodník Juan Manuel Fangio, který s nimi vyhrál mnoho závodů, včetně vítězství ve světovém šampionátu v roce 1957 s vozem Maserati 250F. \n\nDalšími projekty z padesátých let jsou vozy Maserati 200S, 300S, 350S, 450S a v roce 1961 následující slavný Birdcage. Po vážné nehodě v závodě Mille Miglia (který byl poté zakázán) v Guidizzolu v roce 1957 se Maserati více a více zaměřovalo na silniční vozy. Hlavní inženýr Giulio Alfieri zkonstruoval šestiválcový vůz Maserati 3500 (2+2 coupe) za použití hliníkového šasi na trubkovém rámu firmy Carrozzeria Touring zvaném superleggera. Tento design byl použit i pro osmiválcový Maserati 5000. Po něm následoval v roce 1962 Sebring navržený italskou firmou Vignale a Mistral Coupé (1963) a Spider (1964), které navrhl Pietro Frua. Jeho návrhem byl i první čtyřdveřový model značky – Quattroporte z roku 1963. O čtyři roky později vzniklo dvoumístné kupé Ghibli, o dva roky později následované verzí \"convertible\".\n\nRok 1968 přinesl změnu vlastníka. Stala se jím francouzská automobilka Citroën. Adolfo Orsi sice formálně zůstal prezidentem, ale Maserati čekaly velké proměny. Byly vyráběny nové modely, dokonce ve větších sériích než kdy předtím, ale Citroën si zapůjčil technologii i motory pro model SM a jiné a Maserati zase využívalo techniku Citroënu, zejména hydrauliku. Novými modely byly Bora (první masově vyráběné Maserati s méně výkonným motorem) v roce 1971, Merak, Khamsin. Vyvíjené Quattroporte II, sdílející některé součástky vozu Citroën SM, se však nikdy do výroby nedostalo. Ropná krize v sedmdesátých letech zastavila náhle vývoj, výrobu i prodej \"žíznivých\" sportovních vozů, u kterých se nikdy předtím spotřeba nijak zvlášť nesledovala.\nBankrot Citroenu v roce 1974 a vytvoření konsorcia PSA Peugeot Citroen 23. května 1975 znamenal i to, že se v problémech ocitlo i Maserati. Jen podpora italské vlády automobilku \"udržela nad vodou\".\n\nV roce 1975 se společnost postavila opět „na nohy“ díky bývalému argentinskému závodníkovi A. de Tomasso, který ji koupil a stal se generálním \nředitelem. Hned následující rok byl představen vůz Kyalami a Maserati Quattroporte. V osmdesátých letech značka zanechala konstrukce \"běžných\" sportovních vozů s motory středních výkonů ve prospěch módních \"hranatých\" vozů, se silným motorem vpředu a pohonem zadních kol jako například Biturbo. V letech 1990 a 1992 představila dvě nová kupé Shamal a Ghibli II. Firma také úzce spolupracovala s Chryslerem (vlastněným de Tomasovým přítelem Lee Iacoccou). Výsledkem jejich spolupráce byl vůz Chrysler TC.\n\nFiat odprodal padesátiprocentní podíl akcií největšímu a nejstaršímu rivalovi, firmě Ferrari v roce 1997 (ačkoliv Ferrari bylo a je pod jeho kontrolou). O dva roky později Ferrari převzalo firmu celou a udělalo z ní svoji luxusní divizi. Na místě továrny z roku 1940 byla postavena nová, moderní, v níž se vyráběly vozy MC 12, Ferrari Enzo a dodnes vyráběné úspěšné Quattroporte s osmiválcem o objemu 4 litry. \n\nMaserati je v současnosti úspěšnou společností zaznamenávající nárůst prodeje vozů po celém světě (například v roce 2005 bylo jen v USA prodáno 2 000 vozů). V roce 2005 bylo Maserati odděleno od Ferrari a je zpět pod plnou kontrolou Fiatu. Ten plánuje vytvořit z Maserati a Alfy Romeo divizi vyrábějící luxusní sportovní vozy. Nejnovějším modelem je Maserati GranTurismo MC Stradale. To jako první z této řady překonává rychlost 300 km/h a jako první nasazuje také karbon-keramické brzdy.\n\n\n"}
{"id": "137820", "url": "https://cs.wikipedia.org/wiki?curid=137820", "title": "Demokratická strana (USA)", "text": "Demokratická strana (USA)\n\nDemokratická strana (: Democratic Party) je vedle Republikánské strany jedna ze dvou předních amerických stran. Stranu pod současným názvem založil roku 1820 Andrew Jackson, ale kořeny strany sahají do roku 1792, kdy Thomas Jefferson, pozdější prezident USA, založil Demokraticko-republikánskou stranu. Podle těchto měřítek by byla Demokratická strana nejstarší politickou stranou světa. Strana se hlásí k liberalismu (sociálnímu liberalismu), v americkém slova smyslu se tedy řadí k politické levici, z evropského pohledu je však strana ekonomicky středová (centristická). V posledních letech se ve straně vytvářejí radikální sociálně liberální a socialistická křídla.\n\nBývalým znakem strany je osel. K oslovi přirovnávali kritici už demokratického kandidáta na prezidenta Andrewa Jacksona v roce 1828, protože se jim nelíbily jeho údajně populistické názory. Mužem, který ale oslíka navždy spojil s Demokratickou stranou, byl karikaturista Thomas Nast. Roku 1870 totiž použil osla, aby znázornil protiválečné politické sympatizanty, s nimiž nesouhlasil. Narážel tím hlavně na některé prodemokratické magazíny a deníky. Odtud tradice pomalu přešla i ke straně samotné. Barvou strany je modrá, kterou ji televize označila v průzkumu a GOP přidělila barvu červenou. I přes fakt, že modré jsou většinou konzervativní a červené levicové strany, obě politické formace si tyto barvy přivlastnily.\n\nDemokratická strana nikdy nebyla v žádné politické internacionále. Někteří její členové se však účastnili konferencí liberální internacionály Aliance demokratů, která fungovala v letech 2005-2012. Někteří se zase účastnili sjezdů sociálnědemokratické internacionály Progresivní aliance, která vznikla v roce 2013.\n\nJedná se o liberálně zaměřenou stranu, která na americké politické ose zaujímá levicové a liberální postoje. Jedná se o zastoupení levice v bipartijním americkém systému. Strana se hlasí k tzv. sociálnímu liberalismu, který bychom v evropském kontextu mohli chápat jako mezistupeň liberalismu a sociální demokracie.\n\nStrana má úměrnou vnitřní rozmanitost, jádrem strany je ideologie sociálního liberalismu a progresivismu s pozitivním přístupem k multikulturalismu a ekologii. Počátkem 21. století se v Demokratické straně začínají objevovat i radikální socialistické proudy (nejznámějším představitelem je Bernie Sanders). \n\nNa rozdíl od Republikánské strany, kde jasně převažuje konzervativní proud nad libertariánským, je Demokratická strana hlavně od konce studené války ideologicky velice rozpolcená. Mezi tzv. středopravicové/umírněné křídlo se řadí liberální konzervativci (mezi nimiž by se dali zařadit osobnosti jako Hubert Humphrey, Jimmy Carter, Walter Mondale, John Kerry, John Edwards nebo Joe Biden). Mezi středové křídlo se řadí liberálové jako William Jennings Bryan, Woodrow Wilson, Bill Clinton, John Fitzgerald Kennedy. Mezi středolevicové či tzv. progresivní křídlo by se mohl zařadit Franklin Delano Roosevelt, Henry A. Wallace, Edward Kennedy nebo Elizabeth Warrenová. A nakonec mezi klasicky levicové/sociálně demokratické a demokraticky socialistické osobnosti můžeme zařadit osobnosti jako Bernie Sanders nebo Alexandria Ocasio-Cortezová.\n\nVnitřní struktura existuje spíše formálně než fakticky. Okresní organizace de facto neexistují a oblastní a státní výbory mají charakter koalic držitelů moci, tedy těch kteří disponují nějakou funkcí, pokud je strana u moci.\n\nNejvyšší stranický orgán se nazývá Demokratický národní výbor (význam „national“ je v USA „federální“) (\"Democratic National Committee\"), ve kterém působí zástupci ze všech států Unie. Hlavním úkolem výboru je vypracovat pravidla pro jednání Národního (federálního) konventu (\"National Convention\") a zajišťovat další věci, zejména shánění příspěvků.\n\nPředsedu strany jmenuje prezident USA za Demokratickou stranu. Pokud jsou demokraté v opozici, pak je volen stranickými představiteli. Je nutné, aby předseda strany neměl žádný vztah k případným uchazečům o funkci prezidenta.\nV průběhu sedmdesátých let 20. století došlo k pokusu posílit vliv prostých voličů oproti stranickým špičkám. K tomu účelu vznikly kvóty, které zajistily přítomnost slabších a menších sociálních skupin na Národním konventu a zároveň s tím, již musel každý zástupce být přímo zavázán hlasovat pro konkrétního kandidáta. Tím byl umenšen vliv vůdců a na konventu v roce 1976 se prezidentským kandidátem demokratů stal poměrně neznámý lokální politik Jimmy Carter, který projevil organizační schopnosti a bez stranické podpory zvládl kampaň v primárkách. To vedlo k vyhrocení vnitřních stranických konfliktů. Výsledkem pak byla v roce 1982 opětovná změna pravidel, která zvýšila vliv politických organizátorů a vůdců při výběru prezidentských kandidátů. Také došlo k redukci délky předvolební kampaně v primárkách z dvaceti na patnáct týdnů.\n\nDemokraté oproti republikánům kladou větší důraz na řešení sociálních problému (bydlení pro mladé lidi, snížení nezaměstnanosti, bezplatné zdravotnictví a školství atd.), prosazují větší zásahy státu do hospodářství, podporují imigraci, včetně amnestie pro nelegální přistěhovalce. Angažují se také ve vyšší míře v obraně lidských práv, práv menšin a homosexuálů. Kladou velký důraz na ochranu životního prostředí a jsou pro snižování vojenských rozpočtů a nižší míru vojenské angažovanosti USA ve světě. V zahraniční politice chtějí krom udržování dobrých vztahů s Velkou Británií a Kanadou prohlubovat vztahy i s jinými zeměmi, zejména s Francií, Německem a se státy ze střední a jížní Ameriky. Ovšem v zásadních zahraničněpolitických otázkách (např. boj proti komunismu a terorismu, nepřátelství k Rusku a vojenské intervence na Blízkém východě) se s Republikány v podstatě neodlišují.\n\nDemokraté zvolení v Kongresu za jižní státy (asi třetina všech demokratů v Kongresu) jsou konzervativnější a hlasují častěji se členy republikánů. Tato geografická stratifikace se však stále více zmírňuje.\n\nV roce 1965 demokraté prosadili Zákon o imigraci a občanství, který vedl v důsledku zrušení rasových omezení pro imigraci ke změně etnického složení Spojených států.\n\nV rámci průzkumů se více obyvatel identifikuje s demokraty než republikány. Podporu mají spíše u chudší a střední vrstvy obyvatelstva, více ve městech než na venkově. Velká americká města jako je New York či Los Angeles jsou považovány za tradiční bašty demokratů. Také mají podporu u etnických menšin, černošského, asijského a hispánského obyvatelstva. V jižních státech disponují demokraté silnou podporou i u bohatších voličů, což souvisí s přetrvávajícím protirepublikánským cítěním, již z časů občanské války.\n\nSpojené státy americké měly celkem 15 demokratických prezidentů.\n\n\n"}
{"id": "137821", "url": "https://cs.wikipedia.org/wiki?curid=137821", "title": "Demokratická strana", "text": "Demokratická strana\n\nJméno Demokratická strana náleží několika subjektům:\n\n"}
{"id": "137823", "url": "https://cs.wikipedia.org/wiki?curid=137823", "title": "Royal Naval Air Service", "text": "Royal Naval Air Service\n\nRoyal Naval Air Service (RNAS) byly britské vojenské námořní vzdušné síly krátce před a během první světové války. Tato vojenská organizace byla založena 13. dubna 1912 jako složka Royal Navy a její činnost byla ukončena 1. dubna 1918 sloučením se složkami Royal Flying Corps v britské vojenské letectvo Royal Air Force.\n"}
{"id": "137825", "url": "https://cs.wikipedia.org/wiki?curid=137825", "title": "Jan Szczepanik", "text": "Jan Szczepanik\n\nJan Szczepanik (13. dubna 1872 Rudniki u Mostysky – 18. dubna 1926 Tarnów) byl polský chemik a vynálezce, průkopník na poli barevné fotografie. Nasbíral několik set patentů a přes 50 objevů, z nichž některé (zejména ve fotografickém, filmovém a televizním průmyslu) jsou využívány dodnes. Mezi jeho vynálezy patří např. telektroskop (předchůdce televize) a bezdrátový telegraf.\n\nZemřel na rakovinu jater. Měl pět dětí; jeho vnukem je architekt Jerzy Szczepanik-Dzikowski.\n"}
{"id": "137826", "url": "https://cs.wikipedia.org/wiki?curid=137826", "title": "Don Pasquale", "text": "Don Pasquale\n\nDon Pasquale je název opery Gaetana Donizettiho z roku 1843. Autorem libreta je Giovanni Ruffini.\n\n\nDon Pasquale je opera buffa o třech dějstvích. Její děj se odehrává v Římě v polovině 18. století.\n\nStarý mládenec don Pasquale si svému příteli doktoru Malatestovi stěžuje, že jeho synovec Ernesto odmítá bohatou nevěstu, kterou mu vybral, a místo toho si chce vzít mladou chudou vdovu Norinu. Malatesta přeje svazku Ernesta s Norinou. Proto vymyslí následující plán: don Pasquale se zdánlivě ožení s Norinou, kterou bude považovat za domnělou sestru Malatestovu. Ta mu však bude po svatbě dělat ze života peklo tak dlouho, až se jí don Pasquale rád zřekne ve prospěch svého synovce.\n\nHned po fingované svatbě před nepravým notářem, na které je Ernesto dokonce svědkem, začne Norina skutečně dělat donu Pasqualovi jednu scénu za druhou. Don Pasquale začíná litovat svého ukvapeného sňatku a přemýšlí, jak by se nesnesitelné manželky nejsnáze zbavil.\n\nTýrání dona Pasquala ze strany Noriny se stále stupňuje. Když před ním Norina „náhodou“ upustí na zem pozvání na schůzku s milencem, chopí se don Pasquale této možnosti a slibuje svému synovci, že pokud Norinu přistihne, vzdá se jí v jeho prospěch.\n\nKe schůzce Noriny s jiným mužem opravdu dojde, Ernesto zde hraje Norinina milence. Don Pasquale Norinu vyhání a ta se vzápětí vrací jako Ernestova nevěsta.\n\n"}
{"id": "137828", "url": "https://cs.wikipedia.org/wiki?curid=137828", "title": "Admiral Kuzněcov", "text": "Admiral Kuzněcov\n\nAdmiral Kuzněcov (rusky plným názvem \"Тяжёлый авианесущий крейсер «Адмирал Флота Советского Союза Кузнецов»\"; česky \"Těžký letadlový křižník „Admirál loďstva Sovětského svazu Kuzněcov“\") je jediná letadlová loď ruských námořních sil. Původně byla postavena jako jedna ze dvou lodí stejnojmenné třídy; podle ruské klasifikace jde o těžký letadlový křižník, z jehož paluby měly primárně působit letouny Suchoj Su-33 a vrtulníky Kamov Ka-27. Vlajková loď Severní floty VMF \"Admiral Kuzněcov\" strávila většinu své kariéry v docích, sporadické plavby i přístavní službu komplikovaly nespolehlivé pohonné jednotky a nevyhovující zázemí pro posádku.\n\nPrvní bojové nasazení nosiče se uskutečnilo na přelomu let 2016 a 2017 během ruské intervence v Sýrii, kdy z něj působily i nové letouny MiG-29K nebo vrtulníky Ka-52K, ale zároveň se projevil špatný technický stav a zanedbaná údržba, což vedlo média a odborníky k označením typu „nejochořelejší válečná loď na světě“. Od září 2018 byly na Kuzněcovu prováděny dlouho odkládané střední opravy a modernizace. V noci z 29. na 30. října došlo v opravárenském závodě v Murmansku k vážné nehodě, při níž jen díky značnému úsilí posádky loď unikla z potápějícího se plovoucího doku PD-50. Nedostatek servisních kapacit po ztrátě jediného dostupného doku ohrožuje dokončení oprav a návrat lodě do služby.\n\n12. prosince 2019 vypukl během oprav v murmanském přístavu na palubě lodi požár. \n\nLoď byla zkonstruována v loděnici Jižní Nikolajev v Nikolajevě na Ukrajině. Její kýl byl položen 22. února 1983, na vodu byla spuštěna 5. prosince 1985 a do výzbroje Sovětského námořnictva byla zařazena až 21. ledna 1991; plně dokončena byla až v roce 1995. Jedná se o jednu ze dvou lodí své třídy; druhá jednotka byla v nedostaveném stavu odkoupena Čínou, kde byla dokončena a zařazena do čínského námořnictva pod jménem Liao-ning.\n\nUž od počátku byla loď opakovaně přejmenovávána. Její první jméno bylo \"Riga\", v listopadu 1982 byla přejmenována na \"Leonid Brežněv\", v srpnu 1987 na \"Tbilisi\" a 4. října 2000 na \"Admiral Flota Sovětskogo Sojuza Kuzněcov\", zkráceně \"Admiral Kuzněcov\", podle admirála Nikolaje Gerasimoviče Kuzněcova.\n\nLoď v roce 2012 měla projít modernizací, při níž měla dostat nové stíhací letouny MiG-29K (původně zamýšlené pro tuto loď, ale vyvíjeny nakonec byly pro Indii a její nosič \"Vikramaditya)\", které měly nahradit stroje Suchoj Su-33, kterým v roce 2015 končila služba na lodi. Jelikož jsou letouny MiG-29K menší než Su-33, loď jich měla pojmout dvojnásobek.\n\nDalší částí modernizace mělo být rozšíření prostoru hangáru a výměna současné pohonné jednotky za parní turbínu nebo i nukleární reaktor. Dále měla být posílena protiletadlová obrana a naopak demontována část protilodních střel P-700 Granit. V rámci případné modernizace je možná instalace katapultu na úhlovou palubu (podobně jako na amerických nosičích).\n\n\"Admiral Kuzněcov\" je jedinou letadlovou lodí, kterou provozuje Námořnictvo Ruské federace. Poprvé byla vojensky nasazena 15. listopadu 2016 v rámci ruské vojenské intervence v Sýrii, kdy stíhačky Su-33 vybavené systémem SVP-24 zlikvidovaly podle oficiálních ruských zdrojů větší skupinu bojovníků teroristické organizace Džabhat Fatah aš-Šám.\n\nPodle ruského portálu RBK stálo ruský rozpočet vyslání letadlové lodě \"Admiral Kuzněcov\" k břehům Sýrie asi 7,5 až 10 miliard rublů.\n\nPodle některých západních expertů loď není v dobrém technickém stavu a je závislá na značně zastaralých technologiích. Dlouhodobě poruchami trpící a většinou do černého dýmu zahalené plavidlo je podle listu \"The Daily Telegraph\" na každém kroku doprovázeno remorkérem připraveným loď v případě havárie všech strojů odtáhnout.\n\nV polovině listopadu 2016 informovalo ministerstvo obrany Ruské federace o havárii stíhacího letounu MiG-29, jemuž při přistávání na \"Kuzněcovovi\" selhaly oba motory. V prosinci 2016 havaroval víceúčelový stíhací letoun Suchoj Su-33 ve Středozemním moři při pokusu o přistání. Po těchto dvou nehodách byla veškerá letadla z \"Admirala Kuzněcova\" přesunuta na ruskou leteckou pozemní základnu Hmímím, dokud technické problémy s přistáváním letadel na palubě lodi nebudou vyřešeny.\n\nDne 12. prosince 2019 letadlovou loď zachvátil požár. Stalo se tak v opravárenském doku v Murmansku, kdy během svařování dopadla jiskra do podpalubí, kde se vznítil skladovaný mazut. Požár byl uhašen v ranních hodinách následujícího dne. Během nešťastné události bylo zraněno 12 osob, jeden námořní důstojník zemřel.\n\nDle ruského listu Kommersant jsou škody na plavidle odhadovány na 95 miliard rublů (35 miliard korun), přičemž jeho hodnota má být 110 miliard a není tedy jasné, jestli se oprava plavidla vůbec vyplatí. Naopak dle šéfa Spojené loďařské společnosti plavidlo neutrpělo kritické poškození a oheň nebude mít významný dopad a délku a cenu oprav. Udržení provozuschopnosti vlajkové lodě je otázkou prestiže, neboť jde o jedinou ruskou letadlovou loď a stavba nové je nad možnosti ruských loděnic.\n\n\n"}
{"id": "137830", "url": "https://cs.wikipedia.org/wiki?curid=137830", "title": "Molly (kyborg)", "text": "Molly (kyborg)\n\nMolly (známá též jako Molly Millions nebo Sally Shears) je kybernetická postava, která se opakovaně objevuje v povídkách a románech Williama Gibsona, především jeho trilogii Sprawlu. Poprvé se objevila v povídce Johnny Mnemonic. O něm se později zcela mimochodem zmínila v další knize Neuromancer (kde je oslovována pouze \"Molly\", prostě bez příjmení), použije zde také falešné jméno Kolodnyová. V knize Mona Lisa Overdrive vystupuje jako \"Sally Shears\".\n\n\n"}
{"id": "137834", "url": "https://cs.wikipedia.org/wiki?curid=137834", "title": "Sopwith Triplane", "text": "Sopwith Triplane\n\nSopwith Triplane byl britský jednomístný trojplošný stíhací letoun používaný během první světové války. Byl vyráběn společností Sopwith Aviation Company. Obvykle byl přezdíván \"Tripe\" nebo \"Tripehound\".\n\nNavržen byl, stejně jako Sopwith Pup, Herbertem Smithem, jenž použil podobný trup i ocasní plochy jako u Sopwith Pupu. Prototyp (sériové č. N500) vzlétl koncem května 1916 pilotován Harry Hawkerem a v polovině následujícího měsíce byl odeslán ke zkouškám do francouzského Furnes k \"A\" peruti RNAS. Zde byl zatím neozbrojený letoun vyzbrojen jedním synchronizovaným kulometem Vickers ráže 7,7 mm, který se stal standardní výzbrojí typu. Létal s ním především australan Ft.Sub-Lt. Roderic S. Dallas. \nDruhý prototyp (N504) byl dohotoven 26. října 1916. První exempláře dodávané od konce roku 1916 byly poháněny devítiválcovým, vzduchem chlazeným rotačním motorem Clerget 9Z o výkonu 110 k, ale většina dostala motor Clerget 9B o výkonu 130 k. Nejméně jeden Triplane byl testován s rotačním motorem Le Rhône 9J o výkonu 110 k. Motory poháněly dvoulisté dřevěné vrtule AD-555 nebo Lang o větším průměru.\n\nSopwith Triplane byl vyroben v počtu 103 kusů v továrně Sopwith, která tyto stroje dodávala RNAS a společností Clayton & Shuttleworth, jejíchž 46 vyrobených Triplanů bylo původně určeno pro Royal Flying Corps. Tři Triplany dodala firma Oakley.\n\n16 kusů Sopwith Triplane vstoupilo do služby v první polovině února 1917 u 1. peruti Royal Naval Air Service a Francouzského námořnictva v listopadu 1916, které převzalo čtyři stroje.\n\nJeden exemplář Triplanu (N5431) byl odeslán k bojovému ohodnocení do Egejské oblasti, kde byl zařazen ke 2. křídlu RNAS v Mudrosu. Dne 26. března 1917 byl téměř zničen při přistání v Salonice, avšak do poloviny října byl opraven s použitím dílů typů letadel Pup a Camel. Poté létal jako Sopwith Mouse, nebo také Alcock A.1 podle svého konstruktéra a pilota zároveň.\nOd května 1917 zahájily hlídkové lety s Triplany rovněž perutě č. 8 (své stroje převzala v dubnu), 9, 10 (na frontu ve Francii dorazila 15. května), 11 a 12.\nJeden letoun (N5486) byl 4. května 1917 odeslán jako zkušební vzorek Carskému ruskému letectvu. V zimě 1917-18 létal s lyžovým podvozkem a později se stal součástí nově vznikajícího sovětského letectva. V roce 1918 začalo Rudé letectvo používat několik těchto letounů ukořistěných intervenčním jednotkám. Celkem bylo vyrobeno 152 strojů. Podle skoro všech svědectví se Triplane pilotoval velmi snadno a příjemně a jeho ovládání bylo účinné a dobře vyladěné. Na rozdíl od slavnějšího Sopwithu Camel šlo Triplane vytrimovat tak, aby letoun udržoval směr i bez zásahu pilota. Triplane byl obratnější a rychleji stoupal než většina jeho konkurentů, ale zároveň byl také pomalejší v střemhlavém letu. Navíc ve střemhlavém letu občas docházelo ke zhroucení křídel z důvodu nedostatečného vyztužení.\n\nVětšina strojů byla vyzbrojena jedním synchronizovaným kulometem Vickers. Pouze v devíti letounech byly instalovány dva kulomety Vickers.\n\nPůvodně měla být část vyrobených letounů určena pro Royal Flying Corps (RFC), ale tam nakonec dostaly přednost francouzské SPAD S.VII, a tak „Tripe“ sloužil exkluzivně u RNAS. Pokud by Triplane sloužil u RFC na počátku roku 1917, mohl značně zmírnit obrovské ztráty, které RFC utrpěl během tzv. Krvavého dubna.\n\nNejznámější jednotkou létající na Sopwithech Triplane byla „Černá letka B“ (z 10. námořní perutě), které velelo kanadské letecké eso Raymond Collishaw. Triplany této letky nesly na trupech bílé nápisy Black Death (N6307), stroj R. Colishawa Black Maria (N5492), Black Roger (N5483), Black Sheep (N5376) a Black Prince (N5487) pilota Sub-Lt. Alexandera. Jednotka si nárokovala 87 sestřelených německých letadel během tří měsíců roku 1917, kdy byla vyzbrojena stíhačkami Sopwith Triplane. Sám Collishaw si připsal na své konto 33 sestřelů na Sopwithu Triplane, více než kterýkoliv jiný pilot.\n\nPo méně než roce byl „Tripe“ stažen ze služby a nahrazen výkonnějším typem Sopwith Camel. Perutě číslo 8 a 9 byly přezbrojeny již v červenci 1917, 10. peruť koncem srpna a 1. námořní peruť si ponechala svých 18 Triplanů až do listopadu, kdy byla převelena do Doveru. Na Němce jeho výkony zapůsobily do té míry, že mezi německými konstruktéry na krátkou dobu zavládla „trojplošníková horečka“. Ale všechny německé trojplošníky byly nakonec neúspěšné s jednou jedinou výjimkou, kterou byl slavný Fokker Dr.I.\n\nÚdaje dle\n\nÚdaje dle\n\n"}
{"id": "137837", "url": "https://cs.wikipedia.org/wiki?curid=137837", "title": "Vyvrženci", "text": "Vyvrženci\n\nVyvrženci představují v sérii Kantos Hyperionu velmi rozmanité společenství lidí a mutantů, žijících na asteroidech či koloniích v mezihvězdném či meziplanetárním prostoru.\n\nJedná se o potomky kolonizátorů vesmíru, kteří se podmínkám tohoto prostoru naplno přizpůsobili. Zásadně nežijí na planetách. Jsou protikladem tradicionalistické Hegemonii Člověka a jejímu nástupci, Paxu, vůči nimž zastávají také nepřátelský postoj.\n\nVyvrženci jsou pro Hegemonii její největší nepřítel, a představitelé celého společenství jimi často argumentují v případě, kdy potřebují zpřísnit bezpečnostní opatření. Hegemonie proti Vyvržencům bojuje, a přesto, že její obyvatelé s nimi častokrát sympatizují, postup VA je vůči nim nekompromisní.\n\nV Hyperionu, první části série, je zmíněno u planety se stejným názvem očekávání velké bitvy mezi Hegemonií a Vyvrženci; k bitvě však nakonec nedojde, protože Hegemonie nechá zničit všechny Brány, a tím de facto ukončí svoji existenci.\n"}
{"id": "137843", "url": "https://cs.wikipedia.org/wiki?curid=137843", "title": "Hostovice", "text": "Hostovice\n\nNázev Hostovice není jednoznačný a může označovat:\n"}
{"id": "137844", "url": "https://cs.wikipedia.org/wiki?curid=137844", "title": "St. Louis", "text": "St. Louis\n\nSt. Louis (někdy také Saint Louis) je americké město, druhé nejlidnatější ve státě Missouri. Podle údajů z roku 2010 má 319 294 obyvatel, to je 58. největší ve Spojených státech, spolu s předměstími (Metropolitní oblast \"Greater St. Louis\") má 2 812 896 obyvatel, a je tak 18. největší v USA. Před založením francouzskými kolonisty v roce 1673, zde bylo významné centrum původních obyvatel Ameriky – stavitelů mohyl (\"moundbuilders\"). Odtud také pramení přezdívka města – Mound City. Pojmenováno bylo po francouzském králi Louisi – Ludvíku IX. (Svatém).\n\nMěsto bylo v roce 1904 dějištěm historicky třetích letních olympijských her.\n\nPodle sčítání lidu Spojených států amerických v roce 2010 ve městě Saint Louis žilo 319 294 lidí, kteří žili ve 142 057 domácnostech, z toho 67 488 domácností byly rodiny. Hustota obyvatelstva byla 5 158,2 lidí na čtvereční míli (1 990,6/km ²). Věková struktura města ukázala, že přibližně 24 % populace bylo 19 let a mladší, 9 % bylo 20 až 24, 31 % byly 25 až 44, 25 % bylo 45 až 64, a 11 % obyvatel bylo starší 65 let. Průměrný střední věk byl přibližně 34 let.\n\nV roce 2000 byl střední příjem na domácnost ve městě 29 156 dolarů a střední příjem na rodinu byl 32 585 dolarů. Muži měli střední příjem 31 106 dolarů oproti 26 987 dolarů pro ženy.\n\nSt. Louis zažívalo pomalý růst od svého založení v roce 1760 do americké občanské války. Po válce rostlo rychleji společně s industrializací, populačního vrcholu dosáhlo v roce 1950. V roce 1950 žilo ve městě podle sčítání lidu 856 796 obyvatel, z toho 82 % byli běloši a 17,9 % Afroameričané. Poté se v důsledku bílého útěku město začalo vylidňovat, což je trend, který pokračuje dodnes.\n\nRasové složení:\n\nObyvatelé hispánského původu, bez ohledu na rasu, tvořili 3,5 % populace.\n\nSt. Louis má ze všech měst v USA nejvyšší podíl vražd (65,83 na 100 000 obyvatel v roce 2017).\n\nK veřejné dopravě slouží síť autobusů a dvě rychlodrážní tramvajové linky, které spojují letiště v St. Louis s letištěm Scott Air Force Base, které je za řekou Mississippi, ve státě Illinois.\n\nJako spousta větších měst má i St. Louis své zastoupení v národních ligách MLB, NFL a NHL. V MLB nastupuje na stadionu Busch Stadium o kapacitě 43 975 diváků úspěšný tým St. Louis Cardinals, NHL hrající klub St. Louis Blues, který má domov v Scottrade Center o kapacitě 19 250 diváků. St. Louis Rams, profesionální tým amerického fotbalu, v současné době členem West Division (Západní divize) National Football Conference (NFC) Národní fotbalové konference). Rams se stali v letech 1945 a 1951 šampiony NFL, a v roce 1999 získali Super Bowl.\n\n\n"}
{"id": "137853", "url": "https://cs.wikipedia.org/wiki?curid=137853", "title": "Biogradska Gora", "text": "Biogradska Gora\n\nBiogradska Gora je název jednoho z pěti národních parků v Černé Hoře. Nachází se ve středu až severovýchodu země, nedaleko řeky Tara a města Kolašin v pohoří Bjelasica. Byl zřízen roku 1952. Jeho základy byly položeny už v roce 1872 králem Nikolou I., a jde tak o nejstarší národní park v Evropě a druhý nejstarší na světě.\n\nPark má rozlohu 5 650 hektarů. Jeho střed tvoří Biogradsko jezero (ledovcového původu), obklopují jej hory vysoké 2 000 m n. m. (nejvyšším vrcholkem je Crna Glava s výškou 2 139 m n. m.) a také se v blízkosti jezera nachází vyhlídka Bendovac. Park je významný hlavně díky své fauně a flóře, zastoupené řadou endemitních druhů. Asi 1 600 hektarů parku je pokryto původními, do velké míry nedotčenými lesy. Jde především o bukové nebo smíšené buko-jedlové porosty. Stáří některých jedinců je odhadováno na více jak 400 let.\n\n"}
{"id": "137855", "url": "https://cs.wikipedia.org/wiki?curid=137855", "title": "Pratt &amp; Whitney R-2800", "text": "Pratt &amp; Whitney R-2800\n\nPratt & Whitney R-2800 Double Wasp patřil k nejvýkonnějším leteckým motorům, které byly používány v době II. světové války. Tento motor americké firmy Pratt & Whitney byl vyráběn během druhé světové války a ještě i řadu let po válce. K nejznámějším typům letadel která byla poháněna tímto motorem patří stíhačky Vought F4U Corsair (prototyp XF4U byl vůbec prvním typem, tj. pokud neuvažujeme testování na létající zkušebně, na kterém se motor R-2800 prvně dostal do vzduchu), Grumman F6F Hellcat, Republic P-47 Thunderbolt či bombardéry Martin B-26 Marauder a Douglas A-26 Invader.\n\nByl to čtyřdobý zážehový vzduchem chlazený dvouhvězdicový osmnáctiválec; válce byly uspořádány ve dvou hvězdicích po devíti válcích za sebou, hvězdice byly vůči sobě pootočeny o polovinu rozteče mezi válci. Motor se zdvojeným zapalováním je opatřen kompresorem a reduktorem (reduktor snižuje otáčky mezi klikovým hřídelem a vrtulí).\n\nObsah motoru byl 2804,46 krychlového palce (45,957 litru). Od hvězdicového – radiálního – uspořádání válců a zdvihového objemu motoru udaného v krychlových palcích je odvozeno typové označení motoru R-2800.\n\nSeries B\n\nSeries C\n\nSeries E\n\nMotor této verze pohání námořní stíhací letouny Grumman F6F-3 a F6F-5 Hellcat (rovněž je použit i na jedné verzi nočního stíhacího letounu Northrop P-61 Black Widow). Oproti verzi R-2800-10 z které vychází (ta poháněla stíhačku F6F-3 z prvních výrobních sérií) má možnost dodatečného zvýšení výkonu až na 2200 hp díky vstřikování vody (resp. nemrznoucí směsi vody a methanolu) do sání motoru.\n\n\n\n\n"}
{"id": "137857", "url": "https://cs.wikipedia.org/wiki?curid=137857", "title": "Jihočeský kraj (od roku 1960)", "text": "Jihočeský kraj (od roku 1960)\n\nPůvodní Jihočeský kraj byl ustaven 11. dubna 1960 vyhlášením zákona č. 36/1960 Sb., o územním členění státu, a jako územní jednotka existuje dosud, třebaže už nemá vlastní obecné správní orgány ani samosprávu. Sídlem kraje je statutární město České Budějovice. Kraj má rozlohu přes 11 tisíc km² a žije zde přes 700 tisíc obyvatel.\n\nKraj je vymezen územím osmi okresů: České Budějovice, Český Krumlov, Jindřichův Hradec, Pelhřimov, Písek, Prachatice, Strakonice, Tábor. Všechny okresy tohoto územního kraje jsou součástí území stejnojmenného vyššího územního samosprávného celku vzniklého roku 2000, který se do 30. května 2001 jmenoval \"Budějovický kraj\", s výjimkou okresu Pelhřimov, který je součástí samosprávného kraje Vysočina (do 30. května 2001 \"Jihlavský kraj\").\n\nPůvodně byl tento Jihočeský kraj i správní jednotkou, která měla do r. 1990 také vlastní volený orgán (krajský národní výbor). Poté tento kraj zůstal jen jednotkou územního členění.\n\nPoštovní směrovací čísla míst v Jihočeském a Západočeském kraji začínají číslicí 3. Čísla dopravních závodů ČSAD v Jihočeském kraji začínala číslicí 2.\n\nKromě jihu Čech ke kraji náleží i malá část jihozápadní Moravy s městy Dačice a Slavonice. Na západě sousedí se Západočeským krajem, na severu se Středočeským krajem, na severovýchodě s Východočeským krajem, na východě s Jihomoravským krajem, na jihovýchodě pak s rakouskou spolkovou zemí Dolní Rakousko, na jihu s rakouskou spolkovou zemí Horní Rakousko, na jihozápadě s německou spolkovou zemí Svobodný stát Bavorsko.\n\n\n"}
{"id": "137858", "url": "https://cs.wikipedia.org/wiki?curid=137858", "title": "Rabí", "text": "Rabí\n\nRabí (, dříve \"Raby\") je město v předhůří Šumavy v Plzeňském kraji asi devět kilometrů severovýchodně od Sušice. Žije zde obyvatel a katastrální území je 1 429 hektarů. Historické jádro je od roku 1992 městskou památkovou zónou.\n\nRabí se rozkládá severozápadně od řeky Otavy v údolí obklopeném vápencovými kopci pánve v oblasti přírodního parku Buděticko. Severně od města se tyčí Šibeník (563 m), na východě Březina (529 m) a Kozník (637 m), jižně stejnojmenný vrch (540 m) s hradem Rabí, na západě Čepičná (671 m) a Lišná (577 m). Na severozápadě se tyčí Džbán resp. Čbány (618 m). Městem prochází silnice II/169 Sušice–Horažďovice. Jižně od města, na pravém břehu Otavy podél řeky vede železniční trať Horažďovice–Domažlice (Horažďovice předměstí–Klatovy), nejbližší zastávkou jsou Žichovice.\n\nPrvní písemná zmínka o obci pochází z roku 1380, kdy je ves \"Raby\" uváděna jako majetek Švihovských z Rýzmberka.\n\nDne 1. dubna 2010 byl obci navrácen status města.\n\nNad městem se tyčí zřícenina hradu Rabí.\n\nZ ostatních památek stojí za zmínku kostel svatého Jana Nepomuckého, Kostel Nejsvětější Trojice, židovský hřbitov, radnice na náměstí a synagoga.\n\nZápadojihozápadně od Rabí se na vápencových kopcích Čepičná a Chanovec nad levým břehem řeky Otavy nachází přírodní rezervace Čepičná.\n\n\n"}
{"id": "137862", "url": "https://cs.wikipedia.org/wiki?curid=137862", "title": "Irští kočovníci", "text": "Irští kočovníci\n\nIrští kočovníci ( \"Irish Travellers\") jsou kočovné etnikum irského původu. Podle sčítání v roce 2006 žije v Irsku až 22 369 irských kočovníků. V Británii jich žije podle odhadu asi 15 000, zatímco v USA se odhady pohybují mezi 10 000 a 40 000. Do USA utíkali irští kočovníci v dobách Velkého irského hladomoru před 150 lety. Sami sebe označují The Pavee.\n\nIrští kočovníci se od stálých obyvatel zemí, v nichž žijí, liší vlastním jazykem, kulturou a zvyky. Jazyk shelta je tradičním jazykem kočovníků, zatímco cant, který je odvozen z irštiny, je kombinací angličtiny a jazyku shelta. Mladá generace však mluví raději anglicky, svým specifickým stylem a akcentem, původní jazyk tak upadá. Historický původ kočovníků je předmětem sporů, jeden z názorů tvrdí, že pocházejí z jiné kočovné skupiny zvané Tarish. Diskutuje se také o jejich možném spojení s romským etnikem, s nímž však mají společný pouze způsob života. Původně se soudilo, že jejich předky byli lidé, kteří přišli o majetky a domov během Cromwellova tažení, ale výzkum ukázal, že v Irsku žijí již nejméně 1000 let.\n\nIrští kočovníci dávají přednost životu v komunitách, bydlení v karavanech a žití podle vlastních zvyků a pravidel, s hudbou a svými příběhy. Silnou úlohu v kultuře irských kočovníků hraje rodina. Úlohou dívky je vdát se, muž zajišťuje rodinu. Tradiční sňatky bývaly domluvené již v útlém věku dívky a ženichem byl často některý ze strýců. Rodina měla průměrně osm dětí. Svatba se obyčejně odehrávala, když bylo dívce 16 let, a rodina nevěsty platila ženichovi slušné věno. \n\nTradičním zaměstnáním kočovníků bylo klempířství, podomní obchod, drobné stavební práce.\n\nKočovníci kvůli svému životnímu stylu mají problémy s integrací do systému, který je uznáván majoritní společností. Děti kočovníků často nenavštěvují ani základní školu. Důsledkem je obtížné ekonomické uplatnění na trhu práce. Kojenecká úmrtnost je třikrát větší než průměrná a 50 % kočovníků se podle výzkumu z roku 2007 nedožije víc než 39 let. 80 % jich pak umírá před dosažením 65 let věku. Nemalé procento kočovníků se dopouští krádeží a podvodů, z čehož plyne řada problémů mezi příslušníky etnika a většinové společnosti. Kočovníci jsou hanlivě označováni „gyppo“, „pikey“, „knackers“ nebo méně hanlivě „tinkers“. V současné době mají vlády všech tří zemí, v nichž Irští kočovníci žijí, speciální programy podporující jejich vzdělání, zdravotní péči a bydlení. Trendem je postupné usídlování a opouštění kočovného života (50 % již přesídlilo do pevných domů).\n\n\n"}
{"id": "137867", "url": "https://cs.wikipedia.org/wiki?curid=137867", "title": "Republikánská strana (USA)", "text": "Republikánská strana (USA)\n\nRepublikánská strana (: Republican Party), přezdívaná Velká stará strana (\"Grand Old Party\", GOP), je vedle Demokratické strany jedna z dvou hlavních politických stran ve Spojených státech. Strana se hlásí k pravici a v sociální politice zastává pevné konzervativní postoje opírající se o křesťanské hodnoty. V ekonomice zastává myšlenky ekonomického liberalismu. Strana dále brání národní zájmy a prosazuje národní hrdost.\n\nV 50. letech 19. století se v důsledku krize v otázce otroctví rozpadla Demokratická strana. Část členů s protiotrokářským názorem se spojila s části Whigů a roku 1854 vznikla Republikánská strana. Celoamerickou stranou se však republikáni stali až roku 1856. Prvním republikánským prezidentem se stal Abraham Lincoln v roce 1860. Poté co v roce 1865 skončila americká občanská válka porážkou Jihu, tedy zachováním územní celistvosti americké Unie a zrušením otroctví, se Demokratická a Republikánská strana od sebe lišily jen velmi málo. Demokraté byli stoupenci svobodného obchodu, menší federální vlády a větší decentralizace, republikáni prosazovali protekcionistická cla, jakož i podporu federální vlády průmyslu a transkontinentálním železnicím.\nRepublikáni se pyšní i tím, že první žena, která byla zvolena do Kongresu (Jeanette Rankin za stát Montana) pocházela právě z jejich strany. Znakem strany je slon.\n\nJiž od založení Republikánské strany měli její členové a příznivci silnou víru v individualismus, omezenou vládu a plně volný obchod. To jim vyneslo podporu a ocenění od tradiční euroasijské pravice. Často jsou ale kritizováni kvůli svému postoji ke globálnímu oteplování a favorizování trestu smrti.\n\nNeokonzervatismus (angl. „neocon”) je politický směr, který se prosadil v USA a v Republikánské straně v posledních zhruba 20 - 30 letech jako reakce na levicový radikalismus šedesátých let. Za jeho zakladatele bývají označování newyorští židovští intelektuálové, jeden ze zakladatelů a čelný představitel tohoto směru, Norman Podhoretz však upozorňuje, že myšlenkové podhoubí tvořili spíše bývalí radikálové a liberálové bez ohledu na vyznání.\n\nIrving Kristol, další čelný představitel tohoto hnutí, charakterizoval neokonzervativce jako \"liberála, který byl přemožen realitou\".\n\nS klasickými konzervativci neokonzervativci sdílejí důrazy na tradiční hodnoty jako rodina, vzdělání, tradiční morálka apod., ovšem neodmítají ani státní zásahy přinášející podporu těchto hodnot. Důležitým prvkem jejich úvah je právě hledání optimálního bodu státní podpory „pozitivních vlastností”. Tedy například určení podpory státu v nezaměstnanosti tak, aby nebyla příliš vysoká a stimulovala tak občana k hledání zaměstnání, přitom ho ovšem nenechávala „na pospas”. Nebo nacházení bodu, kdy přerozdělování státních příspěvků začíná narušovat hospodářský růst.\n\nJako základní hnací prvek úspěšné společnosti vnímá prosperitu, která má však být pouze prostředkem k rozvíjení vyšších cílů jako kultura, vzdělání, osobní rozvoj či náboženství.\n\nDíky důslednému antikomunismu (danému původní levicovou minulostí většiny zakladatelů) a odmítání politiky ústupků Sovětskému svazu získali v některých levicových kruzích pověst podporovatelů zbrojení a americké hegemonie vůbec. V současné době bývá neokonzervatismus těmito kruhy označován za ideového původce americké světové politiky, ačkoliv spíše teprve hledá, jak se s americkou převahou vypořádat a jak ji užívat.\n\nNeokonzervatismus má v USA poměrně silné, i když (kvůli neúspěšným volbám v roce 2008) slábnoucí postavení. Příznivci neokonzervatismu jsou obvykle Američané v malých městech, praktikující křesťané a voliči Republikánské strany. Mezi hlavní představitele neokonzervatismu patří bývalý americký prezident Ronald Reagan, exprezident George W. Bush, bývalý šéf světové banky Paul Wolfowitz, bývalý ministr obrany Donald Rumsfeld či bývalý viceprezident Dick Cheney.\n\nVnitřní struktura strany odpovídá přibližně té demokratické. V sedmdesátých letech 20. století byla provedena reforma, která sledovala lepší volební výsledky. Kandidáti dostávají během kampaně velkou stranickou pomoc, která zahrnuje plánování, styl, průzkumy, materiál, tiskoviny atd.\nRepublikánský národní (federální) výbor (\"Republican National Convention\") se tolik nevěnuje schvalování pravidel jednání na národním shromáždění, tak jako v Demokratické straně. Republikáni dlouhodobě preferují model „\"vítěz bere vše“\" při volbě delegátů do shromáždění, tzn. že vítězný kandidát v primárkách každého státu obdrží všechny hlasy delegátů.\n\nRepublikánská strana podporuje podnikání a nedotknutelné soukromé vlastnictví, dále prosazuje volný trh a nízké daně. V zahraniční politice prosazuje velmocenské postavení Spojených států, k čemuž patří i vyšší podpora financování na obranu. Staví se kriticky k přijímání imigrantů, zejména vůči těm mexickým. Chce udržovat blízké vztahy s Kanadou a Velkou Británií. Dále chce podporovat Izrael proti arabským státům, kde obě strany dlouhodobě vedou mezi sebou válečné konflikty. Ve straně existuje i frakce bližší demokratům, zejména se jedná o politiky ze severovýchodního regionu (Nové Anglie).\n\nDůležitou součástí ve straně je tzv. \"morální většina\" (\"moral majority\"), tedy asociace konzervativních křesťanů, která se organizuje zejména z protestantů jižních zemědělských a maloměstských oblastí. Klade důraz na morální život s odkazem protestantských tradic. Podporuje rodiny a výchovu náboženství ve školách, naopak odsuzuje sexuální výchovu a potratovou politiku.\n\nCoby pravicová konzervativní strana měla v období studené války zcela vlažný vztah k Sovětskému svazu. Od vstupu Vladimíra Putina do politiky má strana o něco smířlivější postoje k Rusku než Demokratická strana.\n\nDlouhodobě asi jen jedna čtvrtina Američanů vyjadřuje svou identifikaci k republikánům, i když ve volbách je daleko úspěšnější. Podporu nachází především u vysokoškolsky vzdělaných lidí, podnikatelů, nejbohatší vrstvy společnosti a u protestantů, věkově více u starších párů. Republikáni mají vyšší podporu na venkově než ve městech. Díky tomu má Republikánská strana největší podporu na středozápadě a jihu Spojených států, kde se nachází konzervativnější venkovské oblasti, například tzv. \"Biblický pás\" na Jihu. Strana má podporu především u bělochů, u etnických menšin a afroameričanů má podporu minimální.\n\n\n"}
{"id": "137868", "url": "https://cs.wikipedia.org/wiki?curid=137868", "title": "Frank Boldt", "text": "Frank Boldt\n\nFrank Boldt (3. července 1942 Berlín – 3. října 2006 Cheb) byl německý historik a slavista, překladatel, pedagog na Západočeské univerzitě v Plzni a Univerzitě Karlově v Praze.\n\nVystudoval v Německu a v Praze historii a slavistiku. Na univerzitě v Heidelbergu byl žákem Dmitrije Čiževského, spoluzakladatele pražské lingvistické školy.\n\nV roce 1992 se vzdal německého státního občanství a přijal občanství československé a později české. Usadil se v Chebu, kde založil Nadaci Evropské Comenium, odvozené z odkazu Jana Amose Komenského, kterého obdivoval a ve svém díle i rozhovorech se na něj často odkazoval. Zde pořádal také každé léto Akademické letní školy, kam zval Čechy, Němce ke společnému dialogu o minulosti, současnosti, ale i přítomnosti. Byl jednou z největších osobností regionu po Sametové revoluci. Původně ač srdcem i duší Sociální demokrat, a on se zasadil o (byť byla realizována po jeho smrti) o to, aby se Chebané dodatečně vyrovnali s minulostí německých Sociálních demokratů v Chebu umístěním pamětní desky na budovu, kde před 2. světovou válkou strana sídlila (nynější ulice Balthasara Neumanna 1, dnes v domě sídlí depozitář chebského muzea). Po nějaké době se rozhodl ´znovuobnovit´ chebskou pobočku Strany zelených v Chebu, které se snažil dát know how Německé Strany Zelených. Místni organizaci však doslova ´zvedl z popela´ a pravděpodobně by byl v komunálních volbách v říjnu 2006 zvolen do městského zastupitelstva, kdyby pouhé dva týdny před volbami neumřel na velmi rychle postupující rakovinu, která dle slov jeho oddané ošetřovatelky a spolustranice Renaty Křížové, ´postihla to nejcennější – tedy mozek´. Frank Boldt byl jednou z nejvýraznějších osob města, ale i Česko-německých vztahů obecně. \n\nNebylo mu zatěžko například pokoušet se o komunikaci se všemi rozmanitými lidmi – rád si popovídal s intelektuály, ale i s obyčejnými lidmi. \"Jeho centrum Nadace Evropské Comenium, které vybudoval z bývalé koželužny na břehu řeky Ohře se stala příjemnou oázou, kam jste mohli přijít a povídat si jen tak u sklenky či nějakých dobrot, který on - jakožto vysoce pohostinný člověk - měl vždy plno v zásobě,\" říká novinářka Jana Frank. \"Dělala jsem s ním spoustu rozhovorů a účastnila se řady jeho letních škol – a nejen to, dělal tolik projektů, shromažďoval a zachránil tolik písemností… Vždycky mě překvapil tolika zajímavými myšlenkami, novinkami či historickými událostmi a kontextem, který vypátral… Seznámila jsem se u něj s neuvěřitelnými osobnostmi z ůzných konců světa. Často jezdíval za svými dětmi do Israele. Na dveřích nadace – tedy na kování můžete vidět zvenku židovskou hvězdu a citaci z Tóry. On sám sice Žid nebyl, byl protestant, ale stejně tak byl původně Němec, ale ne Sudetský Němec, takže nebyl zatížený těžkým osudem regionu a prolematikou bývalých Chebanů a zdejších ´nových přistěhovalců´. To u něj jsem začala chápat, jak přistupovat a pokoušet se pochopit složité vztahy mezi Čechy, Němci Židy a celkově se mi to dnes hodí neuvěřielně – a to i v kontextu mého Londýnského života. Však sám Frank také studoval krátce v Dublinu. Za celý svůj život jsem poznala jen málo tak všestranných lidí a ještě méně odborníků. Ač historik, dokázal mluvit tak jednoduše a lidsky úplně s kýmkoliv. Chybí tu citelně a vždycky bude. Cheb ztratil zásadní kulturní, intelektuální a tolerantní osobu pro jeho duchovní a mezinárodní rozvoj. Chebané nikdy nepochopili – až na pár výjimek – jaké kontakty ve světě ve skutečnosti má a jak by mohl pomoci regionu v dlouhodobém kontextu – sama radnice ho vždy brala jako toho ´usazeného Němce´, který je tak trošku podovínský, proč by se usadil právě zde…. v takovém konci světa… Jenže Frank to neviděl jako konec světa, ale jako jeho začátek. Vstup do Evropy a já to vidím také tak – i po těch letech , kdy jsem s ním mluvila naposledy a i po těch letech, kdy jsem Cheb opustila a odstěhovala se do Británie. Měl pravdu v mnohém a byl vizionář. Lituji neskutečně, že jsem s ním nestačila natočit více reportáží a hlavně dokumentární film. Jeho myšlenky jsou však zachyceny v jeho knihách – doporučuji po nich pátrat a číst, přenese Vás to do jiné dimenze a vlastne i do současnosti a pomůže odhadnout budoucnost.\"\n\n\n"}
{"id": "137870", "url": "https://cs.wikipedia.org/wiki?curid=137870", "title": "Kbely", "text": "Kbely\n\nKbely () jsou katastrálním územím Prahy, tvořícím území městské části Praha 19 (dřívější název Praha-Kbely). Je zde evidováno 78 ulic a 1043 adres. Žije zde přes sedm tisíc obyvatel.\n\nMěstská část Praha 19 vykonává od 1. ledna 2002 přenesenou působnost též pro území městských částí Praha-Vinoř, Praha-Satalice a do konce října 2007 i pro městskou část Praha-Čakovice (do níž patří i Třeboradice a Miškovice).\n\nS účinností od 1. listopadu 2007 byla městská část Praha-Čakovice přeřazena ze správního obvodu Praha 19 (Kbely) do správního obvodu Praha 18 (Letňany). Nový stav se tak opět přibližuje tomu, jaký platil do roku 2001.\n\nNacházela se zde tvrz, ta zanikla do roku 1648. Na území Kbel pak bylo v letech 1674–1690 postaveno osm výklenkových kaplí Svaté cesty z Prahy do Staré Boleslavi. Tudy bylo tělo knížete sv. Václava převáženo 4. března 932 (nebo 938), převáženo ze Staré Boleslavi na Pražský hrad. Ke čtyřem z nich byly roku 2012–2014 zhotoveny informační tabule jako součást naučné stezky. Dvě kaple byly strženy během normalizace po roce 1970. V roce 2018 byla poblíž ulice Vrchlabská jedna kaplička znovu vystavena, další je plánovaná u vlakové zastávky.\n\n\n\n"}
{"id": "137871", "url": "https://cs.wikipedia.org/wiki?curid=137871", "title": "Koloděje", "text": "Koloděje\n\nKoloděje (2. p. \"Koloděj\" ) jsou bývalou obcí, nyní katastrálním územím Prahy, tvořícím území městské části Praha-Koloděje. Jádro zástavby Koloděj má původní charakter vesnice, významným objektem je přilehlý zámek s oborou. Je zde evidováno 40 ulic a 400 adres. Žije zde zhruba 1500 obyvatel.\n\nPočátky Koloděj jsou spojovány se vznikem nové cesty z Prahy na východ (moravské cesty) po opevnění Starého Města pražského po roce 1230, v době Václava I. Bylo zde jedno z mála míst vhodných pro přechod Rokytky. Ves měla název podle kolodějů, tedy kolářů, kteří se usadili u brodu a živili se opravami vozů. Od brodu vedla cesta dále na východ několika paralelními vyježděnými úvozy do kopce. Nejstarší dochovaná zmínka o tvrzi v Kolodějích je z roku 1346. Osada je pravděpodobně starší. Funkci hlavní cesty však brzy (není přesně známo kdy) převzala silnice přes Běchovice a Úvaly (tzv. českobrodská, vídeňská, jihlavská, kolínská), které tehdy také patřila do kolodějského panství. V soupise Kouřimského kraje z roku 1654 jsou Koloděje označeny jako panství náležící panovníkovi. \n\nLes Vidrholec zasahoval ještě v 17. století až ke Kolodějům a patřil k jejich panství. Celá oblast byla po staletí ohrožována lapky a loupežníky a stala se tím příslovečnou. Již roku 1142 nechal kníže Vladislav po svém nastoupení na trůn les od loupežníků vyčistit. Katovské a soudní knihy okolních měst od 16. století obsahují množství záznamů o popravách lupičů z Vidrholce, mnozí odsouzení měli za sebou několik desítek loupeží. V 16. a 17. století musel majitel panství na příkaz komorního soudu stromy a křoviny na dostřel od císařské silnice z bezpečnostních důvodů vysekávat. Tuto historickou etapu zakončila až výstavba železnice v letech 1840–1845.\n\nV období kolem 17. století měla ves faru, 11 poddanských usedlostí, jeden ovčín a jeden mlýn. Na počátku 18. století v souvislosti s přestavbou zámku byla přirozená sídelní struktura vsi ovlivněna záměrnými přestavbami, které umožnily zahuštění zástavby. Během 18. století vzniklo v obci dalších 10 poddanských hospodářských usedlostí, zčásti i dělením původních, počet domů se tak zvýšil na 30. Tento trend pokračoval i v 19. století. Roku 1797 byly postaveny dřevěné chalupy v dolní části Kuťat. V roce 1806 zde byl vystavěn kostel Povýšení svatého Kříže.\n\nVe 20. století se jádro obce přemístilo do horní části obce, s jejímž rozvojem počítala již přestavba na počátku 18. století. V roce 1974 byly Koloděje připojeny k hlavnímu městu Praze.\n\nDne 13. června 2015 se v obci konaly nové obecní volby. Důvodem byla skutečnost, že se po předchozích volbách (říjen 2014) nedokázaly strany, jež uspěly, domluvit na koalici. Členové vítězné TOP 09 na své posty v zastupitelstvu rezignovali a počet jeho členů tak klesl pod potřebných pět. Do nových voleb proto vládlo vedení sestavené na základě voleb v roce 2010.\n\nZnačnou část území Koloděj zaujímá na jihovýchodě, mezi Koloději a Hájkem, Kolodějská obora, v jejíž vstupní části ve směru od vsi vévodí Kolodějský zámek. Obora a zámek byly dvakrát konfiskovány: poprvé Lichtenštejnům československou první republikou, podruhé komunistickým Československem, a pokaždé pak sloužily k reprezentativním účelům vlády.\n\nKolodějský hrad byl ve druhé polovině 16. století přestavěn na zámek, který však stále měl původní výraznou vysokou okrouhlou věž. Jan Adam Ondřej z Lichtenštejnu v letech 1706–1712 zahájil další přestavbu. V roce 1806 prošel zámek další přestavbou, při níž zámek přišel o hradní věž.\n\nPo konfiskaci zámku Lichtenštejnům v něm v roce 1919 občas pobýval T. G. Masaryk, než přesídlil do Lán. Často odsud jezdil na koni do Běchovic, Klánovic, Šestajovic i lesa Vidrholce. Roku 1919 a 1920 tam podle vzpomínek Masarykových vnuček Herberty a Anny trávila rodina i Vánoční svátky, včetně ustrojení vánočního stromečku. V letech 1937–1946 zámek vlastnil Antonín Kumpera, ředitel Waltrovky.\n\nV roce 1947 převzalo zámek ministerstvo vnitra a zřídilo v něm školu Sboru národní bezpečnosti. V roce 1948 byl zámek vládou předán k užívání prezidentu Klementovi Gottwaldovi, kterému při té příležitosti 2. července 1948 bylo uděleno čestné občanství Koloděj. Gottwald však, podobně jako předtím Masaryk, brzy nato přesídlil do Lán a v kolodějském zámku byla obnovena vyšší politická škola Sboru národní bezpečnosti. Z roku 1955 se dochovaly doklady, že se ze zámku odstěhovala Pohraniční stráž. Od roku 1993 zámek používala k reprezentačním účelům vláda České republiky.\n\nVítězslav Kumpera, potomek Antonína Kumpery, požádal o vrácení zámku s oborou, restaurací a jízdárnou v roce 1991. Po dlouhých sporech a soudních jednáních jej definitivně získal v roce 2008. V roce 2010 jej prodal společnosti Pura Vida, za níž stojí ocelář Tomáš Chrenek.\n\nKolodějskou oborou protéká říčka Rokytka, v oboře na ní leží rybník V Oboře. Rokytka zde tvoří okraj Pražské pánve.\n\nHistoricky bývalo centrum vsi u brodu přes Rokytku. Dnes je přirozeným centrem městské části autobusová otočka u kostela Povýšení svatého Kříže na jihu zástavby, vzdálená asi 400 m východně od zámku a obory.\n\nKoloděje sousedí s městskými částmi Praha 21 (k. ú. Újezd nad Lesy), Praha-Běchovice (k. ú. Běchovice), Praha-Dubeč (k. ú. Dubeč) a Praha 22 (k. ú. Hájek u Uhříněvsi) a s obcí Sibřina, zejména s novou zástavbou vyrůstající severně od sibřinské osady Stupice.\n\nZ Koloděj vedou silnice (respektive místní komunikace silničního charakteru) do sousedních vesnic a čtvrtí. Ulice \"K Dubči\" vede k Dubči, ulice \"K Sibřině\" vede k Sibřině a na kraji Koloděj z ní odbočuje silnička do Stupice, ulice V lipách vede do Újezda nad Lesy a ulice \"K Běchovicům\" vede k Běchovicům.\n\nVe všech těchto čtyřech hlavních směrech jezdí linková autobusová doprava Pražské integrované dopravy. Z Koloděj dále přes Dubeč jezdí celotýdenně městské i příměstské linky ke stanici metra Skalka. Příměstská linka vedoucí z Říčan pokračuje přes Koloděje do Újezdu nad Lesy a umožňuje také návaznost na železniční stanici Praha-Klánovice; dále pokračuje až ke stanici metra Černý Most.\n\nKolodějemi prochází od Stupice k Újezdu okružní cyklistická trasa Pražské kolo (č. 8100, nově A50). Trasa do Dubče má být v novém pražském systému cyklotras označena A248 a na západním okraji Koloděj z ní má do Běchovic odbočovat trasa A247.\n\nVe směru od Uhříněvsi a Královic, podél východního okraje obory a k Běchovicům, prochází červeně značená pěší turistická trasa č. 0008.\n\nV minulosti jakožto pouhá vesnice neměly Koloděje na vlastní symboly nárok. Znak a prapor navržený obcí jim byly uděleny až v roce 1994.\n\nV heraldicky pravé (tj. levé) polovině štítu je znak Prahy, v levé polovině je v zeleném poli zlaté kolo se dvanácti špicemi s oddělenou horní loukotí. V patě štítu je modré vlnité břevno stříbrně lemované. Prapor má zelený list, na němž je žluté kolo z kolodějského znaku.\n\n\n"}
{"id": "137873", "url": "https://cs.wikipedia.org/wiki?curid=137873", "title": "Královice (Praha)", "text": "Královice (Praha)\n\nKrálovice () jsou katastrálním územím Prahy, tvořícím území městské části Praha-Královice. Je zde evidováno 12 ulic a 121 adres. Žije zde zhruba 300 obyvatel.\n\nDo dnešní doby si Královice zachovaly původní vesnický ráz, díky svým urbanistickým hodnotám se v roce 1991 staly vesnickou památkovou zónou. Mnoho z těchto hodnot je však nyní ohroženo developerskými aktivitami společností Karla Komárka, které se staly vlastníky cca 110 ha okolních pozemků. V územní plánu jsou navržené změny využití části pozemků v Královicích.\n\n\n\n"}
{"id": "137874", "url": "https://cs.wikipedia.org/wiki?curid=137874", "title": "Křeslice", "text": "Křeslice\n\nKřeslice () jsou městská část a katastrální území na jihovýchodním okraji hlavního města Prahy, tvořící území městské části Praha-Křeslice. Je zde evidováno 29 ulic a 350 adres, žije zde zhruba tisíc obyvatel.\n\nMěstská část Praha-Křeslice má vlastní samosprávu (zastupitelstvo). Státní správu v přenesené působnosti pro Křeslice vykonává úřad městské části Praha 11 Jižní Město.\n\nPůvodně byly Křeslice samostatná obec. V roce 1974 byla obec připojena spolu s dalšími obcemi rozhodnutím tehdejší vlády k Praze. Původně mělo katastrální území Křeslic rozlohu 334,8 ha. Až do 19. prosince 2002 k němu totiž nenáležela část Křeslic, jež patřila ke katastrálnímu území Pitkovice, administrativně však bylo součástí městské části Praha-Křeslice již od 25. února 2000, kdy došlo k úpravě hranice městských částí Praha-Křeslice a Praha-Uhříněves, kam Pitkovice patří.\n\nVětší část území Křeslic spadá do přírodního parku Botič-Milíčov. Rozvoj Křeslic probíhá výstavbou rodinných domků se zahradami, která navazuje na okolní přírodu. Rodinné domky vytváří nejmenší zdroj dopravy, pro kterou dostačují stávající místní komunikace a nevynucují si stavbu kapacitních komunikací.\n\nV nejbližším okolí Křeslic je mnoho tipů na výlet – např. dendrologická zahrada a park v Průhonicích, Milíčovský les, Hostivařská přehrada nebo aquapark v Čestlicích.\n\n\nMěstskou hromadnou dopravu do Křeslic zajišťují autobusové linky PID. od metra C Háje nebo k železniční stanici Praha-Uhříněves, kde lze přestoupit na linku S9 vedoucí k pražskému Hlavnímu nádraží. Pro školáky je v obci zajištěna školní linka vedena do městské části Petrovice a dále do Uhřínevsi. Křeslice jsou obslouženy i noční linkou z Jižního Města.\n\n"}
{"id": "137876", "url": "https://cs.wikipedia.org/wiki?curid=137876", "title": "Kunratice (Praha)", "text": "Kunratice (Praha)\n\nKunratice () jsou městská čtvrť a katastrální území, a od 24. listopadu 1990 pod názvem Praha-Kunratice také městská část na jihovýchodním okraji hlavního města Prahy o rozloze 809,92 ha. V roce 2017 zde bylo evidováno 143 ulic a 2075 adres. Pro tuto městskou část je charakteristické obklopení jednou z největších pražských ploch lesní zeleně, Kunratickým lesem. Zároveň obsahuje historický komplex barokního zámku a rozsáhlý zámecký park uvnitř obce.\n\nPrvní písemná zmínka o Kunraticích (tehdy nazývaných \"Chunratitz\"), etymologicky odvozeno od jména Konrád), je z roku 1287, na tomto katastrálním území se tehdy nacházely ještě Paběnice. K roku 1336 se připomíná kunratická tvrz, kterou vlastnil Frenclin Jakubův z rodu Olbramoviců, služebník krále Jana Lucemburského. Od dědiců jeho bratra Prokopa roku 1407 ves koupil král Václav IV. Roku 1421 ves zapsal král Zikmund Lucemburský svému dvořanu Chvalovi z Ojčína a Dojic. Během 16. století se zde vystřídali Šternberkové, Berkové z Dubé a Hýzrlové z Chodů, z nichž Mikuláš roku 1549 opravoval tvrz. Po nich tvrz drželi Gryspekové z Gryspachu a Malovcové z Malovic. Roku 1688 Václav Čabelický ze Soutic přestavěl tvrz na zámek. Jeho majitel Jan Arnošt z Golče roku 1728 přikoupil ke Kunraticím Šeberov, Hrnčíře a Chodov. Týž majitel dal přestavět zámek i kostel. Roku 1754 navštívila na doporučení zemského maršálka, hraběte Buquoye. Roku 1795 panství Kunratice koupil hrabě Karel Josef Clam-Martinic, který ej roku 1801 prodal pražskému měšťanovi Josefu Antonínu Korbovi, roku 1814 povýšenému na svobodného pána z Weidenheimu. V majetku rodiny zůstaly Kunratice po celé 19. století.\n\nK Praze byla do té doby samostatná obec připojena k 1. lednu 1968 a začleněna do městského obvodu Praha 4.\nDne 24. listopadu 1990 vznikla moderní samosprávná městská část Praha-Kunratice.\n\nV 90. letech bylo ke Kunraticím přistavěno sídliště Flora, funkčně spadající pod Jižní Město. Nachází se v severovýchodní části Kunratic mezi Kunratickým lesem, budovou Volha a Kolejemi Jižní Město. Zahrnuje 3–5 patrové obytné domy vzhledově naprosto odlišné od zbylé zástavby Jižního Města II. V původních plánech výstavby Jižního Města II bylo zařazeno jako poslední šestá stavba. Mělo však k ní dojít až po roce 1990. Po Sametové revoluci se však obyvatelé Jižního Města postavili proti výstavbě dalších 8-12 patrových domů v těsné blízkosti Kunratického lesa (argumentovali především ohrožením lesa a životního prostředí). Tehdejší nové vedení radnice jim dalo po diskusi za pravdu a projekt byl upraven.\n\nPo sametové revoluci, zvlášť po druhé polovině prvního desetiletí 21. století došlo v Kunraticích k mnohým změnám. Počet obyvatel se za roky 2005 až 2015 téměř ztrojnásobil. Byly vybudovány nové bytové komplexy, starší části byly rekonstruovány.\n\nV roce 2006 byla postavena nová budova kunratického úřadu (dle arch. Jana Šabarta). Rekonstrukcí prošla sokolovna a areál obklopující kunratický zámek (\"Tvrz Kunratice\"). V roce 2007 byla dokončena rozsáhlá dostavba a rekonstrukce areálu Základní školy Kunratice. Zahrnovala nové pavilony, sportovní halu a venkovní sportoviště.\n\nV letech 2005–2008 byl kompletně rekonstruován hlavní tah Kunraticemi: ulice K Šeberáku, K Libuši, náměstí Prezidenta Masaryka a část ulice K Verneráku. V roce 2015 se zrekonstruovala silnice Kunratické spojka. Postupně se rekonstruují zchátralé komunikace v blízkosti centra Kunratic. V roce 2017 se v Kunraticích hospodařilo se 120 miliony, z čehož 35 mil. byly běžné provozní prostředky a zbytek investice. To bylo nejvíc investic navíc za posledních deset let.\n\nV roce 2016 zde vzniklo Obchodní centrum Kunratice, zahrnující supermarket, drogerii, lékárnu a další obchody.\n\nJednou ze dvou dominant Kunratic při pohledu z dálky je kunratický zámek, nazývaný také Tvrz Kunratice. Jde o rozsáhlou, od roku 1688 několikrát přestavovanou barokní stavbu, postavenou na základech dřívější tvrze. Sloužil postupně různým účelům. Například východní křídlo bylo přestavěno na špejchar, nyní již opravený, hlavní část prošla v letech 2006–2008 rekonstrukcí. Zchátralá střední část zámku je v soukromých rukou a není veřejnosti přístupná.\nKe Kunratickému zámku přiléhá barokní park, který se dělí na části jižní a severní; jižní je přístupná a nachází se v ní altánek, dětské hřiště a tenisové kurty.\n\nNový hrad je zříceninou královského gotického hradu, ležící na lesnatém ostrohu severozápadně od centra obce Kunratice. Hrad byl postaven pro krále Václava IV. v letech 1411–1412. Král Václav IV. zde 16. srpna 1419 zemřel. V polovině prosince 1420 byl hrad obležen pražany a 27. ledna 1421 byl definitivně dobyt Zikmunda Lucemburského a zdevastovaný zapálen. Později už nebyl obnoven. Dodnes se zachovaly jen zbytky zdí obdélného paláce a věže. V roce 2014 byla obnovena lávka vedoucí k hradu.\n\nBarokní kostel svatého Jakuba Většího, druhá dominanta obce, je barokní stavba architekta Františka Maxmiliána Kaňky z let 1730–1736, s červenožlutou fasádou a s věží zaklenutou kupolí. Stojí na místě raně gotického kostelíka, z něhož zůstala dnešní sakristie. Vedle kostela stojí špejchar Kunratického zámku, za kostelem je novogotická hrobka.\n\n\nKunraticemi protéká Kunratický potok, ten pramení jihozápadně od Hrnčířského rybníka a nedaleko Barrandovského mostu se vlévá do Vltavy. Po toku Kunratického potoka se v Kunraticích nacházejí rybníky Šeberák, Vernerák (Hornomlýnský) a Mlejňák (Dolnomlýnský). V Kunraticích jsou další dva rybníky Olšanský (Olšanský potok) a poblíž zámku a zdejší základní školy se nachází rybníček Ohrada.\n\nNa území Kunratic se nachází jeden z největších pražský lesů, les Kunratický. Ročně je navštíven okolo 678 tisíci návštěvníky, kteří ho využívají pro krátkodobou relaxaci snadno dosažitelnou v oblasti Prahy. Pravidelně se zde běhá soutěž Velká kunratická, nachází se zde několik restaurací, dětských hřišť a historická památka, zřícenina Nový hrad u Kunratic. Mezi další velké zelené plochy v Kunraticích patří les Bažantnice a Zámecký park. Ani jeden ze zdejších lesů neumožňuje zvěři migraci, jsou totiž obklopeny zástavbou.\n\nKunratice jsou známé pro pěstování jahod, které rostou na polích kolem Kunratic a také se zde prodávají. První jahodové pole tu založil v roce 1959 Václav Jakoubek starší. Do roku 1993 zde fungovalo zemědělské družstvo Kunratice, po tomto roce vznikla firma Jahody Kunratice. Tato firma k roku 2017 hospodaří na 26 hektarech zdejší půdy, kde 10,6 ha tvoří plodné plochy a 3,5 ha mladá výsadba. Zdejší pole jsou v sezóně pravidelně zalévána. V roce 2015 zde také fungovalo jediné melounové pole v Česku. Melouny byly prodávány ve zdejší prodejně s potravinami Kunratická stodola. Ta se zabývá se rozvozem potravin ze zahraničí do restaurací či dalších obchodů.\n\nO Kunraticích pojednává ve své písni hudební skupina Tři sestry. Je součástí alba Průša se vrací a nazývá se „Kunratice“, byla vydána v roce 1998.\n\nDo centrální části Kunratic jsou od září 2012 nově zavedeny městské autobusy. Kunratice obsluhuje linka 193, vedoucí směr metro Budějovická. Doplňkově jsou obsloužené tangenciální linkou (165) z Jižního Města, pokračující do Modřan a Komořan. Části Kunratic zvané Zelené Údolí (dříve Václavská louka) a Betáň jsou obsluhovány příměstskými linkami jezdícími též od metra Budějovická po ulici Vídeňská. Noční dopravu zajišťuje příměstská linka jedoucí až do Jílového u Prahy. K Horním Kunraticím přiléhajícím ke Kunratickému lesu (především obytný komplex Flora a vysokoškolské koleje) jezdí městské autobusy od stanice metra Chodov a Opatov (203 a 177).\n\nNeobydlená a téměř nezastavěná část katastrálního území Šeberov západně od Kunratické spojky až k břehům Šeberovského a Olšanského rybníka (základní sídelní jednotka U Šeberáku-východ, územně technická jednotka Šeberov-Praha-Kunratice, výměra 0,311869 km²) patří k městské části Praha-Kunratice. Na tomto území se nachází jen jedna nečíslovaná budova, na soukromé parcele č. 1479/2. Naopak malá část katastrálního území Kunratice (ZSJ Hrnčíře-U Kunratické spojky, územně technická jednotka Kunratice-Praha-Šeberov díl 2, výměra 0,008077 km²) východně od elektrického vedení 110 kV je přičleněna k městské části Praha-Šeberov: na tomto území se nacházejí budovy s kunratickými evidenčními čísly 501, 502 a 23 a několik dalších, nečíslovaných objektů podobného charakteru; tento pás je přitom součástí urbanistického celku, k němuž patří též objekty če. 422 a čp. 422 na ploše, která již patří k městské části Praha-Kunratice.\n\nKunratice územím sousedí s těmito čtvrtěmi a obcemi: Libuš, Písnice, Šeberov (Hrnčíře), Chodov, Krč, Vestec u Prahy.\n\n\n"}
{"id": "137877", "url": "https://cs.wikipedia.org/wiki?curid=137877", "title": "Kyje", "text": "Kyje\n\nKyje () jsou katastrálním územím Prahy 9. Je zde evidováno 112 ulic a 1434 adres. Žije zde přibližně 9 tisíc obyvatel.\n\nNejstarší a nejvýraznější stavební památkou je farní kostel sv. Bartoloměje. Jedná se o jednolodní románskou stavbu z první poloviny 13. století. Původní fara ze 14. století se nedochovala a současná stavba fary je z 18. století.\n\nDoba založení je neznámá. Místní jméno \"Kyje\" se vykládá jako ves Kyjovy rodiny. Vlastní jméno Kyj je doloženo k roku 1052, vzniklo ze staročeského zvolacího jména kyj, ale zřejmě nesouvisí s kyjem jako palicí, tedy jednoduchou zbraní - klackem ma konci rozšířeném. I když pověsti praví, že název mohl vzniknout i od události, kdy bojovníci z Velké Moravy si ze dřeva v lesích nad Kyjským rybníkem vyrobili při svém tažení na Čechy, usedlé v té době okolo Vltavy, kyje.\n\nPrvní doložená zmínka o vsi pochází z formuláře biskupa Tobiáše, v němž se roku 1289 uvádí „in curia Kig“ (ve dvoře Kyjském). Jméno Kyje bylo ve středověku psáno mnohým způsobem, jako např. Kej, Key, Keja, Keje – poslední byl úředně užíván až do roku 1923.\n\nObec Kyje patřila ve 12. století ke statkům pražské diecéze (po knížeti českém byl nejbohatším vlastníkem, patřilo mu mnoho polností a vesnic hlavně v okolí dnešní Prahy). V bezprostředním okolí kostela se nacházelo sídlo - tvrz a manský dvůr, které patřily roku 1386 Ješkovi (Janovi) z Kyj, šafářovi na arcibiskupském dvoře. Po něm převzal dvůr a tvrz jeho syn Otík (1403), který byl místopísařem zemských desk a který připojoval ke kyjskému dvoru další sídla v okolí. Ve 14. století byla podle historika Neuwirtha z podnětu pražského arcibiskupa Arnošta z Pardubic vytvořena soustava rybníků na Rokytce, včetně dodnes existujícího Kyjského rybníka. V 16. století drželi tvrz Kyje s vesničkou staroměstští měšťané, kterým byla odňata a prodána jako trest za rebelii proti králi Ferdinandovi I. Vrchnostenské panství střídalo své majitele - někteří z nich jsou písemně doloženi, ale protože zde nepřebývali, tvrz pustla. V té době byla ves Kyje připojena k Dubči a spolu s ní se v době třicetileté války staly součástí panství uhříněveského, které tehdy patřilo knížecímu rodu Lichtenštejnů.\n\nKyje byly převážně zemědělská obec. Kroniky velmi podrobně dokládají rozsah polností, luk a zahrad a také, jak se na jednotlivých gruntech střídali jejich hospodáři. Byli zavázáni robotou, což znamenalo v první polovině 18. století robotovat na panském koňmo jeden den a pěšmo tři dny v týdnu. O žních pak po čtyři týdny každý den potah a pěší šest dní.\n\nV obci v druhé polovině 18. až první polovině 19. století jen pozvolna přibývala stavení. Obyvatelé byli převážně zahrádkáři nebo drobnými řemeslníky. Živili se také na propachtovaných polích od dvora, o senách, žních a otavách robotovali. Podle tereziánského a josefínského katastru (z roku 1788 - tzv. \"Fassionsbuch\") byl katastr obce Kyje rozdělen na XV. oddílů - pole se začala označovat podle polohy. Do prvního oddílu byla zahrnuta zastavěná plocha vesničky, v jejímž centru stál starodávný kostel. Ve druhém oddílu se nacházela bažina od mlýna až k chvalské cestě (oblast dnešního Kyjského rybníka) o rozloze 61130 sáhů čtverečních a panská pastviska u Lehovce a pole nad ním, sahajícím až k hranicím Hloubětína. Třetí oddíl byl nad rybníčkem od chvalské cesty až k chvalským hranicím s díly selských luk kyjských, zleva ležela chvalská luka, za mostem panské polnosti a pole několika statkářů. Čtvrtý oddíl se rozkládal na Hutích od cesty k Hutím až po chvalská pole. Pátý oddíl vedl od Hutí až k cestě na Satalice při cestě ze Kbel do Chval. I tam mělo pole několik kyjských občanů. Šestý oddíl vedl od hranic hloubětínských k cestě od Hutí k Satalicím a od Kbel k Satalicím. Sedmý oddíl zahrnoval pole táhnoucí se k Satalicím. Osmý tvořila pole od jezírka k cestě vedoucí od Kbel ke Chvalům. Devátý ležel na předních Čihadlech s bažinou od rybníka Počernického a končil u chvalských mezníků. Desátý byl u kříže na svahu - z pravé strany rybníka. Kromě polí na něm bývaly i panské louky a pastviny nad mlýnem u studánky. Jedenáctý oddíl zahrnoval pole ke Štěrboholům s hostavickým rybníkem (55 jiter a 756 sáhů). Jak patrno z výčtu, většinu území obce tvořily pole a úrodné, ale zatím neobdělávané pastviny. Jedno z největších hospodářství patřilo faře. Revizitační tabela udávala kvalitu orné půdy; šlo o černohnědou půdu ze 3/4 a 1/4 ve druhé kategorii. Nejvíce se pěstovalo žito. Chalupníci, podruzi a potažní sedláci pracovali na rozlehlých polích, s velmi malou možností kulturního vyžití. Pozemek pro učitele dosvědčuje, že tu už byla školní pastouška, do které mládež docházela ovšem jen v zimě. Zjara musely děti na pastviny, kde se samy vychovávaly v další robotnické dříče. Když se šeřilo, zažíhali obyvatelé svíce či petrolejky, knihy bývaly vzácností, zábavy se konaly jen o muzikách. Chalupy byly kryty došky a tak jediným kulturním povznesením z všednosti dní jim bývala jen výzdoba kostela - pozlátka a svíce.\n\nV roce 1812 vznikla pod Lehovcem na břehu Kyjského rybníka osada. Vznikla v místech, kde stával dvůr knížete Aloise z Lichtenštejna (1780-1833), rakouského císařského generála. Podle gruntovní knihy z roku 1813 byla tato obec nazvána \"Aloisdorf\". Nikoli z vděčnosti osadníků, jak se tradovalo, ale rozhodnutím vrchnostenských úředníků, dalo jméno knížete osadě jméno a obec se začala nazývat Aloisov. Dvůr byl zrušen a místní obyvatelé dostali rozparcelované pozemky pro výstavbu malých chaloupek, s dvorečkem a malou zahrádkou. Parcely jednotlivých domků dodnes pokračují od rybníka přes prašnou či blátivou cestu (dnešní Tálínská ulice) do kopce k lesu - ve stráni jsou dodnes zahrádky. Dole u rybníka bývalo hnojiště. Břeh rybníka, který sahal blíže k zahrádkám než dnes, po několika čištění rybníka dosahuje až k zahrádkám. Přesto někde na jeho břehu bývaly i stromy a keře. Lehovecký hřbet však nebyl zarostlý stromy jako dnes, ale byl holý s obnaženou skalní stěnou. Teprve později se v početných místních rodinách začaly parcely dělit a začala vznikat druhá řada domků pod cestou. Narodilo se tu hojně dětí, které chodily přes místo Pod Háji do chudé školy a v rybníce se zaučovaly v rybářském pytláctví, majíce se na pozoru před panským porybným, který obcházel rozlehlou hráz.\n\nV padesátých letech dvacátého století komunistická strana usilovala o přejmenování severní části Kyjí (Aloisova) na název Moskva, ale žádost byla zamítnuta.\n\nV roce 1968 byly Kyje připojeny k Hlavnímu městu Praha.\n\nRoku 1720 byly v Kyjích: kostel, fara, dvůr panství uhříněvského a 7 stavení.\n\nKamenný románský kostel byl zřízen kolem roku 1260. V roce 1781 byl v presbytáři kostela nalezen dnes již zmizelý nápis: „\"Fundator huius eccelessiae Johannes Pragensis episcopus\"“ – tedy zakladatelem kostela by měl být pražský biskup Jan. Ovšem toho jména v historii najdeme hned čtyři pražské biskupy. Podle A. Podlahy (\"Posvátná místa království českého\", 1907) by to mohl být už Jan I. (nejstarší z nich), za jehož biskupování v letech 1134 až 1139 mohl být kostel postaven. Podle opatrnějšího datování /kamenná kostelní stavba/ však zakladatelem kostela je nejspíše až třetí z pražských biskupských Janů, tedy Jan III. z Dražic. V té době se jednalo o pouhý hospodářský dvůr s několika staveními, roku 1720 víska se sedmi staveními. Ve dvoře zřejmě byla starodávná kaple. Není známo, kdy byl kostel zasvěcen sv. Bartoloměji. Vysvěcen byl po roce 1227 pražským biskupem Janem II.\n\nPrvní doložená hospoda byla v čp. 8 roku (1739) a patřila Václavu Langrovi. Tento hostinský si vedl poměrně dobře, měl poměrně značný majetek (20 strichů rolí a luk), ale hlavně byla jeho živnost osvobozena od povinnosti přenocování a přechovávání vojska, dále od přípřeže a roboty, od kontribucí a rozličných zemských knížecích daní, které se uvolila platit sama vrchnost. Od stejných povinností byla osvobozena i kovárna, která vznikla roku 1769. Kdyby hospoda nebo kovárna vyhořely, existovalo pro tuto situaci ukotvení tohoto pravidla: vrchnost by dala ze svých lesů dříví, polovici zdarma, druhou za nižší cenu. Hostinský či kovář však měli povinnost si sami dříví pokácet a odvézt. Do knížecího důchodu uhřiněvského panství platila hospoda každoročně pevný nájem 40 zlatých a z každého vyšenkovaného sudu piva 21 krejcarů. O muzikách musel platit hostinský nápojovou daň.\n\nOd roku 1739 je rovněž v obci připomínán panský mlýn čp. 17. Patřily k němu velké zahrady a postupně vlastníci přikupovali další polnosti a luka.\n\n"}
{"id": "137878", "url": "https://cs.wikipedia.org/wiki?curid=137878", "title": "Lhotka (Praha)", "text": "Lhotka (Praha)\n\nLhotka () je katastrální územím Prahy spadajícím do městské části Praha 4 i městského obvodu Praha 4. K Praze byla připojena roku 1922 jako součást politické obce Hodkovičky (další část dnešního katastrálního území Lhotka byla připojena až v roce 1960). V roce 1988 byla část území oddělena a spolu s částmi dalších dvou katastrálních území vytvořila nové katastrální území Kamýk.\n\nJe zde evidováno 72 ulic a 599 adres. Žije zde zhruba 6 tisíc obyvatel.\n\nPůvodní vesnice Lhotka se nedochovala. Její jádro se rozkládalo na křižovatce ulic Lhotecká, U Kamýku a Mariánská, převážně v moderním katastrálním území Kamýk. Stával zde Lhotecký dvůr čp.1 (vjezová brána z 1. poloviny 18. století), který podlehl asanaci roku 1980. Poslední dochovanou památkou je výklenková kaplička sv. Petra a Pavla z roku 1830, obnovená v roce 1987. Nachází se v ulici Ve Lhotce před vilkou č. 587/8. Mimo tuto zástavbu patřila ke Lhotce ještě osada Nové Dvory.\n\nPoblíž lhoteckého koupaliště byl v roce 1937 postaven farní kostel Panny Marie Královny míru v konstruktivistickém slohu. Má dvě lodi pro církevní účely a výraznou věž se zvony. Moderní kostel Panny Marie Královny míru byl postaven jako jeden z kostelů v tehdejším okolí Prahy, postavených na památku mariánského sloupu zničeného davem na Staroměstském náměstí, jehož násilné odstranění odsoudil po svém příjezdu do Prahy 22. prosince 1918 i prezident Masaryk. Staroměstský sloup Panny Marie byl mylně považován za oslavu Rakouska, ten však připomínal záchranu Prahy před švédskými vojsky na konci třicetileté války a následný mír.\n\nLhotka je nyní především vilová a sídlištní čtvrť. Sestává ze dvou prakticky oddělených částí. Západní se rozkládá kolem koupaliště Lhotka a zahrnuje i přilehlou část sídliště Novodvorská. Většina sídliště Novodvorská včetně nákupního centra Novodvorská Plaza se však nachází na území Braníka.\n\nVýchodní část Lhotky zahrnuje především vilovou kolonii Tempo obklopenou sídlištěm Krč, sídlištěm Novodvorská a sídlištěm Lhotka. V této kolonii rodinných domků z 30. let 20. století, nazvané podle stavebního družstva Tempo, které ho v té době začalo stavět, se nachází několik architektonicky cenných domů, např. secesní Villa Voyta, v současnosti přeměněná na luxusní hotel. Tato část Lhotky byla však v 70. letech 20. století necitlivě doplněna několika panelovými domy. Působí zde Tělocvičná jednota Sokol Lhotka (zal. 1938) na jejímž hřišti se scházejí v klubovnách skauti z Junák - český skaut (tzv. 66 oddíl skautů).\n\nJižně od této kolonie se na místě původně zemědělské usedlosti nacházejí kancelářské budovy již výše zmíněných „Nových Dvorů“. Vlastní sídliště Lhotka se však nachází mimo území Lhotky – leží na katastru Kamýk.\n\nDo katastru Lhotky zasahuje lesopark, nazývaný „Lhotecký les“. Alšovy sady jsou malý a klidný relaxační park uprostřed kolonie Tempo s mnoha vzácnými stromy a dětským hřištěm.\n\nZ hlediska městské hromadné dopravy je Lhotka obsluhována především autobusy od stanice metra Kačerov.\n\nS Lhotkou sousedí na severu Braník, na severu a východě Krč, na jihu Libuš a na západě Kamýk a Hodkovičky.\n\n"}
{"id": "137879", "url": "https://cs.wikipedia.org/wiki?curid=137879", "title": "Libuš", "text": "Libuš\n\nLibuš () je katastrální území na jižním okraji Prahy tvořící menší část území městské části Praha-Libuš. Je zde evidováno 64 ulic a 825 adres. Žije zde zhruba pět tisíc obyvatel. Před připojením k Praze v roce 1968 byla Libuš obcí, v době připojení měla 1955 obyvatel.\n\nPraha-Libuš je od 24. listopadu 1990 městská část zahrnující dvě úplná katastrální území, kterými jsou Libuš a Písnice. Celková rozloha městské části je 5,24 km². Ve srovnání s Libuší je území Písnice podstatně větší (3,67 km² : 1,60 km²) a žije na něm (dle dat z prosince 2006) jen o něco méně obyvatel než na území Libuše (4 177 : 5 525); proto městská část podpořila návrh na přejmenování městské části.\n\nPraha-Libuš je také název specializované meteorologické stanice.\n\nPodle pověstí byla Libuš již v době kněžny Libuše místem s vyhlášeným chovem hus. Její název je někdy od kněžny odvozován, ale ve skutečnosti vznikl podle osobního jména libušského hospodáře. Druhotvar toho jména zněl Libouš (viz Profous). Libuš byla malou vesnicí, o které se z historie dochovalo jen málo zpráv. První nalezená písemná zmínka je datována do roku 1321, kdy zdejší tvrz dobyli staroměstští měšťané. Stavebně historický průzkum z roku 2009 prokázal, že tvrz nestála na místě domu čp. 1. Stejně je tomu s údajnou zachovalou okrouhlou věží, která měla u domu stát až do poloviny 19. století. Původní zpráva pochází od pamětníka a byla zaznamenaná Cyrilem Merhoutem začátkem 20. století. Sklepení s mohutným zdivem, v kterém má být podle pověsti zazděný vchod do tajné chodby na nedaleký Nový hrad Václava IV. je až stavbou z části 18. a z části až konce 19. století. Pověst proto na Libuši nemá reálné základy. Minimálně v souvislosti s domem čp. 1.\n\nV roce 1367 tvrz a obec vlastnil Ješek Rost, v roce 1406 Mikuláš z Libuše. Po husitských válkách potvrdil vlastnictví obce Starému městu císař Zikmund. Neznámo kdy Libuš zpustla, nejspíše se tak stalo již na počátku 16. století. Znovu se na jejím území usadili lidé až před rokem 1688. Tehdy Libuš ke kunratickému panství přikoupil Jan František, mladší syn novoměstského hejtmana Václava Karla Čebelického ze Soutic. Libuš byla jen malou vesnicí, celé 18. století čítala jen osm domů a panskou hospodu. K tomuto období se dochovalo velmi málo pramenů.\n\nStabilní katastr v roce 1843 uvádí 23 domů a 135 obyvatel. V této době se z Libuše stává známá husařská obec, z které se vyvážely husy nejen na pražské trhy, ale i do zahraničí.\n\nOsada Libuš přináležela k sousední 1,5 km vzdálené politické obci Kunratice až do dne 30. března 1930, kdy se vynesením Zemského úřadu v Praze stala samostatnou obcí politickou.\n\nV roce 1968 byla Libuš jako průmyslově-zemědělská vesnice s 1955 obyvateli připojena k Praze. Při připojení si zachovala vlastní místní národní výbor, který byl podřízen obvodnímu národnímu výboru Prahy 4.\n\nV roce 1974 byla k Praze připojena též Písnice, přitom byl zrušen její místní národní výbor a někdejší samostatná obec byla podřízena místnímu národnímu výboru v Libuši. Podle informací na stránce písnických hasičů se MNV v roce 1974 jmenoval Libuš-Písnice a teprve někdy později byl přejmenován na Praha-Libuš.\n\nKolem roku 1988 začaly být některé dosavadní působnosti ONV Praha 4 přenášeny na MNV Praha-Modřany. V letech 1995–2001 bylo území městské části Praha-Libuš společně s územím městské části Praha-Kunratice v rámci patnáctiobvodového členění zařazeno do rozšířeného správního obvodu sousední městské části Praha 12, tedy původní m. č. Praha-Modřany. Současně městská část Praha-Libuš měla působnost například stavebního nebo živnostenského úřadu pro své území i pro území městské části Praha-Kunratice.\n\nPři další správní reformě od roku 2002 o tyto nadstandardní kompetence přišla a stala se jednou z 35 „malých“ městských částí, jejichž správní obvody nepřesahují vlastní území; dosavadní nadstandardní kompetence přenesené působnosti pro její území převzala Praha 12, zatímco působnost pro Kunratice převzala městská část Praha 4.\n\nDne 6. března 2007 rada městské části vyjádřila souhlas s návrhem na změnu názvu městské části Praha-Libuš na \"Praha - Libuš-Písnice\" (podle jiných údajů na \"Praha-Libuš-Písnice\"), název opakovaně navrhovaný některými občany.\n\nK platnosti tohoto názvu by jej muselo schválit zastupitelstvo hlavního města Prahy jako novelu Statutu hlavního města Prahy. Zastupitelstvo ani rada hlavního města Prahy dosud nezveřejnily informaci o tom, že by takový návrh obdržely nebo měly v plánu projednávat.\n\nAčkoliv zdánlivě jsou Libuš a Písnice od sebe odděleny nezastavěným pásem v úrovni Kunratické spojky, ve skutečnosti jižní část souvislé zástavby (jižně od ulice Výletní) již patří k Písnici.\n\nJádro Libuše se nachází podél ulice Libušské, zejména poblíž křižovatek s Dobronickou ulicí (kde je i úřad městské části a pošta Praha 413) a s Meteorologickou ulicí. Poblíž centra Libuše je i hotel Cham, nedaleko jihovýchodně hotel Libuš.\n\nNa severovýchodě Libuše, na pomezí Libuše a Lhotky (do obou zasahující), se nachází část s historickým názvem Jalový Dvůr nebo Jalové Dvory. V 18. a 19. století je zmiňována jako osada, podobně jako blízké Nové Dvory, které k Libuši nepatří.\n\nK Libuši patří i severozápadní výběžek území obklopený územím Kamýku a se zbytkem území Libuše spojený jen úzkým proužkem překračujícím Novodvorskou ulici. Tento výběžek je vymezen na severu ulicemi Šatrova, K hájovně a U vodojemu, na jihozápadě půlkruhovou ulicí K lesu a ulicí Smotlachovou.\nV jihozápadní Libuši se nachází Základní škola Meteorologická (jižně od stejnojmenné ulice). Poblíž je hřiště FSC Libuš. Na jihu Libuše, u hranice s Písnicí, je sokolovna jednoty Sokol Libuš.\n\nNa území Libuše je v severozápadní části zahrádkářská osada mezi ulicemi K lesu a U zahrádkářské kolonie. Další zahrádkářské osady poblíž Jalového Dvora mezi ulicemi Božejovická a Drůbežářská ustoupily nové výstavbě.\n\nV jihozápadní části území Libuše pramení Libušský potok, v mapách někdy zaměňovaný s Písnickým potokem, s nímž se na hranici Libuše a Modřan stéká. Libušský potok je pod soutokem již na území Modřan. Do této části Libuše zasahuje přírodní památka Modřanská rokle i přírodní park Modřanská rokle – Cholupice.\n\nV jihovýchodní části na území Libuše zasahuje průmyslová zóna Kunratic (s původním místním názvem Paběnice) a Písnice. Konkrétně zejména areál Vodních staveb a dřívějšího písnického masokombinátu, i když ten leží větší částí v katastru Písnice.\n\nSe jménem Libuše bývaly či jsou spojeny objekty, které se nacházejí zčásti nebo zcela mimo katastrální území Libuš.\n\nSídliště Lhotka-Libuš leží na území Kamýku, před zřízením tohoto nového katastrálního území v roce 1988 leželo na území Lhotky a Modřan.\n\nMasokombinát Písnice (Masospol Písnice a. s.) se dříve označoval jako \"Masokombinát Libuš\". Jeho hlavní část leží v Písnici a jen menší části na severu zasahují do Libuše a Kunratic.\n\nRovněž meteorologická observatoř Českého hydrometeorologického ústavu spadající od roku 1988 do nového katastrálního území Kamýk (a předtím do Modřan) bývala dříve označována podle nejbližší obytné zástavby jako libušská a dodnes se autobusová zastávka u ní jmenuje \"Observatoř Libuš\".\n\nDopravní páteří Libuše i Písnice je Libušská ulice, součást trasy Krč – Dolní Břežany. Kolmo z ní odbočují Dobronická ulice na východ do Kunratic a o něco jižněji Meteorologická ulice kolem jižního Kamýku do Modřan.\n\nDopravní spojení je zajišťováno autobusovou linkou č. 113 a dalšími linkami směrem do Krče a Michle na linku metra C ke stanici \"Kačerov\" a do stanice metra B Smíchovské nádraží, linkou č. 165 na východ do Kunratic a Jižního Města a na západ do Modřan, Zbraslavi a Radotína.\n\nV budoucnu by měla Libuš s centrem města spojovat nová trasa D pražského metra, která by měla od Krče vést přes Libuš do severní části Písnice, kde by měla mít i depo. Současně by do oblasti Libuše měla být prodloužena i stávající tramvajová trať do Modřan.\n\nMeteorologická stanice \"Praha-Libuš\" Českého hydrometeorologického ústavu sídlí od roku 1970 na katastrálním území Kamýku (adresa Gen. Šišky 1). Její budova z let 1973–1979 s bývalou radarovou věží (Libušská observatoř) je dílem architekta Karla Hubáčka. Provádí se zde celá řada měření a pozorování a také aerologická měření atmosféry sondami vypouštěnými pomocí balónů.\n\n"}
{"id": "137880", "url": "https://cs.wikipedia.org/wiki?curid=137880", "title": "Lipany (Praha)", "text": "Lipany (Praha)\n\nLipany () jsou městská čtvrť a katastrální území o rozloze 58,23 ha, rozkládající se na okraji jihovýchodního cípu hlavního města Prahy, od 24. listopadu 1990 součást městské části Praha-Kolovraty. Jsou zde evidovány 4 ulice a 50 adres. K Praze byly připojeny již jako součást obce Kolovraty roku 1974.\n\nNázev Lipany pochází od lip. Vesnice byla založena před rokem 1325, v Deskách zemských je toho roku jako soudce zapsán Havel z Lipan. Nacházely se zde tři lánové statky, které zpočátku patřily různým vrchnostem. U nich byl před rokem 1352 postaven kostel svatého Martina s farou, který sloužil i pro obyvatele nedalekého Kuří. Během třicetileté války byl poškozen a přišel o tři zvony. Fara byla vypálena a nebyla již obnovena.\n\nUsedlosti čp. 1 a 3 patřily od roku 1364 k johanitské Uhříněvsi, statek čp. 1 přešel za husitských bouří do majetku zemanů Tatků z Kuří. Statek čp. 2 patřil od založení vsi až do roku 1751 spolu s polovinou Kuří pražskému purkrabství.\n\nJako součást správní obce Kolovraty byly Lipany od poloviny 19. století. Místní samosprávu ztratily za druhé světové války. Z Lipan byli tři z pěti sedláků nuceně s rodinami vysídleni do pohraničí.\n\nV době komunismu byl v Lipanech schováván velký pomník Antonína Švehly. Ukryt byl ve staré studni statku Rathouských čp. 3. Na jeho záchraně se v lednu 1949 podíleli místní obyvatelé Bohumil Řehák a Milan Rathouský. Jako mladíci ze selských rodin jej tajně dopravili pomocí traktoru přes zamrzlý mlýnský rybník. Pomník byl po roce 1990 opět instalován v Říčanech. \n\n\n"}
{"id": "137882", "url": "https://cs.wikipedia.org/wiki?curid=137882", "title": "Lipence", "text": "Lipence\n\nLipence () jsou katastrální území v Praze, tvořící území městské části Praha-Lipence. Je zde evidováno 50 ulic a 869 adres. Žije zde přes dva tisíce obyvatel.\n\nLipence leží větší částí území na nivě na pravém břehu Berounky v západní části nejjižnějšího výběžku Prahy. Na východě a severovýchodě sousedí s pražskou čtvrtí Zbraslav, na severozápadě a západě tvoří Berounka hranici s Radotínem a Černošicemi, na jihu sousedí s lesními partiemi katastrálního území obce Jíloviště na severním úbočí vrchu Cukráku.\n\nV poslední době se do této části Prahy stěhuje stále více lidí, zvláště mladších rodin, a probíhá výstavba rodinných domků, silně využívány jsou i rekreační objekty v chatových osadách, z nichž nejznámější je osada Kazín u stejnojmenného skalního ostrohu u Berounky. Důvodem přílivu obyvatel i rekreantů je kromě nižších cen méně narušené prostředí, nezastavěné přírodní plochy i blízkost lesů (severní část Brd – Hřebeny) i relativně nespoutaná Berounka.\n\nPrvní záznamy o části Lipany pocházejí z roku 1115, kdy český kníže Vladislav I. daroval právě zakládanému kladrubskému benediktinskému klášteru lipanského poddaného jménem „Ten“ („Těn“) i s pozemkem. Část obce, zvaná Lipenec (Lipenetz, Lipence), patřila nejprve ostrovskému klášteru, záznam z roku 1268 už o ní píše jako o majetku biskupství pražského, které ji patrně získalo směnou nedlouho předtím. V roce 1292 daroval král Václav II. osady Lipenec a Lipany nově založenému cisterciáckému klášteru Aula Regia ve Zbraslavi. Jemu po většinu doby patřily až do reforem v roce 1785, kdy se staly majetkem Náboženského fondu. Pak vystřídaly několik majitelů.\n\nZáklad dnešní obce Lipence vznikl v polovině 19. století spojením dvou historických obcí, obce Lipenec (včetně osady „pod Kyjovem“) a obce Lipany s panským hospodářským dvorem. Nějakou dobu patřila k Lipencům i osada Báně (ta se dnes jmenuje Baně, patří ke Zbraslavi a je od Lipenců odříznuta dálnicí D4) a osada Lhotka, dnes již zaniklá (připomíná ji název ulici či spíše celé chatové osady Na Lhotkách, v jižní části území městské části). Dodnes jsou součástí Lipenců Dolní Černošice (původně “Na Bluku”) a rekreační oblast Kazín.\n\nRoku 1950 byla obec Lipany sloučena s obcí Lipence do obce Lipence v tehdejším okrese Praha-jih. V roce 1974 byly Lipence zákonem č. 31/1974 Sb. připojeny z okresu Praha-západ k obvodu Praha 5 hlavního města Prahy.\n\nZnak a prapor mají Lipence od roku 2003. Naznačené čtvrcení má symbolizovat čtyři historické části území Lipenců: Lipenec, Lipany, Bluk (dnešní Dolní Černošice) a Kazín.\n\nK 24. června 2014 byly hromadně pojmenovány ulice v rekreační oblasti kolem Kazína většina chat a budov však má stále registrovány původní adresy s názvem „Kazín“.\n\nSamotná původní vesnice Lipence leží podél ulice Jílovišťské, Lipany podél ulice Černošické (nejzápadněji, u otočky autobusu, do cca do roku 2010 stál bývalý panský dvůr Lipany). Dnes se zástavba táhne i podél ulice Josefa Houdka (lokalita Pod Kyjovem). V blízkosti hlavní ulice je kaple, úřad městské části a restaurace U Lišků, nedaleko mateřská a základní škola i pošta. Ze Smíchova a Zbraslavi sem jezdí už od konce 70. let autobusová linka 241 ze Smíchova přes Zbraslav. Jižně od Černošické ulice je čtvrť novějších vilek a rodinných domků.\n\nV severovýchodní části katastrálního území Lipence, v lokalitě Buda, ve značné vzdálenosti od vlastní zástavby Lipenců, je u silničky „K Radotínu“, která tvoří hranici Lipenců a Zbraslavi a vede od zbraslavského Peluňku do Radotína, rozsáhlý areál, původně zemědělský, který je dnes znám jako Velkotržnice Lipence. Tato tržnice byla založena v roce 1991 a je zaměřena na velkoobchod s rychle se kazícím zbožím, potravinami, suchými plody, rybami a plody moře, květinami a podobně. V blízkosti velkotržnice je golfové hřiště.\n\nPodél Berounky je rozsáhlý, asi kilometr široký a přes tři kilometry dlouhý nezastavěný pás luk v záplavovém pásmu, na mapě pojmenovaných pomístními názvy Buda, U pěšinky, U topolů, Na Vystrkově, V hlavách, Na stavidlech, Pod oborou, Na ovčácké, Na ohradě, Na drahách, Na kamení a Jesemanka. Od vsi Lipence jej odděluje Lipanský potok, tekoucí při severním okraji zástavby směrem ke Krňáku, slepému rameni Berounky ve Zbraslavi.\nV západní části katastrálního území Lipence, obklopeny obloukem Berounky, leží Dolní Černošice (původně nazývané Bluk nebo Na Bluku), jejichž jádrem je Blukský mlýn, ostatní zástavba má převážně charakter chatové osady. Z Dolních Černošic vede přes řeku lávka pro pěší a cyklisty k železniční zastávce do města Černošice. Několik původních zemědělských usedlostí Dolních Černošic se nachází asi půl kilometru severovýchodně od chatové části.\n\nJižní část katastrálního území Lipenců je chatovou oblastí. Pás domků a pak jižněji již jen chat je roztroušen podél Jílovišťské ulice, vedoucí z centra Lipenců směrem k vrcholu Cukráku, poblíž něhož na samé hranici území Prahy-Lipenců s územím Jíloviště navazuje ulice mimoúrovňovou křižovatkou na Strakonickou výpadovku (silnici I/4) a na jižní konec řídké zástavby zbraslavských Baní.\n\nPás chatových osad je podél jižní hranice Lipenců, souběžně s okrajem lesů brdských Hřebenů. Tyto lokality se označují názvy \"Na Lhotkách\", \"Údolí Hvězd\" a \"Obsiny\" a plynule navazují na chatovou osadu Kazín u břehu Berounky, s výletní restaurací Tornádo a dále pak na známou osadu Pumpahoma s restaurací zvanou U Kubíčků. V těsné blízkosti, avšak již těsně mimo území Lipenců, je zajímavý skalní ostroh, kam legendy, pravděpodobně mylně, umístily sídlo kněžny Kazi. Od Kazína jezdí přes Berounku přívoz do osady Pod Kazínem v Černošicích-Dolních Mokropsech.\n\nPo západním okraji území Lipenců vede z Černošic přes Dolní Černošice do Kazína žlutě značená pěší turistická trasa č. 6015 k Cukráku. Při severním okraji obce vede mezi Zbraslaví a Radotínem červeně značená pěší trasa č. 0001, po níž vede evropská dálková trasa E 10 a Svatojakubská cesta I  24.\n\nZe Zbraslavi přes Peluněk, staré Lipence a Dolní Černošice vede cyklistická trasa Pražské kolo (č. 8100, nově A50), u Peluňku z ní odbočuje podél velkotržnice do Radotína cyklotrasa A11, ve Zbraslavi a v Radotíně se tyto cyklotrasy napojují na páteřní trasy A1 a A2 podél Vltavy a Berounky. Dálková cyklotrasa č. 3 vedla původně z Radotína do Černošic přes Lipence, v budoucnu však má zůstat na levém břehu Berounky a do Lipenců vůbec nezajíždět.\n\n"}
{"id": "137883", "url": "https://cs.wikipedia.org/wiki?curid=137883", "title": "Lochkov", "text": "Lochkov\n\nLochkov () je katastrální území a od 24. listopadu 1990 pod názvem Praha-Lochkov také městská část na jihozápadě hlavního města Prahy. Je zde evidováno 18 ulic a 234 adres. Žije zde přes 600 obyvatel.\n\nK Praze byla původně samostatná obec připojena roku 1974 a začleněna do městského obvodu Praha 5. 24. listopadu 1990 byla ustavena samostatná městská část Praha-Lochkov.\n\n\n\nLochkov sousedí na jihu a na západě s Radotínem, na severu se Slivencem a na východě s Velkou Chuchlí.\n\n"}
{"id": "137886", "url": "https://cs.wikipedia.org/wiki?curid=137886", "title": "Jesse Sullivan", "text": "Jesse Sullivan\n\nJesse Sullivan je známý díky operaci plně robotického ramene, které je nepřímo napojené na jeho nervový systém přes svaly, které mu zbyly, takže ji může do jisté míry ovládat pouze myslí jako běžnou paži. Jde o průlomové použití bioniky v protetické praxi.\n\nJeho bionická paže je prototyp vyvinutý v Chicagském rehabilitačním institutu a liší se od ostatních protéz tím, že místo systémů táhel apod. používá počítače, které dokážou uskutečnit mnohem širší množství složitých pohybů. Je to také první prototyp, který dovoluje nositeli cítit tlak.\n\nJako elektrikář se Jesse Sullivan nešťastnou náhodou dotkl vodiče pod napětím mezi 7000 až 7500 voltů. V květnu 2001 mu pak musely být obě ruce amputovány až k ramenům. Sedm týdnů po amputaci získal Jesse Sullivan odpovídající bionické protézy od doktora Todda Kuikena z Chicagského rehabilitačního institutu.\n\nPůvodně byly napojeny na nervová zakončení na obou stranách, ale u Jesse se vyvinula hypersenzitivita, což mu působilo velké obtíže v oblastech ramen. Jesse Sullivan podstoupil operaci, při které byly nervy, které původně vedly do jeho paže, převedeny na hruď. Senzory nyní snímají nervové podněty z těchto nových nervových zakončení.\n\nZatímco se prototyp vylepšuje, Jesse Sullivan používá k denním potřebám svůj starší model.\n\n\n"}
{"id": "137887", "url": "https://cs.wikipedia.org/wiki?curid=137887", "title": "Robert Tools", "text": "Robert Tools\n\nRobert Tools (31. července 1942 – 30. listopadu 2001) byl první člověk na světě, který nosil v hrudi soběstačné umělé srdce. Samotná operace proběhla 2. července 2001. Žil dalších 151 dní bez organického živého srdce. Dr. Joseph Fredi z nemocnice Svatého Tomáše v Nashville byl duchovním otcem projektu. Šlo o průlomové použití bioniky v praxi.\n"}
{"id": "137888", "url": "https://cs.wikipedia.org/wiki?curid=137888", "title": "Claudia Mitchell", "text": "Claudia Mitchell\n\nClaudia Mitchell je první žena, která byla vybavena bionickou paží. Jde o průlomové použití bioniky v protetické praxi.\n\nJejí umělá paže je prototyp vyvinutý v Chicagském rehabilitačním institutu a je zatím (srpen 2006) nejpokročilejší protetická horní končetina a liší se od ostatních také tím, že nevyžaduje žádné další implantáty. Její paže má hodnotu 4 milionů amerických dolarů.\n\n"}
{"id": "137895", "url": "https://cs.wikipedia.org/wiki?curid=137895", "title": "Liptov", "text": "Liptov\n\nLiptov je historické území na středním Slovensku, pod Vysokými Tatrami, na horním toku Váhu. \n\nOd 14. století byl Liptov samosprávným celkem, svůj název má podle stejnojmenného hradu, kde sídlil i župan. Centrum celé oblasti se roku 1677 přesunulo do města Liptovského Mikuláše. Mezi lety 1780 až 1790 byl spojen s Oravou, dále do roku 1918 existoval ale jako jedna z 64 žup Uherska. Jako administrativní celek zanikl až při novém členění Československa v roce 1922. \n\nVzhledem k oddělení tohoto území od zbytku tehdejšího Uherska horami, se zde vyvinula kultura mírně odlišně, než ve zbytku země. Tradici má například vorařství na Váhu, kde se dnes rozvíjí rovněž moderní sporty – např. raftování. Dnes má také velký význam turistika a rekreace, hlavně na přehradě Liptovská Mara.\n\n\n"}
{"id": "137898", "url": "https://cs.wikipedia.org/wiki?curid=137898", "title": "Kriváň", "text": "Kriváň\n\nKriváň je s výškou 2494 m n. m. jeden z nejvyšších vrcholů Slovenska. Nachází se ve Vysokých Tatrách, jako jejich první vrchol od západu. Byl neoficiálním symbolem Štúrovců, kteří na něj v 19. století konali výstupy, a stal se také i symbolem národním.\n\nV letech 1960 až 1990 byl Kriváň rovněž vyobrazen spolu s vatrou i na znaku Slovenské socialistické republiky a na státním znaku ČSSR. Nahradil tak na období téměř třiceti let tradiční slovenský znak s trojvrším a dvojkřížem, který se používá již od časů Uherska a je rovněž i na dnešním Státním znaku Maďarska. V roce 2005 bylo rozhodnuto, že bude Kriváň vyobrazen také na slovenských euromincích.\n\n\n\n"}
{"id": "137899", "url": "https://cs.wikipedia.org/wiki?curid=137899", "title": "DIAMETER", "text": "DIAMETER\n\nDIAMETER je AAA protokol (\"authentication, authorization and accounting\", česky \"autentizace, autorizace a účtovací\") používaný pro přístup k síti nebo pro IP mobilitu. Hlavní koncept tvoří základní protokol, který může být rozšířen pro poskytování AAA služeb novým přístupovým technologiím. Může pracovat jak lokálně tak i v roamingu.\n\nProtokol DIAMETER je rozšířeným následníkem protokolu RADIUS (o čemž svědčí okolnost, že \"diametr\" čili \"průměr\" je dvojnásobkem \"rádiusu\" neboli \"poloměru\"). Diameter není přímo zpětně kompatibilní, ale poskytuje rozšířenou cestu pro RADIUS. Hlavní rozdíly protokolu DIAMETER oproti protokolu RADIUS jsou:\n\nZákladní protokol Diameteru (anglicky \"Diameter Base Protocol\") je definován v . Určuje minimální požadavky AAA protokolu. Aplikace Diameteru (anglicky \"Diameter Applications\") mohou rozšířit základní protokol přidáním nových příkazů nebo atributů. Aplikace zde není program, nýbrž protokol založený na Diameteru. Zabezpečení protokolu Diameter je poskytováno protokolem IPSEC nebo TLS.\n\n 0 1 2 3\n\nKaždému příkazu je přiřazen kód příkazu, který se používá v obou typech zpráv – v požadavcích i odpovědích.\n\n 0 1 2 3\n\n"}
{"id": "137900", "url": "https://cs.wikipedia.org/wiki?curid=137900", "title": "René Magritte", "text": "René Magritte\n\nRené François Ghislain Magritte (21. listopadu 1898 Lessines – 15. srpna 1967 Brusel) byl belgický surrealistický malíř. Ve svém díle řešil problematiku vztahu obrazu, zobrazovaného předmětu a jeho pojmenování.\n\nMagrittovo rodiště Lessines je malé město v Henegavsku. Jeho otec, Léopold Magritte, zde byl krejčím, matka Adeline modistkou. Manželům se postupně narodili ještě dva další synové, Raymond (* 1900) a Paul (* 1902). Rodina se v době Magrittova dětství často stěhovala, neopustila však oblast hnědouhelné pánve. Roku 1910 žila v Chatelet, kde se René Magritte začal malbě a kreslení pravidelně věnovat. Zde také v roce 1912 jeho matka spáchala sebevraždu – utopila se v řece Sambre. René viděl, jak utonulou až po několika týdnech vytahovali z vody. Přes obličej měla přetaženou košili a někteří kritici se proto domnívají, že tento zážitek se odráží v Magrittových obrazech milenců se zahalenými obličeji. Následujícího roku po matčině sebevraždě se rodina přestěhovala do blízkého Charleroi. Magritte se v té době stává vášnivým návštěvníkem kina a čtenářem. Byl zaujatý zejména knihami Roberta Louise Stevensona, Edgara Allana Poa či Gastona Lerouxe. Jeho nejoblíbenější filmovou postavou byl Fantomas. Imponovala mu jeho postava člověka bez identity, konajícího proti zavedenému řádu a uctívaného právě pro své zločiny. V Charleroi na trhu se v roce 1913 seznámil s o tři roky mladší Georgette Bergerovou († 1986), s níž se náhodou roku 1920 opět potkal v Bruselu. Dva roky nato si tuto ženu, která mu stála modelem pro mnohé z jeho obrazů, vzal.\n\nV letech 1916–1919 studoval na Královské akademii múzických umění v Bruselu. Již v průběhu studia na Akademii se Magrittovy obrazy objevily na některých výstavách a v uměleckých časopisech. V roce 1919 mu jeho přítel Victor Bourgeois uspořádal výstavu ve své nově otevřené galerii v Bruselu. Během studií vstřebával Margitte podněty ze soudobých avantgardních směrů: kubismu a futurismu. Protože malováním se neuživil, pracoval od roku 1921 jako kreslíř v továrně na výrobu tapet a přivydělával si návrhy plakátů a reklam. Stýkal se s belgickými surrealistickými literáty Marcelem Lecomtem, Camille Goemansem, E. L. T. Mesensem, Paulem Nougé, Louisem Scutenaire, malířem Victorem Servranckxem a hudebním skladatelem André Sourisem. Ti ustavili \"Společnost tajemství\", k níž Magritte v roce 1926 přistoupil. Je to období jeho intenzívní práce: Jen v roce 1926 namaloval Magritte kolem 60 obrazů.\nV roce 1927 se Magritte rozhodl usadit se v centru surrealismu, v Paříži. S Bruselem se rozloučil v dubnu první samostatnou výstavou (nepočítáme-li amatérsky připravenou studentskou) v galerii Le Centaure. V říjnu toho roku odjel do Francie a spolu s manželkou se usadili v Le Perreux-sur-Marne, pár kilometrů východně od Paříže. Až do svého návratu do Bruselu se zúčastňoval pravidelných setkání pařížské surrealistické skupiny v Café Cyrano na Place Blanche. André Breton i Paul Eluard Magritta znali; od roku 1925 se spolu s Mesensem, Arpem, Picabiou, Schwittersem, Tzarou a Rayem podílel na vydávání časopisů \"Œsophage\" (Jícen) a \"Marie\".\n\nHned od počátku svého pařížského pobytu o sobě Magritte dával vědět. V roce 1928 se zúčastnil skupinové výstavy surrealistických umělců v galerii, kterou si v Paříži otevřel jeho belgický přítel Goemans. Roku 1929 poznal v Paříži Salvadora Dalí. Léto toho roku pak strávil spolu s ním a Joanem Miró, Buñuelem, Eluardem a Goemansem v Cadaqués, katalánském letovisku pravidelně vyhledávaném umělci. V roce 1930 se podílel na výstavě surrealistických koláží v galerii Goemans, ještě téhož roku se ale vrátil domů, do Bruselu. Jako hloubavému, serióznímu a v provincii vyrostlému člověku, navíc s nejistým ekonomickým zázemím, mu nákladný život s bohémsky založenými pařížskými přáteli příliš nevyhovoval. Navíc se – dočasně – názorově nepohodl s hlavou pařížských surrealistů, André Bretonem.\n\nI v Belgii ale probíhala velká hospodářská krize, navíc zkrachoval jeho galerista, a tak byli Magrittovi bez prostředků. René proto se svým mladším bratrem Paulem založil Studio Dongo, zaměřené na reklamu. Pomohl mu i přítel Mesens, který od něj zakoupil 11 obrazů. V Bruselu v ulici Esseghem č. 135 žil Magritte životem spořádaného měšťana. Nelze ani s jistotou říci, zda maloval rád. Poté, co si obraz promyslel a zpřesnil jeho podobu pomocí malých skic, nemíval chuť dotvářet ho na plátně. Raději odcházel do své oblíbené kavárny Greenwich, kde hrával šachy. Nikoliv na takové úrovni, jako Duchamp (který v tomto odvětví dokonce reprezentoval Francii), ale prý stejně náruživě.\n\nVe 30. letech se Magrittovi podařilo definitivně prorazit i v cizině. Kromě výstav v Bruselu se jeho dílo prezentovalo na samostatných výstavách v New Yorku a Londýně, symbolické smíření s francouzskými surrealisty představovala společná výstava v galerii pařížské Pierre roku 1933.\n\nJako většina surrealistických umělců byl i Magritte levicového smýšlení. Celkem třikrát vstoupil do komunistické strany: 1932, 1936 a 1945. Pokaždé se ale jednalo o několikatýdenní záležitost. Magrittovi bylo cizí jakékoliv doktrinářství i realismus, který belgičtí komunisté v umění prosazovali. Roku 1956 obdržel Guggenheimovu cenu pro Belgii.\nV roce 1957 se Magrittovi přestěhovali do útulného domu v bruselské čtvrti Schaerbeek. Magritte zemřel 15. srpna 1967 na rakovinu slinivky. Je pochován na hřbitově v Shaerbeeku. Jeho manželka Georgette ho následovala roku 1986.\n\nDnes je chována jedna z největších sbírek Magrittova díla v Musée Magritte (tedy muzea spadajícího pod bruselské Musées Royaux des Beaux-Arts de Belgique), vytvořeného z odkazu Irène Hamoir (manželky Louise Scutenaire). Část díla a domácnost manželů Magrittových jsou vystaveny v Musée René Magritte v jejich starém domě v Jette (Brusel). Další instituce chovající důležitější malířova díla patří Museum voor Schone Kunsten v Gentu, Museum Boijmans Van Beuningen v Rotterdamu, Muzeum moderního umění (\"Museum of Modern Art\") v New Yorku a Art Institute of Chicago.\n\nJeho první obrazy z let 1918–1920 vznikaly pod dojmem kubismu a futurismu V roce 1922 mu básník Marcel Lecomte ukázal reprodukce obrazů Giorgia de Chirico. Byl to zejména jeho slavný obraz \"Píseň lásky\", který na Magritta zapůsobil. Od té doby zcela změnil náhled na malířství. Začal malovat obrazy, které měly blízko k surrealismu. Za svůj první podařený obraz v tomto duchu považoval \"Ztraceného žokeje\" z roku 1926. Jako u většiny malířů prošla i Magrittova tvorba několika vývojovými stádii. Pro dějiny výtvarného umění je ale nejvýznamnější tvorba z let 1925–1943, kdy se řadil k surrealistům. Většina umělců patřících k tomuto uměleckému směru využívá ve své tvorbě sen, podvědomí, automatismus. Magritte naproti tomu patří k těm, pro něž je prioritní myšlenka. Klade vedle sebe zdánlivě nesourodé předměty a staví je do neočekávaných souvislostí. Jeho obrazy jsou na první pohled velmi jednoduché, avšak druhý pohled nutí diváka oprostit se od konvenčního myšlení a vnímání světa. Často se zakládají na rozporu mezi předmětem a jeho zobrazením, jejich konfrontace je výsměchem racionálnímu uvažování. Příkladem může být jedno z jeho nejslavnějších děl \"La trahison des images\" (Zrádnost obrazů) – veristický obrázek dýmky, pod kterým je nápis: „Toto není dýmka“. Mohlo by se zdát, že nápis a obraz si protiřečí, ale není tomu tak. Malba je pouze obrazem dýmky, nejedná se o dýmku jako skutečný předmět. Magritte se skrze své malby snaží postihnout samotnou podstatu tvorby, jeho díla nejsou pouhým zobrazením určité věci, ale zobrazením umělcovy myšlenky a tvůrčího aktu. Důkazem tohoto pojetí může být Magrittův obraz \"Jasnozřivost\" z roku 1936, na němž vidíme malíře, před kterým leží na stole jako model vejce. Na plátně je ale pták s roztaženými křídly. Jiný obraz, \"La Reproduction interdite\" (Zakázaná reprodukce), zase ukazuje muže dívajícího se do zrcadla. V zrcadle se však odráží jeho záda, nikoliv obličej. Podobně je tomu i s výtvarným uměním: Malba není zrcadlem viděné skutečnosti, snaží se zobrazit to, co se za ní skrývá. Magrittovy obrazy jsou plné fantastična, ale i humoru, sarkasmu a vtipu. Magritte byl sečtělý v oblasti moderní filozofie. Ptá-li se, zda je slovo či výraz jediným možným pojmenováním určité konkrétní věci, a jaký je vztah mezi touto věcí a jejím zobrazením, je možné v tomto tázání spatřovat ohlas četby nejen Husserla a Heideggera, ale i Platóna.\n\nDalší tvůrčí období je vymezeno roky 1943–1948. Náhle se na Magrittových obrazech objevují prvky, které jsou známé z díla impresionistů. Plátna jsou zalitá sluncem, mají erotický nádech, paradoxní zobrazování reality však zůstává. Tento obrat byl způsoben prožitkem války. Období je nazýváno slunečním nebo renoirovským. V roce 1948 následovalo tříměsíční tzv. \"période vache\" (kravské období). Magritte paroduje manýru fauvistů, obrazy jsou extravagantní, barvy agresivní a křiklavé. Za šest neděl namaloval Magritte v tomto stylu 40 obrazů, ke kolekci sepsal katalog Scutenaire (\"Les pieds dans le plat\"). Obrazy Magritte namaloval na základě prvního oficiálního pozvání na výstavu v Paříži. Výrazně rustikální motivy obrazů a katalog psaný silně nářeční francouzštinou (spolu s názvem katalogu by bylo možné přeložit \"Šlápnout do toho\", implicitně „do hovna“) nepokrytě útočil na šovinistický pohled Pařížanů na Belgičany (byli to pro ně neotesaní sedláci). Scuttenaire později přiznal, že skutečně nechtěli Pařížany okouzlit, ale spíše pobouřit. Silně konfrontační styl periody vaché, který u Magritte ani dříve neměl obdobu, výstavou skončil a v roce 1948 se vrátil ke stylu z 20. a 30. let.\n\nMagritte byl ale činný i v jiných oblastech výtvarného umění. Působil jako ilustrátor knih i časopisů. Začátkem 40. let přispíval texty a ilustracemi do surrealistických časopisů \"L'Invention collective\" (Kolektivní invence) a \"La chaise de sable\" (Židle z písku) a do vydání Éluardovy sbírky \"Les nécessités de la vie et les conséqences des rêves\" (Nezbytnosti života a důsledky snů) z roku 1946 navrhl 12 ilustrací. V roce 1948 doprovodil 77 ilustracemi Lautréamontovy \"Zpěvy Maldororovy\". Prosadil se i v oblasti nástěnné malby. Z 8 obrazů, opakujících známé motivy z jeho předchozích pláten, je složena jeho výzdoba jídelny kasina v Knokke-le-Zoute. Realizace tohoto Magrittova návrhu, nesoucího název \"Začarovaná říše\", byla provedena roku 1953. Pro Palais des Beux-Arts v Charleroi, kde prožil podstatnou část mládí, navrhl roku 1957 nástěnný obraz \"Nevědoucí víla\". Rovněž nástropní výzdoba Královského divadla v Bruselu je jeho dílem. Na konci života se letmo dotkl i sochařství. Bylo to v důsledku revmatismu, který mu neumožnil malovat. V roce 1967 ještě stačil vytvořit a signovat 8 voskových modelů pro plastiky na motivy svých obrazů. Odlévaly se ve Veroně, jejich výslednou podobu už Magritte nespatřil.\n\nMagritte také v několika různých obdobích formuloval svoje umělecké zásady písemně. Spolu s malířem Victorem Servranckxem sepsali roku 1922 manifest s názvem \"Čisté umění – obrana estetična\". Dva roky nato uveřejnil časopis \"391\", vydávaný Francisem Picabiou, jeho \"Aforismy\". V roce 1929, v době svého pařížského pobytu, mu v časopisu La révolution surréaliste vyšel článek \"Slova a obrazy\". Do novin belgické komunistické strany \"Le Drapeau rouge\" (Rudá vlajka) napsal oslavný článek o malíři Jamesi Ensorovi. Do katalogu své bruselské retrospektivy z roku 1954 přispěl autobiografií. V 60. letech spolupracoval s belgickým časopisem \"Rhétorique\".\nProtože na reprodukce Magrittova díla nemá Wikipedie licenci, lze se s jeho obrazy seznámit na některém z externích odkazů.\n\n\n\nMalíř byl námětem několika dokumentárních filmů. První z nich s názvem \"Magritte ou La leçon de choses\" (Magritte neboli lekce předmětu) natočil ještě za jeho života v roce 1960 belgický režisér Luc de Heusch. Další s názvem \"Monsieur René Magritte\" je dílem Adriana Mabena a vznikl roku 1978. Zatím poslední, \"Magritte, le jour et la nuit\" (Magritte, den a noc), režíroval roku 2009 Henri de Gerlache. V roce 1946 natočil s manželkou a přáteli několik krátkometrážních filmů.\n\nMagrittovo dílo přirozeně nacházelo ohlas mezi českými surrealisty. K Magrittovu vidění světa měl blízko Jindřich Štýrský. Stejně jako belgického malíře i jeho fascinovala postava Fantomase, i on ilustroval Lautréamontovy \"Zpěvy Maldororovy\". S Magrittem má Štýrský společné motivy na některých svých obrazech, jako je např. \"Sen o rybě\" nebo \"Trauma zrození\". Na obrazech obou umělců se objevují oko a ucho nikoliv jako orgány vnímání konkrétního jedince, nýbrž prostředky nazírání univerza. Podobně jako Magritte se i Štýrský zabýval relací mezi vizuální představou a slovem, které ji pojmenovává.\n\nZřejmě z Magrittova obrazu \"Milenci\" z roku 1928 vyšel sochař Vincenc Makovský, když v roce 1933 vytvářel plastiku \"Dívka s děckem\". Sedící dívčí postava, symbol Madony, má rouškou zahalenou tvář i vrchní část těla, tak jako je tomu na několika variacích zmíněného Magrittova obrazu.\nMagritte rezonoval i v tvorbě Toyen. Například její obraz \"Nebezpečná hodina\" (1942), na němž vyrůstá ptačí dravec s lidskýma rukama, patří do myšlenkového okruhu Magrittových obrazů \"Le Domaine Arnheim\" z roku 1938, kde toto ptačí monstrum splývá s pohořím. Na Magrittovo dílo navazovali i fotograf Václav Zykmund a v určitém období Mikuláš Medek. K Magrittově tvorbě měl blízký vztah i Karel Teige.\n\n\n\n"}
{"id": "137902", "url": "https://cs.wikipedia.org/wiki?curid=137902", "title": "Konvergence", "text": "Konvergence\n\nKonvergence (z lat. \"con-vergere\", ohýbat k sobě) je pojem označující \"sbíhání\", \"sbíhavost\", \"sbližování\", popř. vývoj, který vede ke sblížení. \n\nO daných vlastnostech, které se sbližují, říkáme, že konvergují. Objekty, procesy, vlastnosti apod., které se účastní konvergence, označujeme jako konvergentní (výjimečně též jako konvergenční), např. konvergentní řada v matematice. Opakem konvergence je divergence.\n\nV matematice je konvergence úzce spojena s pojmem limita.\n\n\n\n\n\n\n\nHudba\n"}
{"id": "137903", "url": "https://cs.wikipedia.org/wiki?curid=137903", "title": "Liao-ning (2012)", "text": "Liao-ning (2012)\n\nLiao-ning () je první letadlová loď námořnictva Čínské lidové republiky. Jedná se o přestavěnou původně sovětskou letadlovou loď (v sovětské klasifikaci letadlový křižník) Varjag () Projektu 1143.5 Kreml, která byla rozestavěna v polovině 80. let. Její sesterskou lodí je ruské plavidlo \"Admiral Kuzněcov\". Po rozpadu SSSR rozestavěná loď připadla Ukrajině a její dostavbě zabránil nedostatek financí. V roce 1998 byla v aukci prodána do Číny, kde měla být přeměněna v zábavní park. ČLR se však rozhodla plavidlo dokončit v modernizované podobě a využít ho pro získání zkušeností s provozem této kategorie plavidel. \"Varjag\" se tak stal první čínskou letadlovou lodí. Do služby byl zařazen 25. září 2012 pod novým jménem \"Liao-ning\". Loď dostala trupové číslo 16.\n\nLoď byla původně pojmenována \"Riga\" a její stavba byla zahájena 6. prosince 1985 v loděnici Jižní Nikolajev. Na vodu byla spuštěna v listopadu 1988 a v roce 1990 byla přejmenována na \"Varjag\". V rámci rozpadu Sovětského svazu, ke kterému došlo roku 1991, přešlo její vlastnictví na Ukrajinu. Práce na ní byly zastaveny v roce 1992, když byla loď hotova ze 70%. Původně se přitom počítalo s jejím dokončením v roce 1993. V té době byla konstrukčně hotova, ale chyběla na ní elektronika, zbraně a pohonný systém. Následujících šest let plavidlo zůstávalo stát netknuto v doku v Nikolajevě, protože probíhal spor o jeho vlastnictví s Ruskem, které si na loď činilo nárok (žádalo její bezplatné předání) a odmítalo poskytnout elektronické a řídící systémy, potřebné k případnému dokončení plavidla.\n\nV roce 1998 byla loď dána do aukce, ve které ji za 20 milionů dolarů koupila čínská firma Chong Lot Travel Agency se sídlem v Macau. Ta prohlašovala, že z lodi vybuduje plovoucí zábavní park kotvící v Macau. Podmínky kontraktu přitom zakazovaly využití plavidla pro vojenské účely. Ukrajina navíc z lodě demontovala veškeré vybavení potřebné k jejímu bojovému užití. Loď však byla místo toho v letech 1999–2002 odtažena do čínského přístavu Ta-lien, kde byla dostavěna pro službu v čínském námořnictvu. Odtažení plavidla trvalo několik let, protože \"Varjag\" čekal plné tři roky na povolení tureckých úřadů k proplutí úžinou Bospor. Důvodem byla obava z nehody obrovského plavidla, které nemělo ani kormidla, ani vlastní pohonný systém. Turecko proplutí umožnilo až po intervenci čínské vlády. \n\n\"Varjag\" byl dopraven do loděnic Dalian (součást CSIC – China Shipbuilding Industry Corporation), které byly vybrány pro jeho dostavbu. Od června 2005 loď pobývala v suchém doku, kde byly z jejího trupu odstraněny nečistoty. V dubnu 2009 byl \"Varjag\" přesunut do jiného suchého doku, kde probíhala instalace pohonného systému a dalších velkých konstrukčních celků. Instalace elektroniky začala koncem roku 2010. V březnu 2011 byly prakticky dokončeny práce na velitelském ostrově lodě. V červenci 2011 přitom čínské námořnictvo potvrdilo, že letadlovou loď hodlá využít především k výcviku.\n\nNa svou první čtyřdenní zkušební plavbu \"Varjag\" vyplul v 10. srpna 2011. Do května 2012 loď absolvovala šest sérií námořních zkoušek. Sedmá a osmá plavba proběhla v červnu 2012 a v červenci téhož roku proběhl zatím nejdelší test, během kterého z paluby lodě poprvé operovaly palubní letouny. V listopadu 2012 pak bylo provedeno první přistání čínského letounu na palubě zmíněné lodě. Jednalo se o stíhací letoun J-15.\n\nKonstrukce projektu 1143.5 počítala s plavidlem o standardním výtlaku 55 000 tun, plném výtlaku 67 500 tun a rozměrech 304,5 x 72 x 10,5 metru. Letadla měla operovat z úhlové paluby o délce 230 metrů, přičemž by startovala pomocí skokanského můstku na přídi (katapult se SSSR nedařilo vyvinout). Palubu a podpalubní hangár spojovala dvojice výtahů. Celkem loď měla pojmout 52 letadel a vrtulníků. Loď měla nést silnou výzbroj, typickou pro sovětské letadlové křižníky. Údernou výzbroj tvořilo dvanáct těžkých nadzvukových protilodních střel P-700 Granit (v kódu NATO SS-N-19 Shipwreck). Protivzdušnou obranu představovalo osmnáct osminásobných vypouštěcích zařízení protiletadlových řízených střel systému 9K95 Kinžal (celkem 192 střel), osm 30mm obranných kanónových kompletů AK-630 a šest hybridních kompletů 3K87 Kortik. K ničení ponorek lodě rovněž nesly dva raketové vrhače hlubinných pum systému RBU-12 000 UDAV-1.\n\nČína ve \"Varjagu\" získala loď v pokročilém stádiu rozpracování. Proto byla zachována její základní konfigurace letadlové lodě STOBAR – palubní letouny startují pomocí skokanského můstku na přídi (s úhlem 12°) a přistávají s použitím záchytného háku a sady brzdících lan. Na letové palubě se přitom nachází dvě startovací pozice pro letadla a deset dalších pro vrtulníky. Dle odhadů bude leteckou skupinu lodě tvořit celkem 50 strojů. Obvykle se má jednat o 26 letadel a 24 vrtulníků. Mají to být stíhací letouny Shenyang J-15 a palubní verze lehkého bojového letounu Chengdu J-10. Jejich vývoj však zdaleka není dokončen a není známo, kdy \"Liao-ning\" dostane vlastní palubní letadla. V případě vrtulníků se má jednat o transportní Harbin Z-8, Harbin Z-9, Ka-27 k protiponorkovému hlídkování a Kamov Ka-31 pro včasnou výstrahu.\n\nVelkých změn doznalo složení výzbroje, která je umístěna na sponzonech na okrajích letové paluby. K obraně proti vzdušnému ohrožení slouží čtyři komplety systému HHQ-10, nesoucí osmnáct protiletadlových řízených střel velmi krátkého dosahu (jedná se o zbraň podobnou západnímu systému RIM-116 RAM). Tento systém dále doplňují tři komplety typu 1030, z nichž každý nese jeden 30mm desetihlavňový rotační kanón. Plavidlo rovněž nese dva vrhače raketových hlubinných pum a šest vrhačů klamných cílů.\n\nPohonný systém pravděpodobně odpovídá původnímu projektu a tvoří ho čtyři parní turbíny, zásobované parou z osmi kotlů. Lodní šrouby jsou čtyři. Nejvyšší rychlost dosahuje 32 uzlů.\n\n\n"}
{"id": "137904", "url": "https://cs.wikipedia.org/wiki?curid=137904", "title": "Divergence (rozcestník)", "text": "Divergence (rozcestník)\n\nDivergence je pojem označující \"odchýlení\", \"odklon\", \"vzájemné vzdalování\", popř. vývoj, který vede ke oddalování, rozbíhání.\n\nO daných vlastnostech, které se oddalují, říkáme, že divergují.\n\nObjekty, procesy, vlastnosti apod., které se účastní divergence, označujeme jako divergentní (výjimečně též jako divergenční).\n\nOpakem divergence je konvergence.\n\nV matematice je divergence úzce spojena s pojmem limita.\nDále v matematice (ve vektorovém kalkulu) je divergence jistý operátor nad vektorovým polem\n\n\n\n\n\n\n\n"}
{"id": "137906", "url": "https://cs.wikipedia.org/wiki?curid=137906", "title": "Nabucco", "text": "Nabucco\n\nNabucco je název opery Giuseppe Verdiho z roku 1842. Autorem libreta je Temistocle Solera. Název opery vznikl zkrácením jména biblické postavy - krále Nebukadnesara II.\n\nPo neúspěchu své druhé opery \"Jeden den králem\" byl Verdi připraven ukončit svou skladatelskou kariéru. Libreto \"Nabucca\" mu bylo v podstatě vnuceno a proti jeho vůli jej zaujalo natolik, že se rozhodl k jeho realizaci. Obrovský úspěch této Verdiho v pořadí třetí opery znamenal jeho definitivní návrat na dráhu skladatele.\n\nAčkoliv je Nabucco teprve třetí Verdiho operou, podařilo se mu na biblický námět vytvořit velmi sugestivní dílo. V libretu ho zaujal text „Va, pensiero, sull’ali dorate“ (Leť, myšlenko, na zlatých křídlech…) a inspiroval ho ke spontánní kompozici sboru, jehož plamenná melodie a rytmus z něj učinily osvobozeneckou píseň zpívanou po celé Itálii. Celou operu pak dokončil během několika týdnů. Vášnivá hudba díla, pojednávající o osvobození Židů z babylonského zajetí, plně korespondovala s náladou obyvatelstva, zaujatého touhou po osvobození z rakousko-habsburské moci a sjednocení Itálie.\n\n\nNabucco je dramatická opera o čtyřech dějstvích. Její děj je odvozen z biblického příběhu o zajetí Židů - odehrává se v Babylónu a v Jeruzalémě zhruba v 6. století před naším letopočtem.\n\nV Jeruzalémě se židovský lid obává války s Babylonem. Velekněz Zachariáš se snaží zmenšit obavy tím, že Židé mají ve svých rukách jako rukojmí Nabukadnesarovu dceru Fenenu. Přesto obsazují babylonská vojska Jeruzalém a Fenena je osvobozena ze Zachariášových rukou židovským vojevůdcem Ismaelem, který je za to označen za zrádce. Babylonské vojsko likviduje Šalamounův chrám a Židé jsou odvlečeni do zajetí do Babylonu.\n\nAbigail se snaží intrikami získat pro sebe následnictví na babylonském trůně. Vychází však najevo, že není Nabukadnesarovou dcerou, ale pouhou otrokyní. Král určuje za následnici Fenenu, na což Abigail reaguje odhalením, že Fenena tajně vyznává židovskou víru. Král, který se snaží přesvědčit Židy i obyvatele Babylonu, aby zavrhli své bohy a uctívali jeho, je zasažen bleskem a zešílí.\n\nAbigail se zmocňuje koruny a donutí krále k rozsudku smrti nad všemi Židy (tj. včetně Feneny). Zachariáš mezi zajatými a těžce pracujícími Židy mezitím navzdory nepříznivé situaci věští brzké osvobození všech z babylonského zajetí.\n\nNabukadnesar, kterého mezitím Abigail nechala vsadit do žaláře, prosí o pomoc Hospodina, zatímco je Fenena vedena na popraviště. Je zázračně vysvobozen a popravě zabrání.\n\nV závěrečné scéně dává král zbořit Baalovy sochy, přestupuje na židovskou víru a Židy propouští ze zajetí.\n\n\n"}
{"id": "137907", "url": "https://cs.wikipedia.org/wiki?curid=137907", "title": "KTM-30", "text": "KTM-30\n\nKTM-30 (podle unifikovaného označení 71-630) je prototyp ruské tramvaje, navržené a vyrobené společností UKVZ. Na veřejnosti se poprvé objevila 20. srpna 2006.\n\nJedná se o tříčlánkový, obousměrný (dvě kabiny, dveře po obou stranách), ze 70 % nízkopodlažní vůz. Osobám se sníženou pohyblivostí jsou k dispozici dvě nájezdové rampy. V tramvaji je 58 míst k sezení, která jsou, stejně jako v soupravách metra, uspořádaná podélně. Tramvaj je navržena pro rychlodrážní provoz v Moskvě. Tam se nachází také jediný prototyp, který je deponován ve Vozovně Krasnopresněnskoje.\n\n"}
{"id": "137908", "url": "https://cs.wikipedia.org/wiki?curid=137908", "title": "Parazitní letoun", "text": "Parazitní letoun\n\nParazitní letoun je typ letadla, který je přepravován jiným letounem, ze kterého je potom za letu spuštěn.\n\nParazitní letoun byl poprvé použit v roce 1916, kdy byl britský letoun Bristol Scout spuštěn z Felixtowe Porte Baby – největšího létajícího člunu svého času. Nakonec byly vyvinuty moderní proudové bombardéry, které přepravovaly plně schopné parazitní stíhačky. V některých případech, například u prototypu XF-85 Goblin, byly tyto letouny schopny se vrátit ke svému nosiči. Ale jak rostly výkony stíhaček startujících z pozemních základen, role parazitních letounů se stávala čím dál tím míň potřebnou.\n\nDalší použití zahrnují umělá kosmická tělesa, experimentální letadla a pilotované i nepilotované průzkumné letouny. Na počátku svého vývoje byly podobným způsobem vyvíjeny, testovány i přepravovány americké raketoplány Space Shuttle za pomoci upraveného letounu Boeing 747.\n"}
{"id": "137909", "url": "https://cs.wikipedia.org/wiki?curid=137909", "title": "Projekt 1143.7", "text": "Projekt 1143.7\n\nProjekt 1143.7 či též třída Uljanovsk byla plánovaná třída sovětských letadlových lodí s jaderným pohonem. Její konstrukce byla radikální modifikací předcházejícího Projektu 1143.5 s vlivem staršího nerealizovaného Projektu 1160 Orel. Plánována byla stavba dvou jednotek, po rozpadu Sovětského svazu se však práce na projektu zastavily, přičemž první jednotka byla hotova ze 45% a stavba druhé ještě ani nezačala. Vše skončilo v hutích.\n\nPráce na první jednotce \"Uljanovsk\" byly zahájeny 25. listopadu 1988, ale 1. listopadu 1991 byla její stavba z finančních důvodů zrušena. V té době byla loď hotova ze 45%. V roce 1992 byla sešrotována. Stavba druhé lodi této třídy byla zrušena ještě před založením jejího kýlu.\n\nO plánované podobě těchto lodí je k dispozici málo informací. Plavidla byla koncepčním protějškem amerických těžkých letadlových lodí. Letadla z nich měla startovat pomocí parních katapultů. Spojení s letovou palubou měly zajišťovat tři výtahy. Letový park mělo tvořit až 60 strojů. Tradičně silná měla být výzbroj samotných lodí sestávající z 16 protilodních střel P-700 Granit, 192 protiletadlových střel 3K95 Kinžal a obranné systémy AK-630 a 3K87 Kortik. Vysokou autonomii plavidel měl umožňovat jejich jaderný pohon.\n\n\n"}
{"id": "137912", "url": "https://cs.wikipedia.org/wiki?curid=137912", "title": "Miškovice", "text": "Miškovice\n\nMiškovice () jsou katastrálním územím Prahy. Je zde evidováno 19 ulic a 293 adres. Žije zde přes 1 tisíc obyvatel a je zde 361 domů. Jsou součástí městské části Praha-Čakovice.\n\n\n"}
{"id": "137913", "url": "https://cs.wikipedia.org/wiki?curid=137913", "title": "Nebušice", "text": "Nebušice\n\nNebušice () jsou městská čtvrť a katastrální území, a od 24. listopadu 1990 pod názvem Praha-Nebušice také městská část na severozápadě hlavního města Prahy, o rozloze 368,07 ha. Je zde evidováno 59 ulic a 859 adres.\n\nPrvní zmínka o vsi Nebušice je z roku 1273 a je uvedená v konfirmaci papeže Řehoře X. pro klášter premonstrátů na Strahově. Ve středověku byla tehdejší obec hlavně usedlostí vinařů, podobně jako například Dejvice. Nebušice spolu s okolními vsemi tvořily hospodářský celek panství strahovského kláštera se střediskem v Horoměřicích, který trval až do roku 1848. Nebušice (podobně jako Dejvice), byly od 15. století ovlivněny rozvojem vinařství. V Nebušicích se kolem poloviny 17. století připomínají tyto viniční usedlosti: Beránka, Malá Beránka, Špendlikářka, Kuliška, Meskomynka, Mečířka, později Jenerálka, Rohovnička, Truhlářka, Gabrielka, Velká a Malá Pachmanka. Roku 1854 k Nebušicím patřily už jen vinice Malá a Velká Pachmanka, usedlosti Šubrtka, Gabrielka, Truhlářka a Černý jehněčí dvůr. I zde je tedy, stejně jako v Dejvicích, patrný pokles počtu usedlostí již v 19. století. K Praze byla dosud samostatná obec Nebušice připojena roku 1968 jako součást městského obvodu Praha 6, přičemž zde nadále zůstal zachován místní národní výbor. Roku 1990 zde pak vznikla moderní samosprávná městská část Praha-Nebušice a místní národní výbor se přeměnil v úřad městské části. Ve 20. století se Praha-Nebušice začala rozrůstat díky autobusovému spojení, vyrostla tu celá řada rodinných domků a vilek.\n\nNa počátku 21. století probíhá rychlý rozvoj Nebušic, zejména v jejich východní částí (byť nová výstavba se začíná objevovat také i na okraji západním). Městská část tak zažívá podobný rozvoj, jako některé obce kolem metropole (například Jesenice, Hostivice, či Zeleneč), tj. výstavbou tzv. satelitních měst (zde Malá Šárka). V roce 1996 zde také byla otevřena International School of Prague.\n\n\n\n"}
{"id": "137914", "url": "https://cs.wikipedia.org/wiki?curid=137914", "title": "Fokker Dr.I", "text": "Fokker Dr.I\n\nFokker Dr.I byl německým jednomístným trojplošným stíhacím letounem používaným v 1. světové válce. Jeho konstruktérem byl Reinhold Platz a vyráběl se v továrně Anthonyho Fokkera. Stal se jedním z nejznámějších letadel 1. světové války jako letoun \"Rudého barona\", německého stíhacího esa Manfreda von Richthofen.\n\nV dubnu roku 1917 představila Royal Naval Air Service (RNAS) svůj Sopwith Triplane. Nasazení tohoto letounu bylo překvapením a rychle prokázal své lepší kvality a převahu nad tehdejšími německými stíhačkami Albatros nebo Halberstadt. Brzy se tak němečtí piloti začali dožadovat vlastního trojplošníku. Ne méně než 11 německých výrobců letadel, včetně továren Albatros, Pfalz, AEG, DFW, Schütte-Lanz a Euler reagovalo s novým návrhem trojplošníku. Většina návrhů však zůstala ve vývojových fázích a realizace v limitované výrobní sérii se dočkal pouze typ Pfalz Dr. I.\n\nFokker byl tehdy ve svízelné situaci, nové dvouplošníky D.II a D.III se příliš nepovedly a proto se ihned chopil příležitosti. Rozhodl se zúročit zkušenosti z období spolupráce s Hugo Junkersem, který prosazoval samonosné celokovové konstrukce namísto lesu drátů hodně používaných při konstrukci tehdejších letadel. Na výzvu odpověděl typem V.4, malým trojplošníkem poháněným rotačním motorem, který měl rám trupu z ocelových trubek a silná dřevěná samonosná křídla. Dosavadní používané tenké profily křídel nahradil profilem o takové tloušťce, že dostatečně silná vnitřní konstrukce nepotřebovala vyztužení dráty. Fokker však shledal na typu V.4 několik nedostatků, zejména velké síly v řízení. Místo toho aby tento prototyp předložil k typovým testům, Fokker vyrobil nový upravený prototyp V.5. Nejpozoruhodnější změnou bylo rohové vyvážení křidélek a výškových kormidel, stejně jako větší rozpětí křídel. Letoun měl také aerodynamické vzpěry křídel, které sice nebyly důležité z pevnostního hlediska, nicméně minimalizovaly jejich prohýbání.\n\nV.5 dokázal být velmi dobře manévrovatelný a o hodně lepší než prototypy nabídnuté jinými výrobci. Síly do řízení křidélek byly nízké, i když samotné křidélka ne moc efektivní. Řízení směrového a výškového kormidla bylo snadné a účinné. Rychlé zatáčky, především díky rotačnímu motoru doprava, byly usnadněny větší směrovou nestabilitou. Stoupání letounu bylo mimořádné, ale střemhlavý let pomalý a charakteristiky bezmotorového letu nevalné.\n\nPo typových testech okamžitě následovala objednávka výroby. Prototyp V.5 byl záměrně zničen při statických testech a dva předsériové exempláře označené F.I byly armádě dodány v polovině srpna roku 1917. Byly to jediné dva stroje, které měly toto značení. Další stroje, které se začaly vyrábět od října téhož roku se již označovaly jako typ Dr.I.\n\nStroje F.I (výr. č. 1729, sér. č. 102/17 a 1730, 103/17) byly dodány 28. srpna 1917 do Marckebeeke u Courtrai v Belgii Jagdgeschwader I, kterou tvořily čtyři stíhací letky Jasta 4, 6, 10 a 11. Letoun 102/17 byl nejprve přidělen Rittmeisterovi Manfred von Richthofen, od 17. září stroj převzal velitel Jasta 11 nadporučík Kurt Wolff. Na 103/17 létalo další německé letecké eso, velitel Jasta 10 poručík Werner Voss.\n\nPrvní operační let na trojplošném Fokkeru provedl již 28. srpna navečer W. Voss, první sestřel na novém stroji zaznamenal 1. září M. v. Richthofen, kdy se jeho 60. obětí stal britský pozorovací R.E.8. Již 3. září Richthofen přidal své 61. vítězství, když jeho palba zasáhla britský Sopwith Pup, za jehož řízením seděl poručík A. F. Bird.\nZa období, kdy byl 103/17 přidělen k Jasta 10, zaznamenal W. Voss 9 vítězství, některá z nich však na Albatrosech. Poslední 47. si připsal 11. září. Potom odletěl do Schwerinu ke zkouškám sériového Dr.I.\nTrojplošník č. 102/17 byl sestřelen 15. září severně od Wervicq letouny Sopwith Camel 10. squadrony RNAS, když v kokpitu letounu seděl Kurt Wolff. Druhý stroj s č. 103/17, pilotovaný Wernerem Vossem, byl sestřelen 23. září, kdy si na své konto připsal 48. vítězství. Navečer v tento den se ve svém posledním vzdušném boji sám utkal se sedmi letouny Royal Aircraft Factory S.E.5a roje B 56. squadrony Royal Flying Corps. Voss zasáhl a poškodil všechny své soupeře včetně letounu britského esa majora Jamese T. B. McCuddena, nakonec však nedokázal uniknout střelám podporučíka A. P. F. Rhys-Davidse.\n\n4. října 1917 byl na frontu odeslán prvý sériový Dr.I (115/17), který byl zařazen ke stíhací letce Jasta 15 pro jejího velitele poručíka Heinricha Gontermanna. Fokker dorazil 11. října v demontovaném stavu a už 12. října stál na letišti Jasta 15 v La Neuville, okrsku podléhajícím německé VII. pozemní armádě, připraven k letu. První let na něm vykonal z důvodu nemoci až 26. října.\n\nTrojplošníky také předvedly typické nevýhody. Byly výrazně pomalejší než tehdejší nepřátelské stíhací letouny v letové hladině i ve střemhlavém letu. Byly podstatně pomalejší než tehdejší stíhačky Albatros nebo Pfalz, které měly původně nahradit. Díky motorům Oberursel UR.II s nízkým kompresním poměrem (kopie rotačního motoru Le Rhône 9J) klesal výkon ve vysokých výškách. Jak válka pokračovala, nedostatek ricinového oleje činil provoz rotačních motorů čím dál obtížnějším. Nízká kvalita německého náhradního maziva známého jako \"Voltol\" měla za důsledek časté selhání motoru, zejména během léta 1918.\n\n30. října 1917 byli zabiti poručíci Heinrich Gontermann v La Neuville a 31. října Günter Pastor na stroji č. 121/17 od Jasta 11, když se horní nosná plocha jejich trojplošníků zhroutila za letu. Navíc sám Richthofen musel po poruše motoru nouzově přistát na stroji č. 114/17 a Dr.I musel být odepsán. Trojplošníky měly zákaz letu a bylo zahájeno vyšetřování příčiny. Idflieg usoudil, že výrobní vady, nekvalitní materiál a nedostatečná nepromokavost potahů měly za důsledek rozpadnutí žeber křídla a ulomení křidélek. Všechny dodané Dr.I se po skončení vyšetřování vrátily do továrny Fokker, kde byly na náklady firmy upraveny, včetně nově dokončených letounů. Jasta 11 se tak musela vrátit ke strojům Albatros D.V.\nZlepšením kvality kontroly výroby, obzvláště lakování nosníků a žeber křídel pro zamezení navlhnutí, byl problém do určité míry vyřešen. Idflieg umožnil návrat trojplošníků do služeb armády v listopadu 1917 a výroba byla obnovena na začátku prosince, ačkoli problémy s horním křídlem pokračovaly. Teprve 12. a 13. prosince 1917 bylo ze Schwerinu odesláno prvních 15 Dr.I s novými, zesílenými křídly (137/17, 139/17, 142/17 až 148/17, 150/17 až 154/17 a 156/17). Jasta 11 byla Dr.I vybavena začátkem ledna 1918, Jasta 6 brzy nato.\n3. února 1918 po poruše náběžné hrany a přední části žeber nouzově přistál poručík Joachim Wolff od Jasta 11 na stroji č. 155/17. Téhož měsíce poddůstojník Hübner od Jasta 36 zjistil, že se zadní část horního křídla ohnula nahoru po celém rozpětí a odtržená žebra utrhla rovněž velkou část potahu. Pilot nakonec dokázal nouzově přistát přes hrozící zhroucení celého křídla.\n13. března 1918 se vážně zranil velitel Jasta 11 Lothar von Richthofen po havárii při přistání poté, když se za letu zhroutilo horní křídlo jeho letounu č. 454/17.\n\nFokker byl opět donucen k další modifikaci horního křídla, ale už v polovině března se letounu kapitána W. Reinharda utrhla většina potahu horní nosné plochy.\nPoválečné přezkoumání ukázalo, že nejen výrobní problémy byly důvodem samovolných mechanických poškození. V roce 1929 výzkum NACA prokázal, že horní křídlo neslo 2,55 krát větší zatížení než křídlo pod ním, ačkoli byly dimenzovány na srovnatelné zatížení. K 20. dubnu 1918 přešla na Fokkery Dr.I stíhací letka Jasta 4.\n\nProblémy s trojplošníkem měly za důsledek zrušení všech větších objednávek. Výroba byla ukončena v květnu 1918 když bylo vyrobeno celkem 320 kusů letadel. Jakmile byl do služeb letectva dodán typ Fokker D.VII, dosluhující trojplošníky byly předávány dalším letkám, nebo staženy z fronty a přeloženy k domácím obranným jednotkám či leteckým školám.\n\nKdyž začala Jasta 6 a 11 zařazovat do své výzbroje Fokkery D.VII, předávala vyřazené Dr.I jednotce Jasta 5. Přestože u ní byly považovány za přechodnou výzbroj, užívala Dr.I s velkým úspěchem v květnu a červnu 1918. 4. srpna se Jasta 5, již téměř kompletně přezbrojená na Fokker D.VII, přemístila z Cappy do Moislains.\n\nBavorská Jasta 34b, které velel Robert von Greim, se základnou ve Foucaucourtu, převzala od JG I řadu trojplošných Fokkerů začátkem května 1918. Již 15. května však k útvaru přišly první D.VII, takže od začátku července měla Jasta 34b na stavu jen velmi málo Dr.I.\n\nJednotlivé kusy Dr.I sloužily u jednotek i po svém oficiálním vyřazení. Např. velitel letky Jasta 18 August Raben dokázal získat takový trojplošník pro své osobní užívání, v němž poměrně dlouho pokračoval.\n\nVelitel Jasta 7 Josef Jacobs měl v osobním vlastnictví dokonce dva černě natřené Fokkery Dr.I. První (450/17) získal 28. února 1918, který užíval do 19. října, kdy byl stroj zničen při útoku Camelů na letiště Jasta 7. Náhradní trojplošník pak nesl číslo 470/17. Válku dokončil s 41 sestřely, z nichž většinu získal na Fokkeru Dr.I.\n\nDalšími stíhacími letkami, které měly ve výzbroji Dr.I byly Jasta 2, 12, 14, 19, 26 které velel poručík Fritz Lörzer, 27 a 32.\n\nJeden z trojplošníků č. 152/17 (W.Nr. 1864) Manfreda von Richthofen se stal ozdobou nového německého muzea v Berlíně. Během 2. světové války byl evakuován do Polska k úschově. Jeho následující osud je neznámý, ale předpokládá se, že byl zničen ke konci války. Do dnešního dne se nezachoval jediný autentický exemplář.\n\n\n\n\n\nByly namontovány nad motorem, náboje se nacházely na pásech umístěných v trupu letadla.\n\n"}
{"id": "137916", "url": "https://cs.wikipedia.org/wiki?curid=137916", "title": "Nedvězí u Říčan", "text": "Nedvězí u Říčan\n\nNedvězí u Říčan () je katastrálním územím Prahy, tvořícím místní část Nedvězí u Říčan (do 30. 6. 2016 pouze Nedvězí) a městskou část Praha-Nedvězí. Leží na jihovýchodním okraji Prahy, v sousedství města Říčany, a dosud si do značné míry zachovalo venkovský charakter. Je zde evidováno 13 ulic a 97 adres. Žije zde zhruba 300 obyvatel.\n\nObec byla pravděpodobně založena v období vlády Přemyslovců, kteří vlastnili veškerý majetek na východ od Prahy k Říčanům. Nejstarší dochovaná zmínka je v soupise majetku kapituly vyšehradské z roku 1313, kde se uvádí s Hájkem za Dubčem. Jméno vsi Nedvězí (Medwes, Nedwiez, Nedwěz) bývá odvozováno z přírodního jména medvěd, ale jazykovědci připouštějí i vznik od osobního jména Medvěd.\n\nV první polovině 14. století patřilo Medvězí vyšehradské kapitule a z jeho výnosů byly vydržováni kněží-chorálníci. V roce 1364 jej vlastnili tři synové staroměstského konšela Mikuláše Planera, později převzala majetek královská koruna a roku 1419 jej Václav IV. prodal Litmírovi ze Lhotky, poté se vystřídala řada dalších majitelů. V roce 1574 patřilo ke Kolodějím. Po porážce českých stavů byl majetek Václava Šťastného Rause zkonfiskován a připadl knížeti Karlu Lichtenštejnovi a lichtenštejnskému uhříněveskému panství. V roce 1653 mělo Nedvězí pouze deset hospodářských gruntů a stavení.\n\nZa třícetileté války Nedvězí na rozdíl od mnoha okolních vsí uniklo vypálení.\n\nOd pozemkové úpravy v roce 1719 do roku 1750 bylo v Nedvězí 10 gruntů, a to ve staveních čp. 1, 2, 3, 5, 6, 7, 8, 9, 10 a 12. Krom toho byla v obci výsadní hospoda z kovárnou, zmiňovaná už v konfiskační listině z roku 1623.<ref name=\"18. a 19. č. 3/2013\">Nedvězský žurnál, 2/2013 , červen 2013, \"Nedvězí v 18. a 19. století\", str. 4–5, zdroj: \"Paměti obce Nedvězí v okres Říčanském\", Edward Hübner, Václav Hübner, 1884, redakční úpravy Jindra Svitáková</ref>\n\nJak napsal kronikář Hübner, zásluhou pokrokových hospodářů Josefa Rathouského a Františka Húbnera se ve druhé polovině 19. století objevily v Nedvězí moderní zemědělské prostředky. Od roku 1861 byly na nedvězských stráních nákladem obce systematicky vysazovány švestkové a višňové sady, avšak švestky se neuchytily a pošly. Roku 1857 byly kvůli hubení přemnožených myší orbou zúženy dosud široké meze a vykáceny plané hrušně, které na nich rostly. Ačkoliv většina staveb byla dřevěných se slaměnými střechami, jediný větší požár nastal v první polovině 18. století, kdy mu padla za oběť stavení čp. 1, 2 a kovárna čp. 23, roku 1860 pak shořela stodola čp. 9, roku 1868 došlo postupně ke třem menším požárům, z toho dva byly dílem žháře. Roku 1883 zapálil blesk obydlí čp. 24 a vážně popálil dceru majitele. Roku 1808 vyhynul téměř všechen dobytek v obci při dobytčím moru, zachován byl jen jeden vůl a jedna kráva.\n\nV minulosti býval na dnešní louce u Mýta rybník, z něhož byla voda vedena náhonem podél potoka až do vsi, kde končil nádržkou u cesty k Říčanům. Proti čp. 10 stával kdysi mlýn.\n\nRoku 1856 byl na návsi zřízen obecní rybník, roku 1862 byl u něj postaven železný kříž s pozlaceným Kristem, který byl 17. srpna 1862 posvěcen a od té doby se v neděli po 17. srpnu každoročně konala pouť, ta byla později spojována s obžínkami a odkládána na později. Roku 1871 či 1874 byl postaven kamenný most, roku 1881 lávka, roku 1884 nová silnice od Pacova ke Kolovratům. Roku 1873 najala obec prvního obecního strážníka, který byl zároveň obecním poslem, polním hlídačem a ponocným. V roce 1884 zde bylo 38 domovních čísel a 257 obyvatel.\n\nDo roku 1828 navštěvovaly nedvězské děti hlavně říčanskou a uhříněveskou školu. Roku 1828 zřídilo Nedvězí soukromou školu, kde se učilo až do roku 1839, kdy se zdejší učitel odstěhoval do Dubče. Roku 1858 byla postavena školní budova, teprve roku 1865 zde byla povolena tzv. škola exponovaná. Roku 1879 byla k nedvězské škole pro vůli nedvězských obyvatel přiškolena obec Pacov a kvůli zvýšení počtu žáků cca ze 40 na 100 měla být škola změněna na dvoutřídní, kvůli čemuž bylo obci nařízeno postavit novou školní budovu. Roku 1884 byla postavena nová, víceúčelová školní budova.\n\nRoku 1919 byl v Sadu svobody (dnes v Břízově ulici) odhalen žulový pomník se jmény 11 místních občanů padlých v první světové válce. Roku 1923 bylo slavnostně otevřeno místní muzeum, v jehož sbírkách etnografického charakteru byly zastoupeny zemědělské prvky z obcí širokého okolí; od 28. května 1955 je jeho sbírkový fond uložen v Městském muzeu v Říčanech.\n\nPři zavedení obecního zřízení v roce 1849 bylo Nedvězí součástí Kolovrat, spolu s Lipany a Tehovičkami. Zákonem z 2. února 1867 se stalo samostatnou obcí, jíž bylo až do připojení k Praze roku 1974.\n\nKromě zemědělských hospodářství a řemeslníků bývala v Nedvězí cihelna, a to v letech 1840–1850 u potoka u tehdejšího čp. 1, v letech 1872–1876 pak „ve stráňce vlevo od uličky“. V letech 1882 a 1883 se několik rodin odstěhovalo za lepším živobytím do Bulharska a do Chorvatska.\n\nRozlehlé prostranství návsi začalo být zastavováno v roce 1767 – domkem čp. 14, obecní pastouškou čp. 15 a chaloupkou čp. 16 u cesty k Pacovu. Budova úřadu byla postavena po roce 1974. Návesní rybník byl přestavěn ve vybetonovanou nádrž. Za budovou úřadu byla od druhé poloviny 70. let kruhová keramická fontána, která postupem času zchátrala; v červnu 2012 ze již po ní nebylo ani stopy.\n\nPodle sčítání lidu ke konci roku 1890 bylo v Nedvězí 41 domů, z toho 40 obydlených, a 288 obyvatel, 58 koní, 212 kusů hovězího dobytka, 50 koz a 27 oslů. Od 50. do 70. let dvacátého století mělo Nedvězí lehce přes 170 obyvatel, po roce 1980 se počet obyvatel průběžně zvyšuje. V roce 2013 bylo v Nedvězí evidováno 286 obyvatel, z toho 82 živnostníků a 2 rolníci a zemědělští podnikatelé, dále 46 obchodních společností a 10 jiných subjektů (sdružení, spolky apod.).\n\nV červnu 2013 postihla dolní část vesnice záplava z rozvodněné Rokytky. V roce 2013 pražský magistrát naplánoval rekonstrukci koryta Rokytky v Nedvězí v délce 560 metrů a ceně přes 20 milionů Kč, jejíž součástí mají být revitalizační úpravy Rokytky, vegetační úpravy, přeložky kabelů nízkého napětí, nedvězského veřejného a slavnostního osvětlení a úpravy mostu mezi ulicemi Hájová a Rokytná.\n\nCentrem vsi protéká Rokytka, její okolí je chráněno jako přírodní park Rokytka. Jihovýchodně od centra Nedvězí se nachází podél Rokytky přírodní rezervace Mýto (dříve chráněný přírodní výtvor V mejtě). Kolem roku 1985 zde byla vyznačena naučná stezka V Mejtě. Tu po jejím zpustnutí a zániku nahradila v září 2012 z iniciativy botanika Vítězslava Jaroše nová okružní naučná stezka Mýto s 6 informačními tabulemi. V rámci obnovení naučné stezky byla zřízena nová lávka přes Rokytku a obnovena stezka po levém břehu.\n\nV severní části vesnice se nacházejí tři památné stromy: dva duby letní u Pánkovy ulice směrem na Křenice a jedna lípa malolistá nedaleko na louce u Rokytky, podle obvodu kmene považovaná za druhou nejmohutnější lípu svého druhu v Praze.\n\nNedvězí nemá žádné památky typu kostela, kaple, tvrze či zámku. Kronika v roce 1884 uvádí, že protože dřívější stavby byly dřevěné, málo se jich dochovalo, a připomíná, že prý v místech studny tehdejšího domu číslo 2 kdysi stávala stará zděná zvonice, která měla podobu hradu, a při jejím bourání byl nalezen poklad.\n\nJedinou chráněnou nemovitou kulturní památkou na území Nedvězí je (od roku 2009) věžová trafostanice u Rokytky v Hájové ulici. Vzhledově není z laického hlediska nijak výjimečná, na webu městské části o ní není žádná zmínka. Trafostanice je dosud funkční (pod označením TS 4041), původní nadzemní vedení bylo ale nahrazeno podzemními kabely.\n\nV roce 2006 provedl Národní památkový ústav v Nedvězí památkový výzkum. Nejstarší zástavba leží v centrální části vsi, půdorys jejího jádra byl dotvořen až počátkem 20. století. Půdorysy statků a urbanistická struktura v historickém jádru vsi byly dobře zachovány a zástavba při cestách k sousedním obcím byla do 30. let 20. století doplněna drobnou domkářskou zástavbou. Do roku 2006 se dochovala řada hospodářských objektů zejména z období první republiky, na fasádách a v interiérech se zachovala řada původních architektonických detailů, z nichž NPÚ ocenil zejména soubor oken z počátku 20. století a další výplňové prvky, a mnoho původních konstrukcí a materiálů.\n\nV jižní části vsi se nachází rekreační komplex označený jako Motel Mejto. Východně od něj při Hájové ulici se nachází budova Vinárny Mejto, která se nabízí především na soukromé oslavy. Přímo na návsi u obecního úřadu stojí restaurace U rybníka, označená zašlým označením jako ubytovací hostinec. V severní části vsi se nachází rozsáhlý zemědělský komplex, skládající se ze zděných budov bývalého vepřína i z plechových hal.\n\nV dnešní době v Nedvězí jezdí dvě linky PID a to linka společnosti ČSAD Polkost, 227 (Háje-Nedvězí) a noční linka společnosti DPP, 906 (Háje-Skalka), v Nedvězí se nachází 3 (4) autobusové zastávky a to: Nedvězí, Hájová a Pánkova, (Říčany,p.a.Černokostelecká).\n\nPro spojení s Prahou od roku 1871 sloužila dráha císaře Františka Josefa a její nádraží v Říčanech, vzdálené od Nedvězí necelé tři kilometry. Roku 1920 byla otevřena zastávka v Kolovratech, vzdálená od Nedvězí jen necelé 2 kilometry.\n\nPoblíž Nedvězí prochází kutnohorská silnice, do roku 1998 pod číslem II/333, od roku 1998 povýšená od hranic Prahy na silnici I/2. Z Nedvězí vedou místní komunikace (dříve silnice) směrem na jih do Říčan k průmyslovému areálu, na východ do Pacova (od hranic Prahy jako silnice III/1076), na severovýchod do Křenic (od hranic Prahy jako silnice III/33314), a severozápad do Královic a na západ ke kutnohorské silnici a do Kolovrat. V západní části území Nedvězí má mezi Kolovraty a Nedvězím procházet Pražský okruh a má zde vzniknout mimoúrovňová křižovatka s kutnohorskou silnicí.\n\nCesta od Uhříněvsi vedla dříve cestou, kterou v roce 1884 zmiňuje kronikář již jen jako rokli mezi čp. 5 a 6. Voda však úvoz natolik vymlela, že cesta musela být přeložena. Hospoda s kovárnou byly při vstupu do vesnice při pravé straně. Od hospody vedla cesta dolů k dřevěné lávce přes potok. Průtah silnice od Pacova k hlavní silnici vybudovala obec v letech 1882–1884.\n\nPro obsluhu Nedvězí veřejnou dopravou dlouho sloužily jen autobusové linky jezdící po kutnohorské silnici: od roku 1929 linky Československé pošty 837 (Praha–Jevany–Kostelec nad Černými lesy) a 838 (Praha–Kostelec nad Černými lesy–Kouřim). Zastávka u Nedvězí se jmenovala „Křižovatka k Nedvězí“ či „Kolovraty – rozcestí“. Státní i soukromé autobusové linky v tomto směru, a též do Kutné Hory, Chocerad, Sázavy a dalších měst, zpočátku jezdily v Praze k Wilsonovu nádraží, později byly zkráceny do Strašnic do oblasti křižovatky Černokostelecká a poté opět prodlouženy k nové stanici metra Želivského. 24. září 2000 byla většina linek v tomto směru začleněna do Pražské integrované dopravy a odkloněna ke stanici metra Skalka, ale zároveň na nich byla zrušena zastávka na rozcestí mezi Kolovraty a Nedvězím. Po prodloužení linky metra byly zkráceny ke stanici Depo Hostivař, od prosince 2008 byly odkloněny ke stanici metra Háje.\n\nRoku 1930 byla zavedena linka 845 (Sluštice – železniční zastávka Klánovice) s jedním párem spojů, které jezdily přes nedaleké Křenice nebo přes pacovskou křižovatku. Kolem roku 1958, kdy tato linka nesla označení 01072, na ní vznikl historicky první spoj veřejné dopravy, který projížděl přímo přes vesnici Nedvězí. Roku 1974 pak vznikly první spoje projíždějící Nedvězím na lince ČSAD 10850, spojující Prahu s Černokosteleckem. 16. listopadu 1981 byla do Nedvězí zavedena autobusová linka MHD 268 ze zastávky Černokostelecká přes Uhříněves a Kolovraty, roku 1990 byla prodloužena ke stanici metra Skalka, později zkrácena k uhříněveskému nádraží. V letech 1990–1996 jezdil do Nedvězí též jediný spoj školní linky 435, z Uhříněvsi. Od 14. prosince 2008 byla linka 268 zrušena a nahrazena prodloužením linky 267 od stanice metra Háje. Nyní jezdí do Nedvězí linky 227 (přečíslování z linky 267) a noční linka 906 ze Skalky. V Nedvězí mají autobusy MHD tři páry zastávek: Pánkova (na kolovratské straně u zemědělského areálu), Hájová (v centru vsi u návsi a úřadu městské části) a Nedvězí (na pacovské straně vsi). S Říčany, Pacovem, Křenicemi ani Královicemi Nedvězí v současné době (2014) přímé spojení veřejnou dopravou nemá.\n\nK Nedvězí patří též ulice Pod Bahnivkou, přiléhající k zástavbě Říčan-Radošovic a vzdálená asi 1,5 km od vlastního Nedvězí, a asi 6 rodinných domů v této ulici. V bezprostřední blízkosti této ulice, zčásti dokonce přímo na území Nedvězí, se nachází na kutnohorské silnici autobusová zastávka „Říčany, průmyslový areál“. Přesto je zařazena pouze do vnějších pásem PID.\n\nZápadně od Nedvězí prochází elektrické vedení 110 kV od Benešova směrem k Dubči.\n\n"}
{"id": "137917", "url": "https://cs.wikipedia.org/wiki?curid=137917", "title": "Písnice", "text": "Písnice\n\nPísnice () je městská čtvrť a katastrální území na jihu Prahy, tvořící od 24. listopadu 1990 součást městské části Praha-Libuš. Byla samostatnou obcí až do připojení k Praze v roce 1974, kdy byla zároveň podřízena MNV Praha-Libuš. Je zde evidováno 42 ulic a 496 adres. Na rozloze 3,67 km² zde trvale žije asi 4 tisíce obyvatel.\n\nMezi místní staré rodinné klany patří rodina Odvárků, Kunešů, Profousů, Kafků, Blábolů a dalších.\n\nPísnice se skládá ze dvou urbanistických celků, výrazně oddělených nezastavěným pásem kolem Kunratické spojky a jejího pomyslného prodloužení. Jižní část, sestávající z rodinných domků, navazuje na historickou ves Písnici a tvoří s ní jeden celek. Severní část, zahrnující panelové sídliště Písnice i průmyslový areál bývalého masokombinátu, přiléhá z jihu k zástavbě Libuše.\n\nV Písnici je střední odborné učiliště potravinářské, základní škola Písnice a zbrojnice Sboru dobrovolných hasičů. V areálu zrušeného masokombinátu Písnice je rozsáhlé logistické, obchodní a kulturní centrum vietnamské komunity SAPA.\n\nNa území Písnice se nachází část přírodního parku Modřanská rokle-Cholupice a přírodní památky Modřanská rokle.\n\n\nHlavní komunikací Písnice je ulice Libušská, která je součástí radiální komunikace z Krče přes Libuš do Dolních Břežan. Z ní odbočuje v Písnici na východ Kunratická spojka, která vede nezastavěnými oblastmi mezi Kunraticemi a Šeberovem k Jižnímu Městu.\n\nDo staré Písnice jezdí tradičně autobusová linka 113, společně s ní též příměstské linky směrem do Dolních Břežan. Několik dalších autobusových linek končí v severní části Písnice.\n\nV blízké budoucnosti se okolí Písnice výrazně změní. Vedle bývalého masokombinátu by mělo v průběhu druhé dekády 21. století vzniknout depo a zázemí pro novou linku pražského metra D. Zároveň je zde podle územního plánu plánovaná konečná stanice Písnice.\n\nPozději tady vznikne i významná silniční spojka mezi Pražským okruhem a budoucí dálnicí D3.\n\nSkutečnost, že ve srovnání s Libuší je území Písnice podstatně větší (3,67 km² : 1,60 km²) a žije na něm (dle dat z prosince 2006) jen o něco méně obyvatel než na území Libuše (4 177 : 5 525) vedla k tomu, že dne 6. března 2007 rada městské části vyjádřila souhlas se změnou názvu městské části \"Praha-Libuš\" na \"Praha-Libuš-Písnice\" (či \"Praha – Libuš-Písnice\", informace se různí), a to na základě opakovaných návrhů některých občanů. Oprávnění změnit název městské části však přísluší Zastupitelstvu hl. m. Prahy, které dosud nezveřejnilo, že by takový návrh obdrželo či projednávalo.\n\nPodle některých informací by šlo o návrat ke stavu z roku 1974, kdy byl po připojení Písnice libušský MNV přejmenován na MNV Libuš-Písnice.\nS Písnicí sousedí na severu čtvrť Libuš, na západě Cholupice, na východě Kunratice a na jihovýchodě Hodkovice u Zlatníků (patřící do obce Zlatníky-Hodkovice) a obec Vestec u Prahy.\n\n"}
{"id": "137918", "url": "https://cs.wikipedia.org/wiki?curid=137918", "title": "Pitkovice", "text": "Pitkovice\n\nPitkovice () jsou městská čtvrť a katastrální území na jihovýchodním okraji hlavního města Prahy o rozloze 239,7 ha. Tvoří nejzápadnější část městské části Praha 22. Před rozsáhlou výstavbou v oblasti křižovatky ulic Žampionová a K Dálnici zde bylo evidováno pouze 8 ulic a 83 adres a žilo zde 197 obyvatel. Dnes zde žije přes 1 tisíc obyvatel, díky čemuž jsou po Uhříněvsi a Kolovratech nejpočetnějším katastrálním územím v Praze 22.\n\nPůvodně však mělo katastrální území Pitkovice rozlohu 248,5 ha. Historicky až do 19. prosince 2002 byly totiž součástí katastru Pitkovic i některé zastavěné pozemky o celkové rozloze 8,8 ha, které byly od 20. prosince 2002 převedeny do katastrálního území Křeslice.\n\n\nNa severu Pitkovic se nachází PP Pitkovická stráň s výskytem vzácných stepních rostlinných a živočišných druhů. Je zde také ukončena naučná stezka z Hostivaře.\n\n"}
{"id": "137919", "url": "https://cs.wikipedia.org/wiki?curid=137919", "title": "Podolí (Praha)", "text": "Podolí (Praha)\n\nPodolí () je katastrální území v Praze 4. Je zde evidováno 76 ulic a 1147 adres. Žije zde asi 13 tisíc obyvatel.\n\nPodolí je malá městská čtvrť nacházející se na pravém břehu Vltavy. Na jihu (původně samostatná ves Dvorce) sousedí s Braníkem, na severu se nachází Vyšehrad (v Praze 2, viz snímek, který je pořízen z vyšehradské vyhlídkové terasy), na levém břehu Vltavy na západě se nachází Smíchov, na východě pak na kopci místní čtvrť Pankrác, která spadá pod Nusle, a Krč v Praze 4. Tunel pro pěší propojuje pod vyšehradským bastionem (bezejmennými rohatkami proti Nuslím) Podolí v Praze 4 přímo s Nuselským údolím v Praze 2. Obec je poprvé připomínána roku 1222.\n\nPodolí (dříve Podol) se jako samostatná osada s kostelem sv. Michaela archanděla poprvé uvádí v zakládací listině královské kapituly na Vyšehradě roku 1222, kdy kapitula měla v Podolí dvůr, k němuž patřily vinice na okolních stráních. Roku 1400 vyšehradská kapitula potvrzuje, že se vinice v Podole pod horou Vyšehradem stala majetkem Duchka z Podola. Roku 1783 bylo v Podolí 50 domků, jež obývali zelináři, zahradníci a rybáři.\n\nV srpnu 1968 byli na podolském nábřeží příslušníky sovětské okupační armády zastřeleni dva patnáctiletí studenti, což připomíná pamětní deska s jejich jmény (Karel Paríšek a Karel Němec) a portréty na jednom z šestipodlažních domů z období první republiky poblíž podolské vodárny proti Veslařskému ostrovu.\n\n\n\nV rámci MHD je místní páteřní tramvajová trať vedená po pravém břehu Vltavy od Vyšehradu směrem do Braníka a Modřan, tvoří ji linky č. 2, 3, 17, 21 a noční 92. V zastávce Dvorce má svoji konečnou zastávku také linka autobusu 134, dříve zde dlouhá léta končící linka 118 nyní (2019) končí v zastávce Smíchovské nádraží. V letech 1949–1967 tudy (vyšehradským tunelem) vedla i trolejbusová linka z pražské Pankráce (od továrny JAWA Nusle) až na Václavské náměstí, která byla po zrušení nahrazena autobusy.\n\n"}
{"id": "137920", "url": "https://cs.wikipedia.org/wiki?curid=137920", "title": "Biocid", "text": "Biocid\n\nBiocid (řec. \"bio\" = život + \"cidó\" = ničím) je obecně látka používaná k hubení, tlumení nebo omezování růstu škodlivých organismů ve všech oblastech lidské činnosti.\n\nSměrnice Evropského parlamentu a Rady 98/8/EC o uvádění biocidních přípravků na trh rozděluje biocidní přípravky do čtyř kategorií a 23 typů:\n\n\nV roce 2009 předložila Evropská komise návrh nového nařízení o biocidech, která se nyní projednává na úrovní expertů členských států EU a která by měla vstoupit v platnost od 1. září 2013. Od 1.9.2013 nabylo účinku Nařízení Evropského parlamentu a Rady (EU) č. 528/2012 ze dne 22. května 2012 o dodávání biocidních přípravků na trh a jejich používání \n\n\n\n"}
{"id": "137921", "url": "https://cs.wikipedia.org/wiki?curid=137921", "title": "Přední Kopanina", "text": "Přední Kopanina\n\nPřední Kopanina () je katastrální území a od 24. listopadu 1990 pod názvem Praha-Přední Kopanina také městská část hlavního města Prahy, rozkládající se 10 km od centra při severozápadním okraji města. Větší část rozlohy zaujímají pole v blízkosti mezinárodního letiště Praha-Ruzyně, zástavba se soustřeďuje při pravé hraně údolí Kopaninského potoka. Je zde evidováno 10 ulic se 164 adresami a celkem 717 obyvatel.\n\nPrvní písemná zmínka o Přední Kopanině se vztahuje k roku 1285. Původně samostatná obec byla připojena k Praze roku 1974 a začleněna do městského obvodu Praha 6, přičemž zde nadále existoval samostatný místní národní výbor. Od 24. listopadu 1990 zde existuje samostatná městská část Praha-Přední Kopanina a do té doby místní národní výbor nese označení \"místní úřad\".\n\nV městské části se nalézá kostel svaté Máří Magdalény – původně románská rotunda z první poloviny 12. století.\n\nDalší historickou stavbou je Jezuitský dvůr na Hokešově náměstí. Dvůr vznikal postupně od 2. poloviny 17. století na místě starší tvrze.\n\nChráněnou přírodní památkou jsou odkryté geologické profily ve zdejším opukovém lomu.\n\nNejznámějším sportovním družstvem bývalé obce je fotbalový klub FC Přední Kopanina, který nastupoval i ve 4. nejvyšší soutěži. Z divize však v roce 2017 sestoupil zpět do pražského přeboru.\n\nU stropu restaurace „U Housliček“ v budově úřadu městské části se nachází Hospodský orloj – časoměrné umělecko-řemeslné mechanické zařízení visící zde od roku 2013.\n\n"}
{"id": "137922", "url": "https://cs.wikipedia.org/wiki?curid=137922", "title": "Ernani", "text": "Ernani\n\nErnani je název opery Giuseppe Verdiho z roku 1844. Autorem libreta je Francesco Maria Piave na motivy dramatu Victora Huga.\n\nJedná se o čtvrtou Verdiho operu (následující bezprostředně po \"Nabuccovi\"), která byla poprvé uvedena 9. března 1844 v Benátkách.\n\nErnani je lyrická opera o čtyřech dějstvích. Její děj se odehrává na počátku 16. století ve Španělsku.\n\nLoupežnická banda se utábořila v horách v Aragonii. Bandité opěvují a nezávislý život. Jejich vůdce Ernani je zavržený šlechtic, jehož otce, aragonského vévodu, zabil člen španělské královské rodiny. Ernani vypráví, že jeho milá Elvíra má být provdána za svého pěstouna a strýce, vévodu Dona Ruye Gomeze de Silva. Ernani a jeho druzi se rozhodnou, že Elvíru unesou.\nElvíra na Silvově hradě toužebně očekává milovaného Ernaniho, s nímž chce sdílet osud bandity. Avšak místo očekávaného milence si do Elvířiných komnat vynutí vstup přestrojený španělský král Carlos a vyznává jí lásku. Elvíra by však jej i sebe raději zabila, než aby jeho city opětovala. Vtom se objeví Ernani. V Carlosovi poznává vraha svého otce a vyzývá ho na souboj. Náhle přichází sám vévoda de Silva, jenž je odhodlán s oběma vetřelci a rivaly rovněž bojovat. Když je odhalena králova pravá totožnost, Silva prosí o odpuštění. Král jeho prosby vzápětí vyslyší, protože potřebuje jeho podporu při volbě za císaře Svaté říše římské. Ernanimu rovněž dává milost, ten ji ale odmítne a uprchne.\n\nElvíra naoko vyhověla Silvově žádosti o ruku. Zatímco sluhové připravují svatbu, prosí jakýsi poutník o přijetí. Silvův rod byl vždy vyhlášen svým pohostinstvím, a tak ani Silva neváhá a neznámého cizince příjme. Když vstoupí Elvíra ve svatebních šatech, odloží poutník svůj plášť. Je to Ernani, který se domnívá, že Elvíra zradila jeho lásku. Život pro něj ztratil smysl a žádá po Silvovi, aby jej vydal králi. Silva však odmítne. Jednou poskytnuté právo hosta pro něj znamená zákon. Silva poté spěchá, aby své sídlo zabezpečil před blížícími se královskými oddíly. Elvíra sdělí Ernanimu, že se k ní donesla zpráva o jeho smrti a ke svatbě se Silvou svolila jen proto, aby se pak u oltáře dýkou probodla. Smířený Ernani Elvíru obejme, když v tu chvíli se nečekaně vrátí Silva a při pohledu na smířený pár přísahá pomstu. Král Carlos mezitím žádá o vstup do zámku, neboť si myslí, že se v něm skrývá vzbouřenec Ernani. Silva svého soka hluboce nenávidí, čest mu však brání hosta vydat. Carlos tuší, že Silva Ernaniho chrání, a hrozí mu mučením. Silva zůstává neoblomný a Carlos tedy odvádí Elvíru jako rukojmí. Věří, že si tím vydání Ernaniho vynutí. Silva se chce poté s Ernanim vypořádat a vyzve ho na souboj. Ernani jej ale přesvědčí, aby se společně postavili proti králi. Ernaniho život ale přesto zůstane v Silvových rukou, neboť mu Ernani předává jako zástavu roh s přísahou, že ukončí svůj život, jakmile na něj zatroubí.\n\nZatímco němečtí kurfiřti volí v dómu v Cáchách nového císaře, čeká Carlos v úkrytu v kryptě s ostatky Karla Velikého na skupinu spiklenců, kteří se zde údajně mají domluvit na jeho zavraždění. Carlos lamentuje o svém dosavadním životě a hledá sílu pro císařské úkoly, jež na něj zřejmě čekají. Objeví se spiklenci, mezi nimi také Silva a Ernani. Los určí, že Carlose má zabít Ernani. Silva marně prosí, aby právo na pomstu bylo přenecháno jemu. Tři dělové rány ohlašují, že Carlos byl právě zvolen císařem. Jako císař Karel V. se nyní postaví spiklencům a oznamuje, že je čeká tvrdý trest. Na Elvířinu přímluvu a podle vzoru Karla Velikého jim však velkoryse odpouští.\n\nErnani smí opět nosit vévodský titul a slaví ve svém paláci svatbu s Elvírou. Pozdě v noci jsou na terase paláce konečně sami. V tom zazní z dálky zvuk rohu. Ernani posílá zděšenou Elvíru pryč a staví se tváří v tvář svému sokovi, který přichází s maskou na tváři. Po chvíli ji snímá a vyžaduje po Ernanim splnění slibu. Ernani ho žádá o chvíli štěstí s Elvírou na konci svého nešťastného života. Silva je však neoblomný. Objevuje se Elvíra a ani její prosby nepomáhají. Ernani se probodne a umírá v jejím náručí\n\n\n"}
{"id": "137924", "url": "https://cs.wikipedia.org/wiki?curid=137924", "title": "Řeporyje", "text": "Řeporyje\n\nŘeporyje () jsou od roku 1974 katastrálním územím Prahy. Nacházejí se na jihozápadním okraji Prahy, na počátku Dalejského údolí, které se odtud rozkládá podél Dalejského potoka. Většina jejich území patří do městské části Praha-Řeporyje s výjimkou malé neobydlené části jižně od Krtně, která patří do městské části Praha 13. Je zde evidováno 74 ulic a 787 adres. Žijí zde asi čtyři a půl tisíce obyvatel. V roce 1919 byly Řeporyje povýšeny na městys.\n\nMěstská část Praha-Řeporyje je tvořena\n\nMalá vesnice Řeporyje se začala rozrůstat na svahy Dalejského potoka v polovině 19. století, do té doby měla ryze zemědělský charakter. V té době bylo vybudováno mnoho usedlostí, které se dochovaly i do dnešních dnů. V mapách ze druhého vojenského mapování je označena názvem Řepora.\n\nPůvodně byla součástí katastrálního území Řeporyje také Velká a Malá Ohrada, které se později staly součástí katastru Stodůlek. Rozvoji Řeporyj pomohlo hlavně zavedení železnice ke konci 19. století (trať Pražsko-duchcovské dráhy vedená Prokopským údolím přes Řeporyje do severních Čech a později postavená odbočka do Berouna), na přelomu 19. a 20. století začal rozvoj hlavně díky těžbě vápna – jihovýchodním směrem od tehdejší obce vznikly na začátku údolí Dalejského potoka lomy (těží se tam dodnes). Příliv dělníků do obce vedl k vybudování nové infrastruktury a rozšiřování obce, která byla roku 1919 povýšena na městys. Počet obyvatel přesáhl tři tisíce. V roce 1921 vznikl zdejší fotbalový tým FK Řeporyje. Původní venkovské domy a dělnické byty začaly postupně doplňovat i malé průmyslové provozy městského typu.\n\nNa konci druhé světové války se v Řeporyjích usídlil štáb Ruské osvobozenecké armády a velitel jedné z divizí ROA zde vydal 6. května 1945 rozkaz, na jehož základě jednotky ROA přišly na pomoc Pražskému povstání. 10. prosince 2019 zastupitelstvo Řeporyjí jednomyslně schválilo záměr zbudovat pietní místo na paměť vojáků Ruské osvobozenecké armády padlých při osvobozování Prahy. Ruské velvyslanectví v Praze a ruská diplomacie proti záměru protestovaly. Starosta Pavel Novotný již dva týdny před rozhodnutím zastupitelstva napsal a osobně doručil ruskému velvyslanectví dopis pro prezidenta Vladimíra Putina, ve kterém uvedl, že o svém záměru nebude s Ruskem diskutovat.\n\nPo druhé světové válce dále pokračovala přeměna Řeporyj ze zemědělské obce na pražské předměstí; roku 1974 byla obec připojena ku Praze v rámci velkého rozšiřování metropole hlavně jižním a východním směrem. Vznikla také vysoká stavba zemědělského sila, která je nyní v celých Řeporyjích nejvyšší.\n\nV roce 1989 Útvar rozvoje města vypracoval studii na komplexní zastavění území řeporyjské městské části. Tato zástavba, která by byla vlastně rozšířením sídliště Jihozápadní Město, počítala s novými panelovými domy, které by plynule navazovaly na současnou vilovou zástavbu (podobně jako na jiných místech v metropoli, kde byla vybudována rozsáhlá sídliště). Revitalizována měla být i zeleň a postaveny měly být i nové dopravní tepny. Vzhledem k rychlému konci socialistické koncepce výstavby moderních sídlišť však projekt realizován nebyl, v první dekádě 21. století však Řeporyje zaznamenaly přece jen rychlý rozvoj – v severní části MČ se začaly objevovat nové domy, svým charakterem bližší této okrajové části metropole. I do budoucna se počítá s novou výstavbou v Řeporyjích.\n\nV okolí Řeporyjského náměstí se dochovaly původní selské usedlosti, většinou v nepříliš udržovaném stavu. Na jižní straně náměstí je kostel svatých Petra a Pavla. Novější zástavba rodinných domků je v okolí ulice Smíchovské a Jáchymovské v severní části území. Železniční tratí je od centrální části městské části oddělena část podél ulice Ořešské. V městské části je základní škola, u Ořešské ulice a úspěšná ZUŠ sídlící v budově původní školy u Smíchovské ulice. Východně od Ořešské ulice je také hřiště FK Řeporyje. U ulice K Zadní Kopanině je zahrádkářská osada. Řada domků je také v ulici Mládkově podél stezky podle toku Dalejského potoka, východně od Řeporyj. V ulici Rudoltická se nachází dům s pečovatelskou službou „U Agáty“ pro seniory.\n\nV západní části městské části je průmyslová zóna. Severně od nádraží je gigantické obilné silo s reklamním nátěrem firmy Meindl, které je nejvýraznější dominantou Řeporyj. Je v Česku hlavním silem „S1“ firmy Soufflet Agro a. s., patřící k francouzské nadnárodní zemědělské obchodní skupině. Druhé obdobně významné silo „S2“ téže společnosti je v Kojetíně na Moravě. Dříve řeporyjské silo patřilo firmě Proslad a. s. Prostějov. Povrch sila má plochu asi 7000 m.\n\nV severozápadní části území Řeporyj je bývalý skanzen Řepora, před požárem nazývaný Tuležim, zpočátku otevřený veřejnosti, později sloužící už jen jako filmové ateliéry či k jiným komerčním pronájmům.\n\nV Řeporyjích je železniční stanice Praha-Řeporyje na železniční trati Praha-Smíchov - Rudná u Prahy - Beroun. Zastavují zde osobní vlaky linky S6 systému Esko. Trať pokračuje ku Praze Dalejským a Prokopským údolím. Nákladní doprava ve stanici je dnes značně utlumena.\n\nAutobusová doprava je vedena od stanic linky metra B Luka a Nové Butovice. Z Řeporyj pokračují autobusy do Ořecha nebo do Třebonic nebo přes Zadní Kopaninu do Radotína.\n\nHlavní dopravní osou Řeporyjí jsou ulice Smíchovská a Ořešská, které na sebe navazují na Řeporyjském náměstí. Dalšími významnějšími ulicemi jsou Dalejská a K Zadní Kopanině, K Třebonicům či Jáchymovská. Tyto ulice jsou kategorizovány jako místní komunikace II. třídy. Obslužná uliční síť v zástavbě je z větší části místními komunikacemi III. třídy, mnoho komunikací v novější developerské zástavbě či u průmyslových objektů je nekategorizováno, tedy evidováno jako účelové komunikace.\n\nJižním okrajem Řeporyjí vede Pražský okruh (dálnice D0). Řeporyje jsou na něj napojeny exitem 19, které je nazýván Ořech, ale katastrálně celá mimoúrovňová křižovatka patří již k Řeporyjím. Jako obchvat Řeporyjí, resp. napojení Stodůlek na Pražský okruh, slouží ulice Poncarova, jediná místní komunikace I. třídy, která vede severozápadně od Řeporyjí a protíná výběžek jejich katastrálního území.\n\nNa území Řeporyjí se nenachází žádná komunikace v kategorii silnice.\n\nŘeporyjemi protéká Dalejský potok. Do přírodně zajímavého Dalejského údolí vede naučná stezka i další turistické značení.\n\n\n"}
{"id": "137925", "url": "https://cs.wikipedia.org/wiki?curid=137925", "title": "Satalice", "text": "Satalice\n\nSatalice () jsou čtvrť a katastrální území Prahy. Je zde evidováno 50 ulic a 695 adres. Žije zde přes dva tisíce obyvatel. K Praze byly připojeny roku 1974 a začleněny do městského obvodu Praha 9. 24. listopadu 1990 pak vznikla městská část Praha-Satalice. Je zde škola (ZŠ Satalice), která má kapacitu kolem 500 žáků a také Obchodní akademie Praha, nachází se zde i malé obchůdky, pizzerie, obora a další.\n\nOkrajem čtvrtě vede železniční trať Praha – Turnov, na které je zde železniční stanice \"Praha-Satalice\". Kromě toho je čtvrť napojena několika linkami městských i příměstských autobusů.\n\n\n"}
{"id": "137927", "url": "https://cs.wikipedia.org/wiki?curid=137927", "title": "Edward the Great", "text": "Edward the Great\n\nEdward the Great je třetí „best of“ album legendární heavymetalové skupiny Iron Maiden. Bylo vydáno roku 2002, spolu s rozsáhlým box setem Eddie's Archive, jako cesta představit se novým fanouškům, nicméně mnoho starších fanoušků si stěžovalo na nedostatek vzácných a raritních skladeb nebo i na nedostatek materiálu z prvních dvou alb (\"Iron Maiden\" a \"Killers\"), kde byl ještě zpěvák Paul Di'Anno.\n\nRoku 2005 bylo toto album v Evropě, Asii a Jižní Americe znovu vydáno s upraveným seznam skladeb. V Severní Americe tou dobou vyšlo album The Essential Iron Maiden.\n\n\n"}
{"id": "137928", "url": "https://cs.wikipedia.org/wiki?curid=137928", "title": "Točná", "text": "Točná\n\nTočná () je část Prahy a katastrální území o rozloze 462,6 ha, která spadá do městské části Praha 12. Leží jihozápadně od Cholupic a severozápadně od obce Dolní Břežany. Je zde evidováno 31 ulic a 413 adres. Stav obyvatel k 31. 12. 2017 byl 790 lidí.\n\nObec leží u vrchu Čihadlo o nadmořské výšce 385 metrů, který je nejvyšším místem Prahy 12 a představuje nejvýchodnější a nejsevernější výspu geomorfologického celku Brdská vrchovina v níž tak leží i polovina Točné. Na Čihadle je nachází bývalý vojenský prostor 11. protiletadlového raketového oddílu 71. protiletadlové raketové brigády protivzdušné obrany hlavního města Prahy. Část areálu byla renovována a je využívána jako školící středisko Vysoké školy ekonomické v Praze. V další části areálu se nachází Airsoftové hřiště Točná.\n\nNa úpatí Čihadla směrem u Hrazanské ulice směrem k Cholupicím se nachází takzvaný \"Palpost\", kde na přelomu 50. a 60. let býval vojenský prostor palebného postavení (pal. post.) - protiletadlové dělostřelecké baterie Točná.\n\nDruhým výrazným vrchem jsou Šance také se 385 m n. m.(nejvyšší bod laténských valů), který byl spolu se sousedním vrchem Hradiště součástí kulturní památky - keltského oppida Závist. Na vrchu Šance se nachází přírodní rezervace, kterou vede naučná stezka zaměřená na chráněné druhy živočichů a rostlin místních skalnatých svahů i na starověké osídlení oblasti. Na jižním svahu Šancí směrem ke Břežanskému údolí (chráněné území značené jako evropsky významná lokalita - v katastru Točné zasahuje do hranic přírodní rezervace Šance) je pamětní deska věnovaná známému českému entomologovi Františku Antonínu Nickerlovi (obnovená roku 2013 z iniciativy PhDr. Jiřího Tichoty), který se zde často věnoval svému výzkumu motýlů.\n\nV severní části území Točné, v lokalitě zvané Nouzov, se nachází sportovní letiště Praha-Točná. Jako letiště pro bezmotorové sportovní létání bylo otevřeno 31. března 1946, přestože se na tomto místě první let kluzáku uskutečnil již roku 1932 a plachtaři zde létali již před válkou. V hangárech se nachází sbírka letuschopných historických letadel, mezi nimiž je i Lockheed Electra 10A (OK-CTB, výr. č. 1091), bývalý letoun významného českého podnikatele Jana Antonína Bati.\n\nNa Nouzově kdysi nejspíš stávala tvrz zemana Otíka Pejši z Točné, který padl při obraně Vyšehradu 1420. Tvrz byla poškozená během husitských válek a zpustla během třicetileté války.\n\nV jižní části katastru Točné na pomezí Točenské rokle a Břežanského údolí u ústí Točenského potoka do Břežanského potoka se nachází trampská osada Na Place.\n\nTočná má svůj vlastní fotbalový klub TJ Točná, Za zmínku stojí i BikePark Točná, který se nachází mezi Nouzovem a točenským letištěm, trošku paradoxně v úzkém výběžku katastru obce Cholupice.\n\nZ významných osobností bydlel na Točné např. podplukovník Ladislav Bedřich, Karel Pech, PhDr. Jiří Tichota, Jiří Kodet a jeho dcera Barbora Kodetová. Svůj domek si zde rovněž postavila i cvičitelka Hana Kynychová.\n\nÚzemí Točné protíná mezi osadou a letištěm východo-západním směrem Pražský okruh, který se na území Točné (severně od vesnice) zanořuje do Komořanského tunelu (4. nejdelší silniční tunel v ČR). Jezdí zde autobusy linek č. 113 a č. 341.\n\nPodobně jako v okolních místech začíná historie osídlení oblasti Točné nejspíš již v době bronzové. To je spjato primárně s vrchem Šance. V 19. a na počátku 20. století bylo hradiště Točná (bývalo ale nesprávně nazýváno Komořanské hradiště) na vrchu Šance považováno za samostatný opevněný celek o výměře asi 15 ha. Ve dvacátých letech 20. století byla odhalena návaznost valů na hradiště Lhota (nesprávně i když obecně nazývané nad Závistí, či jen Závist) na vrchu Hradiště na valy hradiště na Šancích do jedné pevnostní soustavy - Hradiště Lhota-Točná, oppidum Závist. Archeologická sondáž přinesla příliš málo nálezů k potvrzení či vyvrácení jakékoliv hypotézy. Každopádně nálezy střepů knovízské kultury dokládají osídlení lokality na Šancích již v pozdní době bronzové. Styl opevňovacích valů na Šancích, které jsou jasně patrné, je ale výrazně pokročilejší a mladší, takže se předpokládá, že fortifikace vznikla v pozdním laténském období, nejspíš v 1. století př. n. letopočtem.\n\nParadoxně velmi známé, dobře zpracované a prozkoumané oppidum Závist má na vrchu Šance v katastru obce Točná nejméně jasnou část, která dosud vyvolává řadu otázek. Odpovědi na ně ale může přinést jen celoplošný archeologický výzkum, ke kterému dosud nedošlo.\n\nObec je zmiňována nejspíš poprvé v roce 1345 v souvislosti s rychtářem Květoňem z Točné (Quieton de Toschne), který se stal ručitelem rychtáři ze Zlatník. Další zmínka je datovaná rokem 1355, kdy přilehlý dvůr Hostašovice prodal malostranský johanitský klášter klášteru zbraslavskému, do jehož držení se měla Točná dostat později. K roku 1412 je znám pražský měšťan Jakeš z Točné, který měl držet majetky ve vsích kolem Prahy. Zbraslavský klášter měl Točnou s Hostašovicemi v držení až do husitských válek, kdy roku 1420 vsi zabrali pražané.\n\nBěhem husitských válek utrpěla obec i nedaleká Pejšova tvrz značné škody.\n\nVálečné události roku 1420 zasáhly významně do celého okolí vsi. Od pozdního jara toho roku, během první křížové výpravy proti husitům pobýval král Zikmund na Zbraslavi. Část jeho vojska využila pro své polní ležení zajišťující spojení s protějším břehem řeky mohutné starověké valy na protilehlém vrchu Šance, které vojáci upravili pro potřeby obrany s využitím palných zbraní, respektive dělostřelectva. Během tohoto roku padla a byla vypálena Zbraslav, Modřany, oba Komořanské dvorce a dobyta tvrz v Dolních Břežanech. Po Zikmundově porážce v bitvě pod Vyšehradem a ústupu jeho vojsk husité vytáhli dobýt nejdůležitější zbývající královskou baštu u Prahy - Nový hrad u Kunratic, který padl po téměř měsíčním zimním obléhání 25. ledna roku 1421. Jak konkrétně se tyto boje a plenění dotkly obcí Cholupice, Hostašovice a Točná není známo, ale s ohledem na rozsah postižení okolních vsí lze předpokládat, že se válečné události nevyhnuly ani jim.\n\nDalší události, které se mohly historie obce dotknout ve smyslu jejího opakovaného poničení souvisejí s doloženým výskytem vojska v Regionu. Lze tedy uvažovat o březnu 1427, kdy u Modřan stanula táborská a sirotčí vojska a požadovala otevření vstupu do Prahy, což jim zatím pražané odepřeli. Druhou doloženou událostí se stala 23. dubna 1429 bitva u Zbraslavi/Modřan, kdy na brodu přes Vltavu došlo k přepadení novoměstských pražanů výpravou katolických pánů Habarta z Aldaru a na Týřově, Jana Šmikouského ze Žďáru a Fridricha z Donína se 154 jezdci. Před úplnou porážkou novoměstské zachránily posily staroměstských pražanů, ale i tak získali katolíci tučné výkupné. Obec ale mohla postihnou zničující návštěva vojska i kdykoliv jindy, neboť jak nedaleký Karlštejn, tak Šternberské panství na Sázavě včetně Konopiště, zůstalo po celou dobu katolické. Mimo to různé husitské frakce často válčily i mezi sebou.\n\nK období husitských válek se váže také erbovní legenda chudého zemana Otíka Pejši z Točné. Otík měl mít tvrz s kamennými základy a podezdívkou, jinak však jen roubenou ze dřeva na vrchu Čihadlo u Točné, zhruba v místech samoty Nouzov (August Sedláček ale ve svém souborném díle \"Hrady, zámky a tvrze království Českého I–XV\" točenskou tvrz nejmenuje, i když v \"Českomoravské heraldice\" Otíka Pejšu z Točné uvádí. Ovšem Sedláček také v díle \"Místopisný slovník historický království Českého\" zcela pomíjí ves Točnou, což je zjevné přehlédnutí). Otík Pejša z Točné padl roku 1420 při obraně Vyšehradu před husity a je snad pohřbený v kostel svatého Jindřicha na Novém Městě pražském.\n\nRoku 1436 se na krátký čas Točná i s Hostašovicemi dostali zpět do vlastnictví zbraslavského kláštera, nicméně zadlužený císař Zikmund je obratem zabavil a obě klášterní vsi zastavil za 200 kop grošů Dětřichu Tluksovi.\n\nNásledovalo období střídání vlastníků o němž je pouze málo dochovaných zpráv. Lze předpokládat, že se obce vrátili do majetku zbraslavského kláštera poté, co roku 1454 nařídil král Ladislav Habsburský, řečený Pohrobek vrátit klášteru statky, které jeho děd Zikmund odebral a zastavil. Poté zemi postihla druhá vlna válek, nejprve krále Jiří z Poděbrad proti katolické Zelenohorské jednotě, která záhy přerostla v křížovou výpravu a česko-uherské války. Zchudlý zbraslavský klášter pak roku 1476 rozprodal značnou část pravobřežních pozemků a vesnic Bendovi z Nečtin. Točná není explicitně jmenována, ale lze předpokládat, že někdy v této turbulentní době se dostala do soukromých rukou.\n\nKaždopádně před rokem 1526 měl Točnou a dvůr Hostašovice v zástavě Jan Mládek a někdy poté, nejpozději však roku 1552 se stávají se majetkem rodu Hýzrlů z Chodů. Jisté je, že právě roku 1552 potvrdil král Ferdinand I. Albrechtovi Hýzrlovi z Chodů a jeho bratrům držení vsí Točné a Hostašovic. Zda a jak se Točné dotkl dlouholetý spor mezi Adamem a následně Janem Hýzrlem z Chodů na jedné straně a opatem zbraslavského kláštera a jeho modřanskými poddanými na straně druhé o sporné hraniční pozemky, není známo. Konflikt z let 1586–1587 dospěl do stavu lokální příhraniční války, kterou Adam Hýzrle z Chodů v srpnu 1586 zaplatil životem. Jeho nástupce Jan \"Usekaný\" Hýzrle z Chodů pán na Cholupicích a Popovicích si v polovině května 1587 svolal své poddané rychtáře a sedláky z Cholupic, Kunratic, Písnice a Točné, aby mu ukázali hranice panství, přičemž se opět dostal do sporu a střetu s modřanskými poddanými. Spor se pak soudně táhl léta.\n\nPo Janově smrti roku 1596 zdědila jaho statky manželka, která je měla následně předat Jindřichovi Hýzrlemu z Chodů. Tento známý voják pak panství roku 1597 obratem prodal místokancléři Království českého, Krištofovi Želínskému ze Sebuzína.\n\nRoku 1622 koupil Točnou jako levný konfiskát opět zbraslavský klášter.\n\nPři zavedení obecního zřízení roku 1850 zůstal součástí politické obce Točná i Komořanský statek/zámek s přilehlými hospodářskými budovami (obec se statkem patřily dohromady již od dob, kdy Komořany patřily zbraslavskému klášteru) a větší část osady Závist (nyní součást katastrálního území Praha-Zbraslav). Díky tomuto spojení je jako zdejší rodák uváděný známý český architekt a malíř Karel Vítězslav Mašek, který se dle matričního zápisu narodil 1. září 1865 v Točné č. p. 1 - tedy v Komořanském zámku, kde byl jeho otec revírníkem. V této době bylo na Točné 39 domů a 293 obyvatel.\n\nJeště roku 1898, byly v jubilejní publikaci k 50. výročí vlády císaře Františka Josefa I. o Zbraslavsku a Smíchovsku uvedeny tyto údaje: \"Komořany, zámek s hospodářskými budovami...Středem zahrad vede dráha Modřansko-Dobříšská při skalnatém břehu Vltavském\naž k Závisti. Místní i katastrální obec Točná. Farou, školou i poštou náleží dvůr, kde obývá 40 dělníků zemědělských, do Modřan, poštou ke Zbraslavi.\"\na k obci: \"Místní i katastrální obec s 53 domy a 583 obyvateli, zemědělci a dělníky.\nz nichž někteří zaměstnávají se v cukrovaru Modřanském, jiní většinou\nzruční stavební dělníci na práci do Prahy chodí. Fara v Modřanech, škola\nv (Dolních) Břežanech (okr. Jílové), pošta na Zbraslavi.\"\n\nRoku 1904 byl založený místní sbor dobrovolných hasičů, který fungoval až do roku 1914, kdy většina jeho mladých a zdravých mužů narukovala do císařské a královské armády.\n\nVypuknutí světové války, jak se v té době užívalo, postihlo obec stejně tragicky jako celé rakousko-uherské soustátí. Češi rukovali většinou bez nadšení, ale stejně jako ostatní s vírou, že budou do vánoc doma. Muži žijící na Točné, respektive mající zde domovskou příslušnost, spadali do odvodního okrsku Praha, takže pokud nedošlo k nějaké výjimce, byli odváděni k pěšímu pluku č. 28 nazývaného též \"Pražské děti\", nebo k zeměbraneckému (od roku 1917 střeleckému) pěšímu pluku č. 8, případně k domobraneckému pěšímu pluku č. 8. Většina odvedenců končila u jedné z pěchotních jednotek, které měly největší ztráty a byly průběžně doplňovány. Část odvedenců ale mohla narukovat i k jezdeckým formacím, zvláště pokud měl odvedenec zkušenosti s koňmi. Pro obyvatele vsi spadali odvodním okrskem pod vojenské velitelství VIII. \"pražského\" sboru, které disponovalo z jezdectva dragounskými pluky č. 2, 7, 10 a 14. a zeměbranecký hulánský pluk č. 6. Dělostřelecké jednotky VIII. \"pražského\" sboru představovaly: divizion těžkých houfnic č. 8, polní houfnicový pluk č. 8, pevnostní dělostřelecký prapor č. 9, polní kanónové pluky č. 22, 23 a 24, zeměbranecké polní houfnicové diviziony č. 21 a 44, zeměbranecké polní kanónové diviziony č. 21 a 44 a pluk horských děl č. 8. Dále pod pražský sbor spadaly zákopnický prapor, ženijní prapor a vozatajský divizion, všechny s číslem 8. Vedle těchto jednotek mohli odvedenci skončit v některé z dalších dalších specializací, které neměly přidělen konkrétní odvodní obvod, a samozřejmě existovaly četné výjimky.\n\nDo Točné se dle místního pomníku nevrátilo 14 místních vojáků: Václav, Karel, Jan a Josef Růžičkovi, Václav Škarohlíd, Ladislav Malý, Josef Loučka, Antonín Anděl, Josef Bárta, Václav Hodina, Karel Skopový, František Korynta (dle VÚA možná varianta jména Korintar), Antonín Tůma a Jan Fettr. K tomuto výčtu můžeme ještě přičíst místního rodáka Otokara Borta, bydlícího ale na Žižkově, který padl 10. srpna 1917 v Rumunsku jako příslušník dragounského pluku č. 2 a jehož jméno na pomníku nenajdeme.\n\nZ točenských rodáků se během světové války dostali do československých legií tři muži: Josef Dvořák a Karel Sazima byli příslušníky 34. pěšího pluku čs. legie v Itálii a Josef Oliva byl nejpozději od poloviny dubna 1918 příslušníkem čs. legie v Rusku, odkud ale 30. listopadu 1918 přešel k Rudé armádě. Tito legionáři se do vlasti vrátili a Josef Oliva se později vyznamenal během 2. světové války.\n\nPomník padlým ve světové válce vybudoval v letech 1920–1922 místní spolek dobrovolných hasičů, který obnovil svoji činnost.\n\nPo druhé světové válce, od roku 1947, usiloval MNV Modřany o převedení Komořan z obce Točná do Modřan. Komořany se totiž mezitím rozrostly na samostatnou obec. Ke oddělení katastrů došlo roku 1957 - Komořany byly přičleněny k Modřanům a Závist, jejíž většina dosud také připadala k Točné byla připojena ke Zbraslavi. Točenský katastr se tím značně zmenšil, přestože nešlo pouze o územní ztráty, neboť jeho hranice vedoucí Břežanským údolím se zarovnala podél tamní silnice. Roku 1960 došlo ke spojení obcí a katastrů Točná a Cholupice. Díky tomuto spojení obcí byla mezi nimi vybudována asfaltová silnice na místě původní polní cesty. Roku 1974 byla celá obec Cholupice-Točná připojena k hlavnímu městu Praze. Roku 1976 byl v obci zrušen místní národní výbor a obě vsi připadly pod přímou působnost MNV v Modřanech, na jehož působnost navazuje dnešní městská část Praha 12. Pozůstatkem po někdejším umístění místního národního výboru v Točné je ulice K výboru, pojmenovaná roku 1974.\n\n\nTočná a její okolí je velmi zajímavá i z hlediska přírodních památek. Je jedinou obcí na pravém břehu Vltavy, která leží zároveň v Praze a zároveň v Brdské vrchovině. Do ní, respektive mezi území Brdských Hřebenů, patří severní část obce ležící mezi vrchy Čihadlo o nadmořské výšce 385 metrů a Šance o nadmořské výšce 385 metrů. Točná i celé její katastrální území leží v přírodním parku Modřanská rokle-Cholupice. Vedle obce, a částečně i ve vsi samé (Točenská rokle rozdělující ves na dvě poloviny Točenským potokem je součástí rezervace), se nachází přírodní rezervace Šance, která je nejen nejvýznamnější (z hlediska ochrany přírody) částí zmíněného přírodního parku, ale i místem výskytu vzácných chráněných druhů. Jižní svah Šancí je zároveň severní polovinou Břežanského údolí, které bylo v rámci celoevropsky chráněných území soustavy Natura 2000 vyhlášeno evropsky významnou lokalitou. V jižní polovině Břežanského údolí pak na přírodní park Modřanská rokle-Cholupice navazuje přírodní park Střed Čech.\n\nZ chráněných druhů je nejdůležitější motýl přástevník kostivalový (\"Callimorpha quadripunctaria\"), chráněné jsou ale i další zde žijící druhy jako třeba krajník hnědý (\"Calosoma inquisitor),\" nebo řada motýlů: otakárek fenyklový \"(Papilio machaon)\" otakárek ovocný \"(Iphiclides podalirius),\" batolec červený \"(Apatura ilia) a\" bělopásek topolový \"(Limenitis populi).\" Výskyt množství druhů motýlů a brouků dokládá i fakt, že zde entomolog František Antonín Nickerl mimo jiné objevil hnědáska černýšového (\"Melitaea aurelia\"), jeho žák Emanuel Lokay pak vzácného brouka žijícího mezi mravenci (\"Centrotoma lucifuga\"). Ze zde pracujících entomologů dosáhl světové proslulosti Otakar Nickerl, syn Františka Antonína Nickerla.\n\nRozmanitá je i zdejší ptačí populace, z níž jsou mezi ohrožené druhy patří strakapoud prostřední \"(Dendrocopos medius)\" nebo ťuhýk obecný \"(Lanius collurio).\" Ze savců je zde množství veverek (\"Sciurus vulgaris),\" drobných hlodavců, divokých králíků (\"Oryctolagus cuniculus\") a zajíců \"(Lepus europaeus\"). Největší zde žijící zvířata jsou srnec obecný (\"Capreolus capreolus\"), prase divoké (\"Sus scrofa\") a muflon (\"Ovis musimon)\".\n\nZa pozornost stojí i zdejší geologická dispozice a flóra.\n\nV katastru obce Točná jsou v současné době dva rybníky a tři potoky. Jedná se o rybník Točenský rybník (retenční, dříve hasičská, nádrž) na návsi a o rybník Kosiňák. Tyto dva rybníky jsou propojeny Točenským potokem, který údajně pramení někde u dubu v polích mezi Točnou a Cholupicemi (viz památné stromy), teče pod zemí do Kosiňáku. Z něj pak stále pod povrchem pokračuje kolem haly Second Hand Landu do prostoru Junkova statku, odkud teče pod silnicí mezi Marvalův a Smejkalův statek. Protéká v armatuře Marvalovým pozemkem, znovu podbíhá pod cestou a pokračuje pod dětským hřištěm do Točenského rybníku na návsi. Od jeho hráze pak teče již po povrchu Točenskou roklí až k svému ústí do Břežanského potoka poblíž trampské osady Na Place.\n\nDruhý vodoteč v katastru obce je Závistský potok. Ten začíná svoji cestu pod Točenskou čističkou odpadních vod u bývalých vojenských bytovek a teče údolím Kálek mezi vrchy Čihadlo a Šance, podél ulice Branišovská k Závisti. U Závisti se přes jeho údolíčko v lese klene mostek po němž původně vedla hlavní komunikace mezi Zbraslaví, Závistí a Komořany. Obtéká většinu osady Závist a naproti Zbraslavi vtéká do Vltavy.\n\nTřetí potůček se nachází v údolí, které odděluje katastr Točné od katastru Dolních Břežan. Potůček, v tuto chvíli z většiny vyschlý, pramení ve výběžku lesa, respektive se stéká z polí u silnice Branišovská/K Točné, která spojuje obě uvedené obce. Z tohoto místa teče údolím nazývaným v Olšičkách (z Točenské strany) pod lesem Spálenkou (z Břežanské strany) a nedaleko pod studánkou Pod Točnou/Na starém li(s)zu vtéká do Břežanského potoka.\n\nZa pozornost stojí i fakt, že podle map prvního vojenského mapování se v obci nalézalo více rybníčků (veskrze na Točenském potoku, jsou zobrazeny v prostoru Junkovic a Marvalovic statku). Také lze konstatovat, že podle této mapy pramenily na Čihadle u Nouzova i Cholupický potok a také Komořanský potok. Oba toky ale od jejich dřívějšího zdroje definitivně oddělila stavba Komořanského tunelu, takže v současné době sbírají vody až za hranicí točenského katastru.\n\nKatastrální území Točné se může pochlubit největším počtem památných stromů z celé Prahy 12.\n\nTaké by se zde našlo větší množství adeptů na zanesení do evidence významných stromů Prahy - lípy před bývalým místním národním výborem, lípy u pomníku obětí obou světových válek, kaštany u božích muk (křížků) v ulici Branišovská a v ulici Ke Starému hřišti a v neposlední řadě Pechova lípa.\n\nSport na Točné je v prvé řadě zastoupen místním fotbalovým klubem TJ Točná, který byl založený již roku 1934. Jedná se tedy o klub s dlouholetou tradicí, který je důležitou součástí točenské komunity a například také každoročně pořádá tradiční masopustní průvod s maskami. Mezi nejdůležitější fotbalové události patří místní derby mezi mezi TJ Točná a TJ Sokol Cholupice.\n\nVedle toho skýtá mnoho dalších možností sportovního vyžití, počínaje turistikou po okolí přes jízdou na horských kolech (bikování) a airsoft až po sportovní plachtění a létání na točenském letišti.\n\nS ohledem na fakt, že Točná je nejseverovýchodnější výspou Brdské vrchoviny, zároveň je součástí Prahy a tedy dostupná městskou hromadnou dopravou a leží v přírodním parku Modřanská rokle-Cholupice a zároveň u přírodní rezervace Šance, je vítaným cílem pro příměstskou turistiku. Různé pochody či běhy, od lokálních po v pravdě mezinárodní, začínají nebo procházejí Točnou. Z místních můžeme uvést tradiční závod v běhu do vrchu Šance nazvaný Železný Kelt (pořádaným Občanský,sdružením Točná) nebo přespolní běh Král Točné - žaludská osma, který je součástí Pražského běžeckého poháru. Také lokální záležitostí jsou Vánoční pochod na letiště Točná pořádaný DTJ Modřanka, a Pochod Pohrom-nicích pořádaný SDH Písnice. Mezi známější pochody patří Pochod Dr. Roberta Šumavského okolo Prahy pořádaný Klubem českých turistů, nebo Pochod Praha-Davle. Dálkový pochod Pražská stovka, který také prochází Točnou (1. ročník na ní dokonce startoval), se řadí spíše mezi ultramaratony, a jeho význam dokládá fakt, že patřil mezi ty závody v České republice, na kterých bylo možné se kvalifikovat na Ultra-Trail du Mont-Blanc. Neméně významný je křesťanskou tradicí inspirovaný pochod/štafetový běh Po stopách kněze Petra z Prahy do Orvieta.\n\nZ \"pěších\" sportů se na Točné také každou sobotu hraje Airsoft. V části bývalého vojenského prostoru 11. protiletadlového raketového oddílu 71. protiletadlové raketové brigády protivzdušné obrany hlavního města Prahy, včetně betonových krytů na vrchu Čihadlo se nachází Airsoftové hřiště Točná.\n\nLesní terén kolem Točné a jejích vrchů Šance a Čihadlo oceňují také bikeři. BikePark Točná mezi Nouzovem a točenským letištěm je sice v úzkém výběžku katastru obce Cholupice. ale množství okolních tras využívá hlavně výše zmíněných vrchů. Konají se zde i závody v disciplíně cross country (XC), jmenovitě Trek Bike Night Series, kterých se účastnil i olympijský vítěz Jaroslav Kulhavý. Pro bikerský dorost se pak pořádá na letišti Točná jeden z deseti závodů dětského MTB seriálu Bikeclinic Cup.\n\nTočná je v posledních letech známá i díky motosportu. Nezávislý seriál závodů automobilů do vrchu s názvem EDDA Cup se jede každoročně na trati Zbraslav - Točná. Startuje se v Komořanské ulici u mostu Závodu míru a dále se pokračuje Branišovskou ulicí, lokálně zvanou serpentiny, před Točnou, kde je cíl. Většina závodu tak vede přírodní rezervací Šance po náročné, úzké trati s množstvím prudkých zatáček.\n\nV neposlední řadě ve výčtu sportovních aktivit namůže chybět již několikrát zmiňované letiště Točná. Od roku 1978 se zde téměř každoročně konaly letecké dny a akrobatické soutěže O pohár města Modřan, přičemž první z nich vyhrál budoucí dvojnásobný mistr světa Petr Jirmus, který na Točné také často létal. V současné době je letiště sice neveřejné, nicméně společnost Letecké muzeum Točná s.r.o., která jej od roku 2010 provozuje, u něj vybudovala velké dětské hřiště a poskytuje svůj prostor k množství komunitních aktivit v regionu Prahy 12. Za zmínku stojí fakt, že roku 2018 z letiště Točná při příležitosti 100. výročí vzniku Československé republiky odstartoval k cestě kolem světa pilot Roman Kramařík na letadle Cessna P210N s imatrikulací OK-TGM, kterou úspěšně zakončil na letišti v Letňanech. Samotný Aeroklub Točná, který nabízí leteckou školu s kurzy sportovního létání jak motorového, tak plachtařského, působí paradoxně od roku 2011 na letišti Slaný.\n\n"}
{"id": "137930", "url": "https://cs.wikipedia.org/wiki?curid=137930", "title": "Macbeth (rozcestník)", "text": "Macbeth (rozcestník)\n\nJméno Macbeth se může vyskytovat v několika významech:\n\n"}
{"id": "137932", "url": "https://cs.wikipedia.org/wiki?curid=137932", "title": "Roosevelt", "text": "Roosevelt\n\nRoosevelt [\"rouzvelt\"] může znamenat:\n\n\n\n"}
{"id": "137934", "url": "https://cs.wikipedia.org/wiki?curid=137934", "title": "Třeboradice", "text": "Třeboradice\n\nTřeboradice () jsou katastrálním územím Prahy. Je zde evidováno 21 ulic a 233 adres. Ke dni 16. října 2006 bylo v Třeboradicích evidováno 702 obyvatel. Jsou součástí městské části Praha-Čakovice. V Třeboradicích leží nejsevernější bod Prahy.\n\n\n\n\n\n"}
{"id": "137935", "url": "https://cs.wikipedia.org/wiki?curid=137935", "title": "Velká Chuchle", "text": "Velká Chuchle\n\nVelká Chuchle () je městská čtvrť a katastrální území hlavního města Prahy o rozloze 460,3 ha rozkládající se na jihozápadě Prahy na levém břehu Vltavy, tvořící od 24. listopadu 1990 větší jižní část městské části \"Praha-Velká Chuchle\". Je zde evidováno 41 ulic a 500 adres. Obcí protéká menší přítok Vltavy, potok Vrutice.\n\nPraha-Velká Chuchle je od 24. listopadu 1990 městská část o rozloze 602,62 ha, zahrnující celá katastrální území \"Velká Chuchle\" a Malá Chuchle, která tvořila původní obec \"Velká Chuchle\". Malá Chuchle byla z Velké Chuchle odtržena při připojení k Praze roku 1922, Velká Chuchle byla připojena k Praze až roku 1968 a od té doby Malá Chuchle opět spadala pod místní národní výbor ve Velké Chuchli.\n\n\nSokol byl ve Velké Chuchli založen v roce 1907, pořádá dodnes cvičení a akce pro všechny věkové kategorie a jeho budova (sokolovna) stojí ve Starochuchelské ulici, stejně jako Základní škola Charlotty Masarykové v moderní budově z roku 1933. V roce 2012 byla otevřena na západní straně školy přístavba nové školní budovy propojené chodbou s hlavní budovou. V aule této chodby se nalézá bronzová busta Charlotty Garrigue Masarykové, odhalená za přítomnosti starosty Martina Melichara, primátora hl. m. Prahy Tomáše Hudečka a pravnučky prezidenta Masaryka Charlotty Kotíkové ve čtvrtek 6. března 2014. Slavnosti se zúčastnili také představitelé Masarykova demokratického hnutí, obce, vedení a pedagogové školy, sokolové s vlajkami, školní orchestr a zástupci Muzea T. G. Masaryka v Lánech i autorka plastiky akademická sochařka Věra Růžičková-Bejrová.\n\nVedle školy roste památný strom (lípa velkolistá), který byl vysazen 28. října 1928 k desátému výročí vzniku Československé republiky. Je zachován včetně původní pamětní desky uvnitř areálu školy poblíž Náměstí Omladiny. Na hlavní školní budově z první republiky je vlevo od hlavního vchodu několik pamětních desek. Nejvyšší hlásá: „Našim padlým - Vaší smrtí - naše svoboda“ a je věnována 16 padlým chuchelským legionářům a uvádí nejen jejich jména, ale i místa a data narození a úmrtí. Pod těmito dvěma deskami se nalézají další menší desky sdělující, že v tomto místě byla zasazena pietní schránka „Prsť z bojišť Zborov, Doss Alto, Terron, uložena 14. srpna 1938 k oslavám 20. výročí ČSR“ a že se jedná o období let první světové války 1914–1918.\nNad školou Charlotty Masarykové se v protějším svahu nachází v ulici K Vápence (č. 23) cvičiště a tělocvična obnovené prvorepublikové Dělnické tělocvičné jednoty Velká Chuchle, pěstující mezi mládeží zejména atletiku využívaná i místním Čechoslovanem pro tréninky mladých fotbalistů.\n\nNedaleko se nachází nová vícepodlažní kruhová budova mateřské školy s osobním výtahem (Na Cihelně čp. 456). Školka má vlastní dětské hřiště a provozuje též sousední poměrně rozsáhlé pěkné veřejné dětské hřiště.\n\nU Vltavy má své hřiště Sportovní klub Čechoslovan Velká Chuchle, velmi aktivní i s mládeží. V nové budově na travnatém hřišti (Velká Chuchle čp. 418) byly zbudovány nové šatny (staré z padesátých let byly ve vyřazeném trolejbusu, který zde měl kdysi „konečnou“) i restaurační zařízení. Klub byl založen za první republiky v době osmého Všesokolského sletu na symbolické datum 26. června 1926. V městské části dále působí Taneční studio Fantazy DC, místní organizace Českého zahrádkářského svazu a Českého rybářského svazu. V Klubovém domě je pobočka Městské knihovny Praha, hojně navštěvovaná i rodiči s dětmi.\n\nV Chuchelském háji mezi Malou a Velkou Chuchlí se nalézá nejen kostel sv. Jana Nepomuckého a místní hřbitovy, ale rovněž celá řada dětských hřišť a sportovišť a také Zookoutek Malá Chuchle s volným vstupem a bufetem, s celou řadou zajímavých zvířat (rys, mýval, krkavec, sovy apod.) i jelení a dančí zvěře.\n\nV centru obce se nachází pobočka městské knihovny.\n\nDostihy se v Chuchli běhají od 28. září 1906. V době první republiky rád navštěvoval dostihové závodiště i prezident T. G. Masaryk, který založil oblíbený dostih k výročí republiky „Cenu prezidenta republiky“. Ve slunečnou neděli 22. května 1921 se zde běželo první Československé derby. Významnou událostí bylo jedenácté Čs. derby 1931, které oficiálně navštívil prezident republiky Tomáš Garrigue Masaryk, u příležitosti 10. výročí tohoto významného dostihu. Sledoval celý dostihový program. V hlavním dostihu přihlížel vítězství hřebce Oskara s jezdcem Jiřím Eschem (Stáj Chrudim, trenér Antonín Neumann). Prezidentův příjezd, výstup na původní tribunu i jednání s představiteli čs. dostihového sportu zachycují i dochované filmové záběry z tohoto krásného červnového nedělního odpoledne.\n\nZávodiště ve Velké Chuchli bylo v roce 2002 (od 11. srpna) při povodni zcela zaplaveno a voda dosahovala v Dostihové ulici až po křižovatku se železniční tratí. Vlaková doprava však zde nebyla přerušena, pouze omezena. Domy v Dostihové ulici, podél potoka Vrutice, měly zaplavené přízemí, zcela zaplaveno bylo zdravotní středisko.\n\nOpětovně bylo závodiště zcela zatopeno v neděli 2. června 2013 a po zvýšení odtoku z Orlíka o dva dny později došlo ke zvýšení hladiny téměř o 2 m. Vlaky stanicí Velká Chuchle pouze projížděly, veřejná doprava autobusy byla celý týden přerušena. Obec byla přístupná pouze přes Slivenec. Většina domů v Dostihové ulici, nechráněných protipovodňovou stěnou, měla v roce 2013 pouze zaplavené zahrady, avšak vypnutý plyn a elektřinu a ulice byla policejně uzavřena. Domy protipovodňovou stěnou chráněné, měly zatopené sklepy spodní vodou.\n\nV roce 1911 (13. května) přistál se svým letounem na Chuchelském závodišti inženýr Jan Kašpar, při svém dálkovém letu Pardubice - Praha (Velká Chuchle). Vzdálenost 121 km překonal za 92 minut ve výšce okolo 800 m. Letadlo Blériot XI, kterým tento let uskutečnil, daroval Jan Kašpar v roce 1913 tehdejšímu Technickému muzeu Království českého, kde (dnes Národní technické muzeum v Praze) je vystaveno dodnes. Tento Kašparův dálkový let, uskutečněný prakticky bez navigačních přístrojů, je považován všeobecně za symbolický začátek českého letectví.\n\nDalším jeho slavným letem se stal první dálkový přelet s cestujícím v Českých zemích na trase Mělník – Velká Chuchle s přistáním opět na dostihovém závodišti, kterou zdolal za 41 minut a 55 sekund. Jeho pasažérem byl redaktor listu Národní politika Jaroslav Kalva.\n\nDne 5. listopadu 2011 přistál na Chuchelském dostihovém závodišti pilot Mára, který zopakoval slavný dálkový let inženýra Jana Kašpara po sto letech z Pardubic do Prahy na nově postavené replice letounu Bleriot XI. Uletěl při tom 128 km, neboť se mírně odchýlil z Kašparovy trasy jižním směrem. Jeho předchozí dva pokusy od 13. května 2011 se nepodařily, nejen pro zhoršené počasí, ale i pro slabší motor repliky letadla, který musel být pro třetí pokus vyměněn za silnější. I tak se pilot musel v Pardubicích vracet, aby upustil přebytečné zásoby paliva. Replika Blériotu XI. byla příliš těžká, než aby mohla dosáhnout předepsané výšky. Přistání v Chuchli zaznamenala Česká televize, včetně rozhovoru s pilotem bezprostředně po dosednutí, přímo na Chuchelském závodišti. Inverzní počasí nebylo pro tento den a let ideální, televizní záběr i rozhovor s pilotem však potvrdil, že let i přistání s původní navigací a vybavením letounu byly bez problémů. Konstruktérem letounu, s nímž Petr Mára v Chuchli bezpečně přistál byl Václav Vondrášek. Oba patří mezi „aviatiky“, konstruktéry a výrobce ultralehkých letadel. Zkušební pilot Mára (nar. 1952) provedl pamětní přelet z Pardubic do Chuchle již v roce 1991 v rámci tehdejší 1. aviatické poutě „Masaryk Cross Country“ se svým historickým ultralightem „Demoiselle“, což byla replika francouzské konstrukce letounu z roku 1909 a pilotovo první historické letadlo vlastní výroby.\n\nHistorické události od doby vzniku závodiště v roce 1906 až do doby poslední velké povodně 2013 zachycuje upravená stěna, zeď vstupu do areálu na někdejší otočce autobusu 172 (nyní stanici autobusu 244 s blízkou zastávkou vlaků Praha-Velká Chuchle), včetně velkých portrétů profesora Tomáše Garrigua Masaryka (v upomínku na oficiální návštěvu čs. derby prezidentem v roce 1931), inženýra Jana Kašpara a symbolického pomníčku dostihového trenéra Karla Šmejdy (nar. 3.11.1880 ve Vídni, zastřeleného 7.5.1945 na závodišti ve Velké Chuchli).\n\n\n"}
{"id": "137937", "url": "https://cs.wikipedia.org/wiki?curid=137937", "title": "Zadní Kopanina", "text": "Zadní Kopanina\n\nZadní Kopanina () je katastrálním územím Prahy. Jsou zde evidovány 4 ulice (Chaloupky, K Zadní Kopanině, Na Zmrzlíku a U Skopců) a 36 adres. Žije zde méně než 100 obyvatel, čímž je podle počtu obyvatel nejmenší částí Prahy. Zadní Kopanina je součástí městské části Praha-Řeporyje.\n\n\n"}
{"id": "137939", "url": "https://cs.wikipedia.org/wiki?curid=137939", "title": "Mistrovství světa ve sportovní gymnastice 2006", "text": "Mistrovství světa ve sportovní gymnastice 2006\n\nMistrovství světa ve sportovní gymnastice 2006 se uskutečnilo v období od 13. října do 21. října 2006 v dánském Aarhusu. \n"}
{"id": "137941", "url": "https://cs.wikipedia.org/wiki?curid=137941", "title": "Hřibovité", "text": "Hřibovité\n\nHřibovité (\"Boletaceae\") jsou čeledí rouškatých hub, které jsou charakteristické měkkou dužninou a rourkami pod kloboukem. Mezi hřibovité patří vynikající jedlé houby a z evropských druhů žádné smrtelně jedovaté. Některé druhy z rodu \"Boletus\", zejména hřib satan, ale i hřib kovář, hřib koloděj a další mohou při nedostatečné tepelné úpravě vyvolat silné trávicí potíže. Zejména hřib satan je za syrova prudce jedovatý. Mezi houbaři je většina hřibovitých hub ceněná a velmi oblíbená.\n\nVšechny hřibovité houby jsou mykorhizní a některé jsou náchylné na znečištění ovzduší. V České republice je rozšířen hřib hnědý (\"Xerocomus badius\"), hřib žlutomasý, neboli babka (\"Xerocomus chrysenteron\") nebo nejedlý hřib žlučník (\"Tylopilus felleus\"), mezi houbaři jsou pak ceněné tzv. pravé hřiby: hřib smrkový (\"Boletus edulis\"), hřib dubový (\"Boletus reticulatus\"), hřib borový (\"Boletus pinophylus\") a další druhy. Mezi hřibovité houby patří také kozáci, křemenáče a klouzky.\n\nČtyři druhy hřibovitých hub jsou v České republice chráněné: je to hřib Fechtnerův (\"Boletus fechtneri\"), hřib královský (\"Boletus regius\"), hřib moravský (\"Xerocomus moravicus\") a klouzek žlutavý (\"Suillus flavidus\").\n\nDo čeledi hřibovité se řadí 27 rodů hub.\n\n\n\n\n\n"}
{"id": "137942", "url": "https://cs.wikipedia.org/wiki?curid=137942", "title": "Macbeth (opera)", "text": "Macbeth (opera)\n\nMacbeth je název opery Giuseppe Verdiho z roku 1847. Autorem libreta je Francesco Maria Piave na motivy divadelní hry Macbeth Williama Shakespeara.\n\n\nMacbeth je dramatická opera o čtyřech dějstvích. Její děj se odehrává v 11. století ve Skotsku.\n\nPo vítězné bitvě vyslechnou Macbeth a Banco věštbu čarodějnice, podle které se první stane nejprve šlechticem a později skotským králem a druhý předkem skotských králů. Jako potvrzení věštby je vzápětí Macbeth povýšen na hraběte.\n\nPři návštěvě krále Duncana na Macbethově hradě přiměje lady Macbeth manžela, aby jej zavraždil a tím se posunul blíže k naplnění druhé části věštby. Zkrvavený nůž vsune Macbeth do ruky spícího králova strážce.\n\nMalcolm, Duncanův syn a právoplatný dědic trůnu, prchá, aby se vyhnul otcovu osudu, čímž na něj padá podezření, že sám otce zavraždil nebo nechal zavraždit. Macbeth tedy usedá na trůn, ale je stále zneklidněn třetí částí věštby, podle které bude po něm vládnout Bancův rod. Nechává proto Banca zavraždit, Bancův syn Fleance však uprchne.\n\nMacbeth se vrací k čarodějnici, která mu věští, že jej může porazit pouze pochodující birnamský les a zemřít může pouze rukou člověka neporozeného ženou. Přesto ale čarodějnice potvrzuje, že po Macbethovi nastoupí na trůn Bancův rod. Lady Macbeth proto vybízí Macbetha, aby pokračoval v hledání Bancova syna Fleance.\n\nNa pomezí Skotska se shromažďuje vojsko uprchlíků před Macbethovou krutovládou, které vede Malcolm. Ten nařizuje (aniž by tušil, že tím plní část věštby), aby se při pochodu vojáci zakryli větvemi stromů a takto maskovaní se přesunuli k zámku.\n\nLady Macbeth je pronásledována vinou za všechny uskutečněné kruté činy, takže zešílí a spáchá sebevraždu. Macbeth, sám také týrán pocitem viny, přijímá tuto zprávu lhostejně, stejně jako zprávu o pochodujícím lesu - stále ještě věří, že ho nikdo nemůže zabít. V souboji je napaden Duncanovým bývalým důvěrníkem Macduffem a během souboje vychází najevo, že Macduff nebyl nikdy porozen, ale vyříznut z těla již mrtvé matky. Macbeth poznává, že přišla jeho hodina a po zásluze umírá.\n\n"}
{"id": "137944", "url": "https://cs.wikipedia.org/wiki?curid=137944", "title": "Euler (letecký výrobce)", "text": "Euler (letecký výrobce)\n\nEuler byla německá továrna na výrobu letadel, kterou v roce 1911 založil německý konstruktér August Euler ve Frankfurtu nad Mohanem. Jejím předchůdcem byla firma Euler-Flugmaschinenwerke, založená v říjnu 1908 Augustem Eulerem a Edmundem Rumplerem v Griesheimu.\n\n"}
{"id": "137951", "url": "https://cs.wikipedia.org/wiki?curid=137951", "title": "René Wellek", "text": "René Wellek\n\nRené Wellek (22. srpna 1903, Vídeň – 10. listopadu 1995, Hamden, Connecticut, USA) byl český a posléze americký literární vědec a komparatista.\n\nWellek byl původem Čech, studoval anglistiku a germanistiku na Univerzitě Karlově v Praze u prof. Viléma Mathesia, prof. Otokara Fischera a prof. Václava Tilleho, kteří na něj měli velký vliv. Byl členem strukturalisticky zaměřeného Pražského lingvistického kroužku. Od studií publikoval vysoce kvalitní a polemické recenze (zejména v \"Časopise pro moderní filologii\", v \"Kritice\" a v \"Rozpravách Aventina\"), čímž si získal uznání i mnoho nepřátel (mezi kterými byl konzervativní prof. František Chudoba i Wellkův kolega Otakar Vočadlo).\n\nOd roku 1924 spolupracoval se svým spolužákem Bohumilem Štěpánkem (9. března 1902 Praha – 9. ledna 1985) jako konzultant na překladech dramat Williama Shakespeara, které byly jednak vydávány knižně u nakladatele Fr. Borového, jednak uváděny po celé zemi v divadlech, protože takřka bez výhrad nahradily zastaralý překlad Josefa Václava Sládka.\n\nPřed emigrací překládal dílo Josepha Conrada a D. H. Lawrence a psal pojednání z dějin filosofie a anglické literatury.\n\nRoku 1939 emigroval do Londýna a posléze do USA, kde působil na University of Iowa a na Yale University. Velmi na něj působila hermeneutika a nový literární historismus; snaží se najít společné znaky mezi neuměleckými a uměleckými texty.\n\nRoku 1995 mu byl propůjčen Řád T. G. Masaryka I. třídy. O necelý měsíc později zemřel.\n\n\nČlánky R. Wellka ve Slově a slovesnosti (dostupné on-line):\n\n\n"}
{"id": "137960", "url": "https://cs.wikipedia.org/wiki?curid=137960", "title": "Kulig", "text": "Kulig\n\nKulig je průvod několika saní zapřažených za sebe a tažených koněm. Je to tradiční polská zábava, kterou často doprovází hudba, zpěv a táborák. Večer bývá kulig osvětlován pochodněmi. Od 17. století až do začátku století dvacátého byly kuligy oblíbenou kratochvílí magnaterie, tedy nejvyšší polské šlechty. Nyní se často v zimě pořádá v turistických střediscích nebo si kulig organizují lidé na venkově. Lze se pak setkat i s tím, že kůň je nahrazen menším traktorem.\n\nPodle „Staropolské encyklopedie“ z let 1900 až 1903 (Zygmunt Gloger: \"Encyklopedia staropolska\") někteří hledají původ slova \"kulig\" v českém slově \"koleg\", což prý mělo znamenat \"kroužek, kolečko\". Jiný polský jazykovědec Aleksander Brückner uvádí, že slovo kulig/kulik se opakuje v češtině jako označení pro ptáka, podle Brücknera mělo slovo vzniknout z \"szlachta odwiedzała w tłumnym i szumnym korowodzie dwory sąsiedzkie, szukając ptaka 'kulika\"' (šlechta navštěvovala v houfném a honosném průvodu sousedské dvory, ptáka \"kulíka\" hledajíc). Zvyk je však ryze polský.\n"}
{"id": "137963", "url": "https://cs.wikipedia.org/wiki?curid=137963", "title": "Seraja Szapszal", "text": "Seraja Szapszal\n\nSeraja Šapšal nebo Hadži Seraja Chan Šapšal (karaimsky: Хаджи Серая Хан Шапшал; polsky: Seraj Szapszal) (1873-1961) byl Chacham a představitel krymských a litevských Karaimů.\nŠapšal se narodil v Çufut Kale na Krymu a vystudoval Univerzitu v Petrohradě, kde získal doktorát z filologie a orientálních jazyků.\n\nPanturkičtí přívrženci Seraji Šapšala tvrdí, že Šapšal získal doktorát na Univerzitě v Petrohradě, a/nebo doktorát a profesuru na Univerzitě Jana Kazimíra ve Lvově, pro toto tvrzení nicméně neexistuje jediný důkaz, kromě článků samotných přívrženců a citací z těchto článků, a jednoho „potvrzení“ z roku 1939 na nehlavičkovém papíře, podepsaný jakýmsi řádovým pracovníkem Univerzity.\nDo současné doby nebyl na Univerzitě ve Lvově nalezen žádný záznam o dizertaci ani o habilitaci Seraji Šapšala. \nNeexistuje ani jediný důkaz, že by Seraja Šapšal získal do roku 1955 titul doktor nebo profesor \"honoris causa\".\nLze věřit tvrzením, že na Univerzitě v Petrohradě úspěšně dokončil magisterské studium.\nSeraja Šapšal získal titul doktor filozofie až 8. ledna roku 1955; udělila mu ho Komise pro vzdělávání vědeckých pracovníků při Akademii věd Litevské SSR.\n\nŠapšal byl z pověření carské vlády osobním učitelem íránského korunního prince Mohamada Ali Šaha a stal se v roce 1907 ministrem perské vlády; s touto funkcí se pojila povinnost poskytovat citlivé a strategické informace carské vládě.\nSeraja Šapšal byl sice 16.8.1911 zvolen trokským chachamem, nabízený úřad ale odmítl přijmout; odůvodnil to nedostatkem zkušeností a nízkým věkem.\nZajímavé je, že Seraja Šapšal nikdy nedokončil karaimské náboženské vzdělání (v dětství se přestěhoval do Petrohradu a navštěvoval pouze světské školy), neměl tedy právo užívat titul \"Ribbi\" a neměl právo rituálně porážet zvířata.\nSeraja Šapšal nebyl moc oblíben mezi náboženský zaměřenými karaimy, kteří ho považovali za Černosotněnce a kteří se nedokázali smířit s jeho podílem na krvavém potlačení povstání v Persii (v Persii si vysloužil přezdívku Krvavý Šapšal). \nPo obsazení Krymu bolševiky byl krátce vězněn, pomocí úplatků se mu ale podařilo uprchnout do Istanbulu.\nV letech 1919 až 1927 žil v Istanbulu, kde pracoval jako bankovní úředník. V roce 1927 se přestěhoval do Vilniusu a stal se představitelem Karaimů v Polsku.\nŠapšal byl zastáncem falešných teorií o chazarském původu Karaimů a dovedl tyto falešné teorie do extrému. Vzhledem k tomu, že po druhé světové válce se opět ucházel k titulu Chachama, není pravděpodobné, že by tyto snahy myslel zcela vážně. \nŠapšal prosazoval přerušení všech kontaktů mezi Karaimy a rabanitskými Židy.\nV roce 1941 se Szapszal setkal s čelními nacisty a pomáhal jim formulovat nacistickou politiku vůči východoevropským Karaimům.\nJako vilniuský Chacham se nechvalně proslavil svojí konfrontační politikou s rabanitskými Židy, například se Zeligem Kalmanovičem.\nSzapszal předal nacistům podrobný seznam členů karaimské komunity z Vilniusu a z města Troki. Szapszal tímto ochránil Karaimy před noriberskými zákony, avšak také tím umožnil najít a uvěznit rabanitské Židy, kteří měli falešné doklady, které uváděly, že jsou Karaimové, kdyby to však neudělal, riskoval by zásah proti celé své komunitě, i díky tomu se některým rabanitům nakonec podařilo mezi karaimskou komunitu skrýt. Není ani úplně přesné mít za to, že Seraja Šapšal spolupracoval s nacisty, on s nimi hlavně vyjednával a dosáhl toho, že Karaité nebyli považováni za židy a to i když nacisté viděli karaistké modlitebny s židovskou liturgií a hebrejsky psanými knihami. Po válce sjednával karaitské záležitosti stejně tak s bolševiky. \nPo druhé světové válce žil v Trakai a později ve Vilniusu.\nPracoval v komunistické Litevské Akademii Věd.\nŠapšal byl spoluautorem Karaimsko-Rusko-Polského slovníku (vydán 1974) a byl autorem mnoha článků o krymských Karaimech.\nJeho „Historie Karaimů“ nebyla publikována. Část jeho sbírek a knih je možné zahlédnout v malém muzeu v karaitské modlitebně – kenese v Trakai.\nŠapšal zemřel v roce 1961.\n\n"}
{"id": "137968", "url": "https://cs.wikipedia.org/wiki?curid=137968", "title": "Mercedes D.II", "text": "Mercedes D.II\n\nMercedes D.II byl letecký motor, vyráběný německou společností Daimler Motoren Gesellschaft během první světové války. Motor dosahoval výkonu kolem 110 až 120 k. Ve srovnání se soudobými rotačními motory měl vyšší hmotnost (ovšem ve srovnání s nimi měly všeobecně všechny řadové vodou chlazené motory horší poměr hmotnosti k výkonu). Vzhledem k nižšímu výkonu motoru, který záhy přestával postačovat požadavkům pro pohon bojových letounů, byl Mercedes D.II vyráběn jen krátce (výroba skončila v roce 1916), ovšem z jeho konstrukce vychází výkonnější, později široce používaný motor Mercedes D.III.\n\nMercedes D.II byl použit k pohonu letounů Albatros B.I, Albatros B.II, Aviatik B.II, Aviatik C.I, Fokker D.I a Halberstadt D.II.\n\nPo skončení války posloužil motor Mercedes D.II československé strojírně Breitfeld-Daněk, která během války a po ní vyráběla v licenci letecké motory Hiero IV, k dalšímu vývoji. Roku 1921 zahájila výrobu motoru Blesk určeného k pohonu školních a cvičných letadel (byl montován na letouny Letov Š-10). Později firma Breitfeld-Daněk ještě vyvinula letecké motory Perun I (180/200 k) a Perun II (240/280 k), jejichž výroba byla zahájena roku 1923, resp. 1924.\n\n\n\n"}
{"id": "138028", "url": "https://cs.wikipedia.org/wiki?curid=138028", "title": "Tfilin", "text": "Tfilin\n\nTfilin ( , od \"tfila\", doslova modlitba) jsou modlitební řemínky a jeden z nejstarších znaků judaismu. Někdy jsou označovány také jako fylaktéria (přes pozdnělat. \"phylacterium\" z řec. \"phylacterion\" ochrana, záštita, amulet), což je však pejorativní a nesprávné pojmenování křesťanského původu. Jsou tvořeny dvěma malými černými krabičkami (\"batim\", doslova „domečky“), ve kterých jsou malé pergamenové svitky s pasážemi z Tóry. Každá z krabiček je upevněna na dlouhém černém koženém řemínku (\"recu'a\", pl. \"recu'ot\"), kterými se jedna připevňuje na ruku a druhá na hlavu.\n\nSlova \"tfilin\" i \"tfila\" má původ v hebrejském slově modlitba. Kořen je \"palel\", což znamená „posouzení“. Modlitba a pomůcky k ní mají napomoci ke stvrzení naší modlitby před Bohem. Zatímco On nás posuzuje, i my sami se nad sebou kriticky zamyslíme. Tfilin se nosí jen ve všední dny. Mají nám pomáhat, abychom uprostřed každodenních všedních starostí nezapomínali na Boží přikázání a nezanedbávali je. Proto není zvykem pokládat tfilin o svátcích, kdy jsme tak jako tak zbaveni všedních starostí.\n\nPokládání tfilin je přikázáno v Tóře:\nTfilin nosí muži k ranní modlitbě, eventuálně je mohou nosit i během odpolední modlitby Mincha. V některých neortodoxních synagogách je nosí i ženy. Z historie je znám příklad Rašiho dcer, které údajně rovněž nosily tfilin, rovněž i ve starověkých dobách pravděpodobně existovaly skupiny žen, které nosily tfilin a talit.\n\nTfilin určené pro paži (\"tfilin šel jad\") dáváme na tu slabší. To je pro většinu lidí levá, pro leváky pravá. Dáváme je na slabší ruku, protože svitky, které v sobě tfilin obsahují, jsou psány stejně, jako svitek Tóry a svitek mezuzy, a mají proto stejný stupeň svatosti, díky které „posilují“ člověka. Tfilin se dá na biceps zhruba ve výši srdce a mírně jej pootočíme směrem k srdci. Po odříkání požehnání „\"…ašer kidšanu be-micvotav ve-civanu le-haniach tfilin\"“ se řemínek omotá sedmkrát kolem předloktí, čímž symbolizuje sedm dní v týdnu.\nPoté se přiloží tfilin pro hlavu (\"tfilin šel roš\") doprostřed čela v místech, kde začínají růst vlasy, a to tak, aby uzel (\"kešer\"), který spojuje řemínek za hlavou, přišel doprostřed týla. Oba konce řemínku se nechají viset vlevo i vpravo přes krk podél těla. Tfilin pokládáme na přechod mezi čelem a temenem, nikoliv mezi oči, jak by se mohlo zdát z doslovného výkladu biblického příkazu. Poté odříkáme požehnání \"„…ašer kidšanu be-micvotav ve-civanu al micvat tfilin.“\" Následně se na ruce ovine řemínek třikrát kolem kloubů třetího a čtvrtého prstu a do tří různých pruhů kolem celé dlaně tak, že na ruce se vytvoří písmeno \"šín\", na omotaných prstech písmeno \"dalet\" a tato společně s uzlem ve tvaru písmene \"jod\", kterým je \"bajit\" připevněn k řemínku, vytvoří tři hebrejská písmena , \"šadaj\", což znamená Všemohoucí. Obdobným způsobem je vytvořeno slovo i u tfilin pro hlavu, kde \"šin\" je napsáno přímo na \"bajit\", \"dalet\" je symbolizován uzlem, kterým je řemínek svázán do čelenky, a \"jod\" uzlem na \"tfilin šel jad\".\nKdyž se tfilin nepoužívají, zůstávají uloženy ve zdobeném dřevěném, kovovém nebo plastovém pouzdře a takto jsou uloženy do sáčku, obvykle sametového, stejně jako je tomu u talitu, aby nebyly poškozeny. Zbožní židé se snaží získat tfilin co nejlepší kvality s úhledně napsanými pergameny a krabičkami, které jsou vyřezány do přesné krychle z jediného kusu výběrové kůže (\"or echad\"). Krabičky i řemínky musí být černé, vyrobené pouze z kůže košer zvířete, které bylo zabito košer způsobem a navíc se záměrem, že jeho kůže bude použita k vykonání micvy, totiž ke zhotovení tfilin. Texty píše ručně na pergamen speciálně vyškolený písař – sofer.\n\nTfilin pro hlavu má čtyři vroubky, zatímco tfilin pro ruku je zcela hladký. Jeden důvod je ten, že biblické pasáže, které obsahují tfilin pro hlavu, jsou napsány na čtyřech oddělených proužcích pergamenu, v případě tfilin pro ruku jsou všechny čtyři pasáže napsány na jednom proužku. Druhý důvod vysvětlují učenci tak, že člověk má uvažovat široce, z mnoha hledisek, avšak čin má být rozhodný, jednoznačný. A čin má určovat srdce. Proto se upevňuje do výše srdce a natáčí směrem k srdci.\n\nTfilin jsou jeden z nejstarších znaků židovství. V Izraeli se ve vykopávkách nalezly řemínky více než tři tisíce let staré. Prokazatelně tfilin užívali kumránští esejci. V jeskyních u Mrtvého moře se našly svitky pergamenů užívaných v tfilin.\n\nPasáže z Tóry, které jsou obsaženy v tfilin, jsou následující:\n\nTakto jsou oddíly v tfilin pro hlavu uspořádány podle Rašiho. Rašiho vnuk, rabi Ja'akov ben Me'ir, zvaný Rabenu Tam, stanovuje ovšem odlišné pořadí:\n\nVětšina židů (cca 95 %) následuje Rašiho, avšak oba zvyky jsou platné. Někteří židé používají oba druhy tfilin najednou nebo je vystřídají během modlitby.\n\nV těchto čtyřech pasážích se vždy jedná o přikládání tfilin jako znamení a symbolu židovské víry a oddanosti k Bohu.\n\n\n"}
{"id": "138031", "url": "https://cs.wikipedia.org/wiki?curid=138031", "title": "Trojplošník", "text": "Trojplošník\n\nTrojplošník je letadlo se třemi pevnými nosnými plochami podobného rozpětí umístěnými přibližně v řadě nad sebou.\n\nObvykle bývá nejspodnější křídlo umístěno ve stejné rovině jako spodní část trupu, střední křídlo v rovině horní části trupu a nejvyšší křídlo je posazeno na vzpěrách nad trupem. První trojplošník navrhl Ambroise Goupy v roce 1908, postavil ho Louis Blériot a vybavil motorem Renault o výkonu 50 k (37 kW). Trojplošníky mají větší nosnou plochu než dvouplošníky nebo jednoplošníky podobného rozpětí a hloubky křídel. Díky tomu mohou dosáhnout většího vztlaku na křídlech a menšího poloměru zatáčky při manévrování. Nevýhodou trojplošníků byla velká interference mezi nosnými plochami, čímž se snižoval jejich vztlak proti jednoplošníku nebo dvouplošníku se stejnou plochou křídel.\n\nBěhem 1. světové války se někteří výrobci letadel snažili využít skvělých manévrovacích schopností trojplošníků a vyvinuli několik typů stíhacích letounů s touto konfigurací. Nevýhodou těchto strojů však byl větší odpor vzduchu a tím i nižší rychlost letounů v letové hladině i ve střemhlavém letu. Ne vždy získávaly v bojích převahu nad tehdy běžnými dvouplošníky a tak se typy letadel s touto konfigurací vyráběly jen v menších sériích. S trojplošnou konfigurací se také experimentovalo u velkých bombardérů, např. u letounu Caproni Ca.4.\n\nPrvním trojplošníkem, který byl nasazen do bojů 1. světové války, byl britský Sopwith Triplane, ale později se stal nejznámějším letounem tohoto druhu německý stíhací letoun Fokker Dr.I, který se stal populární díky německému stíhacímu esu Manfredu von Richthofen, jenž byl přezdíván \"Rudý baron\".\n\n\n"}
{"id": "138039", "url": "https://cs.wikipedia.org/wiki?curid=138039", "title": "James Buchanan", "text": "James Buchanan\n\nJames Buchanan [\"bjúkenen\"] (23. dubna 1791 – 1. června 1868) byl 15. prezident Spojených států. Byl jediným starým mládencem v úřadu amerického prezidenta v historii (spekulovalo se o jeho sexuální orientaci) a jediným prezidentem USA v historii, který vykonával svůj úřad z Pensylvánie. Byl kritizován za selhání během zatažení země do občanské války a je trvale hodnocen jako jeden z nejhorších amerických prezidentů.\n\nJames Buchanan se narodil v Cove Gap, ve státě Pensylvánie v obchodnické rodině. Vystudoval práva a stal se členem Demokratické strany. Po vstupu do politiky vykonával funkci velvyslance Ruska za vlády prezidenta Andrewa Jacksona, ministra zahraničí za vlády prezidenta Jamese K. Polka. Rovněž zastupoval Pensylvánii v obou komorách parlamentu USA.\n\nZa vlády prezidenta Franklina Pierce zastával úřad velvyslance ve Velké Británii, čímž nebyl přímo zatažen do neúspěšné politiky tohoto prezidenta. I díky tomu se stal v roce 1856 kandidátem Demokratické strany a posléze byl zvolen za prezidenta USA.\n\nV úřadu však spíše opakoval chyby předchozího prezidenta. Přestože pocházel ze severu USA, obhajoval zájmy otrokářů na jihu. Tehdejší násilné střety ve státě Kansas ohledně práva na povolení či zakázání otroctví, chtěl vyřešit povolením otroctví. Proti státu Utah povolal federální vojska kvůli údajné revoltě, toto podezření se nepotvrdilo a sám Buchanan později toto své rozhodnutí označil za chybu a omluvil se.\n\nNapětí v USA mezi severem a jihem se za jeho vlády ještě více přiostřilo a země již stála na pokraji občanské války.\n\nV den odstupu z funkce řekl svému nástupci Abrahamu Lincolnovi: „Vážený pane, jste-li při příchodu do Bílého domu tak šťastný, jako jsem já, že ho mohu opustit, pak jste skutečně šťastný člověk.“\n\nJeho inaugurace ze dne 4. března 1857 u budovy kapitolu Spojených států amerických je považovaná za první, která kdy byla vyfotografovaná. \n"}
{"id": "138040", "url": "https://cs.wikipedia.org/wiki?curid=138040", "title": "Mario Francesco Pompedda", "text": "Mario Francesco Pompedda\n\nMario Francesco kardinál Pompedda (18. dubna 1929, Ozieri – 18. října 2006, Řím) byl katolický duchovní a jeden z nejvýznamnějších církevních právníků 20. století. Byl dlouholetý člen Tribunálu Římské roty (od roku 1955), v roce 1993 se stal jeho děkanem. V roce 1999 jej papež Jan Pavel II., jmenoval prefektem Nejvyššího tribunálu Apoštolské signatury (nejvyšší soudní tribunál katolické církve). Tento post zastával do roku 2004, kdy podle zvyklosti podal rezignaci v den svých 75. narozenin. Kardinálem byl jmenován v roce 2001.\n\nJe pohřben v katedrále v Oziery.\n\n"}
{"id": "138054", "url": "https://cs.wikipedia.org/wiki?curid=138054", "title": "Moldavská horská dráha", "text": "Moldavská horská dráha\n\nMoldavská horská dráha, někdy nazývaná též \"Krušnohorská železnice\" či \"Teplický Semmering\" je železniční trať spojující Most s Moldavou v Krušných horách. V jízdním řádu pro cestující je uváděna v tabulce 135. Jde o jednokolejnou železnici dlouhou 26,6 kilometru a kategorizovanou jako regionální dráha. Při převzetí funkce provozovatele Správou železniční dopravní cesty v roce 2008 byl ještě úsek Most - Louka u Litvínova úsekem celostátní dráhy.\n\nÚsek Louka u Litvínova – Moldava je od roku 1998 chráněn jako kulturní památka.\n\nTrať vybudovala společnost Pražsko-duchcovská dráha, hlavním cílem bylo umožnit export uhlí do sousedního Saska. První projekty na propojení Mostecké uhelné pánve se Saskem vznikly již v šedesátých letech devatenáctého století, finanční a technické obtíže však stavbu pozdržely. Úsek Most-Hrob byl otevřen 15. května 1877, úsek Hrob-Moldava v Krušných horách až 6. prosince 1884. Přeshraniční provoz do saského Freibergu započal 18. května 1885.\n\nPřed první světovou válkou sloužila trať především ke svému původnímu účelu, přepravě uhlí. V meziválečném období se dále rozvinula přeprava průmyslových výrobků, trať začali využívat i turisté. Za druhé světové války byla správa českého a saského úseku sjednocena, vlaky projížděly celou trať Most-Freiberg. Dne 8. května 1945 těleso trati obsadily tankové oddíly Rudé armády. Přeshraniční provoz nebyl obnoven, význam horského úseku do Moldavy upadal. Výjimku tvořil rok 1952, kdy byl do stanice Moldava přepravován materiál pro výstavbu vodního díla Fláje. V šedesátých a sedmdesátých letech 20. století byly z důvodu těžby uhlí některé úseky trati přeloženy.\n\nPřestože jsou od roku 1989 pravidelně pořádány pochody po tělese zrušeného železničního hraničního přechodu Moldava–Holzhau, obnovení v současné době není příliš pravděpodobné.\n\nV říjnu 2008 se česká strana, zastoupená náměstkem MD Kocourkem, dohodla s pověřeným saským náměstkem ministra průmyslu, že do poloviny listopadu bude sepsáno politické memorandum o vůli české i saské strany obnovit železniční spojení. Německá strana by investovala kolem 21 milionů eur na znovuvybudování chybějících osm kilometrů trati, česká strana by do oprav na svém území investovala asi 350 milionů korun. Českou pracovní skupinu sestavuje Petr Pípal (starosta Dubí a předseda dopravní komise Euroregionu Krušnohoří). V optimálním případě by trať mohla být obnovena asi do čtyř let.\n\nV odpoledních hodinách v úterý 14. března 2017 byla mezi stanicemi Mikulov v Krušných horách a Mikulov-Nové Město v km 154,040 zjištěna geometrická výchylka koleje. Příčinou bylo podle mluvčího SŽDC posunutí tělesa náspu a obkladní zdi. Za vychýlením tělesa trati stála podle všeho voda a její erozní působení. Trať byla od té doby v úseku Mikulov v Krušných horách – Moldava v Krušných horách pro veškerou dopravu uzavřena. Rekonstrukce, a tedy i výluka trati, skončila 31. října 2018.\n\n\nDne 6. května 2015 vydala Česká pošta příležitostnou poštovní známku v řadě Technické památky ČR. V sobotu 16. května 2015 byla tato známka slavnostně inaugurována za účasti všech měst a obcí po její trase, statutárního města Teplice a Krajského úřadu Ústeckého kraje. Zařazení známky do emisního plánu České pošty navrhl Českojiřetínský spolek.\n\nAutorem výtvarného návrh je Adolf Absolon, autorem rytiny Martin Srb. Motivem známky je pracovní vlak s lokomotivou Louny na nádraží v Dubí (dříve Ober–Eichwald). Výtvarník použil jako předlohu fotografii z roku 1884.\n\nAni uznání moldavské dráhy jako motivu pro známku České pošty v řadě Technické památky ČR nezabránilo Správě železniční dopravní cesty (SŽDC), aby v jubilejním roce nezbourala některé objekty v areálu úvraťového nádraží v Dubí. Dráha tak i přes protesty veřejnosti opět přišla o další objekty dotvářející její kolorit.\n\nMoldavská dráha se stala hlavním motivem prvního čísla obnovených Krušnohorských novin (dříve Erzgebirgs-Zeitung), které opět vyšly (15. května 2015) po 72leté přestávce. První číslo se věnuje se jak dráze samotné, tak známce České pošty vydané k 130. výročí zprovoznění kompletní trasy Most-Freiberg.\n\n"}
{"id": "138055", "url": "https://cs.wikipedia.org/wiki?curid=138055", "title": "Franklin Pierce", "text": "Franklin Pierce\n\nFranklin Pierce (23. listopadu 1804 – 8. října 1869) byl 14. prezidentem Spojených států v letech 1853 – 1857. Pocházel ze státu New Hampshire. V době jeho prezidenství vzrostlo napětí v USA, které posléze vedlo k americké občanské válce.\n\nPierce pocházel ze středostavovské rodiny. Hned po ukončení právnického vzdělání vstoupil do politiky za Demokratickou stranu. Postupně se stal členem sněmovny reprezentantů a senátu za stát New Hampshire. V době mexicko-americké války opustil politiku a aktivně se jí zúčastnil jako brigádnický generál.\n\nV roce 1852 byl vybrán za kompromisního prezidentského kandidáta Demokratické strany a jasně vyhrál volby proti kandidátovi Strany whigů. V době jeho prezidentství ve Spojených státech se začala hodně přiostřovat otázka otroctví. Toto napětí ve společnosti Pierce spíše zvýšil podepsáním zákona o Kansasu a Nebrasce, podle kterého se obyvatelé těchto teritorií měli rozhodnout, zda v nich bude povoleno otroctví. Výsledkem byla kritika z obou stran. To, že do Kansasu přicházeli odpůrci otrokářství ale i jeho zastánci, vedlo následně k sérii konfliktů v Kansasu (1855-1858), kterou ukončil až zásah federálních vojsk.\n\nV následujících prezidentských volbách se Pierce ani nestal kandidátem své Demokratické strany a místo něj kandidoval bývalý ministr James Buchanan, který se posléze stal prezidentem.\n\nPoté se zklamaný Pierce stáhl do soukromí. I v rodinném životě zažíval spíše tragédie, s manželkou Jane měli tři děti, všechny však zemřely předčasně v dětském věku. Čím dál více podléhal vlivu alkoholu.\n\nV průběhu americké občanské války Pierce vyjadřoval podporu jižanské Konfederaci a jejímu prezidentovi Jeffersonu Davisovi, který mimochodem vykonával funkci ministra války v jeho vládě, a odmítal politiku Abrahama Lincolna. Sám se přímo v této válce neangažoval.\n\nV současné době je považován za jednoho z nejméně úspěšných prezidentů USA.\n"}
{"id": "138059", "url": "https://cs.wikipedia.org/wiki?curid=138059", "title": "Bitva u Jassínu", "text": "Bitva u Jassínu\n\nBitva u Jassínu (18.–19. leden 1915) představovala druhé významné střetnutí První světové války v bojích o Německou východní Afriku. Německé jednotky vedené plukovníkem von Lettow-Vorbeckem v ní odrazily pokus britských sil o pozemní invazi do své kolonie.\n\nJassin, tehdy malá vesnice severně od přístavu Tanga bylo obsazené Brity, aby byla zajištěna hranice mezi Britskou východní Afrikou a Německou východní Afrikou. Bylo však velmi slabě bráněno pouhými čtyřmi rotami indických vojáků což čítalo něco málo přes 300 mužů. \n\nNěmecký velitel Paul Emil von Lettow-Vorbeck se rozhodl na toto místo zaútočit aby zabránil nebezpečí útoku britských sil na přístav Tanga, který ležel o 50 kilometrů jižněji a byl již více než dva měsíce předtím úspěšně ubráněn při britském útoku v bitvě o Tangu. K útoku bylo shromážděno devět rot německých koloniálních jednotek, tzv. Schutztruppe, povětšinou askarijů, vedených evropskými důstojníky.\n\nBezprostředně poté, co byly britské síly poraženy, byly nepřátelští velitelé, kapitáni Hanson a Turner odvedeni na setkání s Lettow-Vorbeckem. K jejich překvapení jim poblahopřál k ukázkové obraně města a oba britské velitele propustil výměnou za slib, že se nebudou dále angažovat v této válce.\n\nAčkoli britské jednotky porazil, uvědomoval si Lettow-Vorbeck, že výše německých ztrát důstojníků a střeliva dosahovalo úrovně, ve které by si mohl jen zřídka dovolit konfrontace v tak velkém měřítku a proto se rozhodl vyžívat spíše partyzánské taktiky. Namísto toho, aby vyhledával rozhodující bitvy proti Britům, soustředil se na záškodnické operace proti Ugandské železnici a narušování zásobovacích tras. Britskou odpovědí bylo soustředění stále většího počtu sil, která měla snížit rizika takových akcí a zjednodušit obranu. Tím pádem Lettow-Vorbeck vázal na svou malou armádu mnoho britských vojáků až do konce války.\n"}
{"id": "138073", "url": "https://cs.wikipedia.org/wiki?curid=138073", "title": "Neoabsolutismus", "text": "Neoabsolutismus\n\nNeoabsolutismus (také Bachův či Bachovský absolutismus a Františkojosefínský absolutismus) je označení pro formu vlády v Rakouském císařství (předchůdci pozdějšího Rakousko-Uherska) v letech 1851–1859. Bylo následkem potlačených revolucí z let 1848 a 1849 a ideově navazovalo na osvícenský absolutismus 18. století. Kromě tehdejšího Rakouska se podobná forma vlády objevila také v Pruském království a ve Francii za dob druhého Francouzského císařství.\n\nRakouský neoabsolutismus byl zaveden silvestrovskými patenty z 31. prosince 1851, čímž byla zrušena dosavadní oktrojovaná ústava. Hlavním představitelem tohoto období se stal rakouský ministr vnitra Alexander Bach, podle kterého se také vžil název \"Bachovský absolutismus\". Velký podíl na jeho vytváření měl také tajný rada Johann Franz baron Kempen von Fichtenstamm, velitel rakouského četnictva.\n\nProběhlo mnoho změn, například v zemědělství, některých úřadech, clech a dalších oborech. Zachována byla náboženská svoboda a rovnost občanů před zákonem. Státní samospráva se změnila. Nejnižší jednotkou byla obec, následována okresem (v čele s okresním hejtmanem), krajem (v čele s krajským hejtmanem) a dvěma místodržitelstvími (Praha a Brno). Bachovský absolutismus podporoval podnikání. Vznikly obchodní a živnostenské komory (sdružení průmyslníků). V roce 1859 byl vydán Živnostenský řád, který odstranil zbytky cechovních organizací.\n\nByla vybudována propracovaná síť tajné policie, rozšířilo se udavačství. V české části společnosti panovala atmosféra strachu. Probíhala germanizace školství (středoškolského) a všeho českého.\nBachova byrokracie pracovala za naprostého vyloučení veřejnosti. Tento způsob vlády byl také občas označován jako „\"vše pro lid, ale nic skrze lid\"“.\n\nBachovský absolutismus byl ukončen následně po válce mezi Rakouskem a Sardinským královstvím. V roce 1859 bylo Rakousko poraženo v bitvě u Solferina. Bach byl následně odvolán za to, že měl odpovědnost na porážce a na nízkém stavu státní pokladny.\n\n"}
{"id": "138077", "url": "https://cs.wikipedia.org/wiki?curid=138077", "title": "Jízdní řád", "text": "Jízdní řád\n\nJízdní řád je dokument, který popisuje, kdy a kam jedou dopravní spoje na určité lince, trati nebo v určité dopravní síti nebo oblasti, případně i časový plán jednotlivé jízdy. V původním významu termín označuje abstraktní řád, který je možno vyjádřit různými formami zápisu, v praxi se tak označují knihy, sešity, listy nebo tabule, nebo výstupy v elektronické podobě. Formou jízdního řádu je i grafikon dopravy.\n\nJízdní řády se dělí na veřejné a služební. Některé druhy jízdních řádů slouží současně oběma účelům.\n\n\nJízdní řády se používají zejména v drážní dopravě (osobní i nákladní železniční doprava, metro, tramvajová doprava, trolejbusová doprava) a v osobní silniční linkové dopravě (kterou představuje zejména autobusová doprava). Termín jízdní řád se v současné době běžně používá i pro vodní dopravu, třebaže nejde o jízdy, ale o plavby (termín plavební řád je však obsazen jiným významem).\n\nPro leteckou dopravu se v obdobném významu používá označení letový řád.\n\nJízdních řádů se týkají zejména tyto právní předpisy:\n\nPodle § 42 odst. 1 Zákona o dráhách jízdní řád dráhy celostátní a dráhy regionální a jejich změny nabývají platnosti dnem stanoveným dohodou evropských železničních správ.\n\nPodle § 17 odst. 3 \"Zákona o silniční dopravě\" lze změny jízdních řádů veřejné vnitrostátní linkové dopravy provádět pouze v termínech zveřejněných Ministerstvem dopravy způsobem umožňujícím dálkový přístup (do 1.5.2013 se zveřejňovalo v Obchodním věstníku), toto omezení se nevztahuje na městskou autobusovou dopravu provozovanou na území města. Podle odst. 4 z důvodu veřejného zájmu, zásahu vyšší moci nebo neplánované uzavírky může dopravní úřad rozhodnout o změně jízdního řádu veřejné vnitrostátní linkové dopravy i v době jeho platnosti k jinému termínu.\n\nVyhláška č. 388/2000 Sb. v § 6 odst. 1 stanovila, že dopravní úřad (což jsou krajské úřady, pro městskou dopravu magistráty a městské úřady) vyhlásí informace o platnosti jízdních řádů a termínech jejich změn způsobem v místě obvyklým; vyhláška 122/2014 Sb. už vyhlašování termínů platnosti jízdních řádů neupravuje.\n\nAutobusové jízdní řády (a jízdní řády silniční linkové dopravy vůbec) se podle § 2 odst. 3 vyhlášky 388/2000 Sb. zpracovávaly na dobu platnosti od vyhlášeného termínu začátku platnosti jízdních řádů (nebo od data zahájení provozu na lince nebo změny jízdního řádu) do vyhlášeného data konce platnosti jízdních řádů, nesměla však překročit dobu platnosti příslušné licence. Vyhláška 122/2014 Sb. už nepočítá s vyhlašováním „data konce platnosti jízdních řádů“ a tedy ani s tím, že na každý rok je vydáván nový jízdní řád, ale jako hlavní možnost uvádí vydávání jízdního řádu na celou dobu platnosti licence (jen okrajově zmiňuje v případě vnitrostátní dopravy možnost „případně do některého ze zveřejněných termínů změn jízdních řádů“) a změnu jízdního řádu váže v první řadě na změnu licence.\n\nObvykle bývá vyhlašován během roku jeden hlavní termín změn jízdních řádů, před polovinou prosince, a dva až tři další termíny během roku. V minulosti býval hlavní termín změn jízdních řádů kolem přelomu května a června, v roce 2001/2002 byla platnost jízdních řádů mimořádně delší (10. června 2001 až 14. prosince 2002). Termíny změn jízdních řádů silniční dopravy jsou stanovovány v návaznosti na termíny změn železničních dopravců stanovené dohodou evropských železničních správ.\n\nZpracování jízdního řádu linkové autobusové nebo jiné silniční doprava silniční dopravy upravovala na základě zákonného zmocnění § 17 odst. 6 Zákona o silniční dopravě prováděcí vyhláška č. 388/2000 Sb. v § 2, nově vyhláška 122/2014 Sb. v § 2. Jízdní řád musí být zpracován pro každou linku, každou změnu musí dopravce zpracovat formou nového jízdního řádu.\n\nJízdní řád musí být v souladu s licencí a musí zajišťovat pravidelnost a bezpečnost provozu s přihlédnutím ke stavebnímu a dopravně technickému stavu komunikací, pravidlům a místním úpravám provozu, vlastnostem vozidel, provozním podmínkám, prostorovým podmínkám a časovému využití zastávek, povolené době řízení vozidla, bezpečnostním přestávkám a době odpočinku. Zatímco vyhláška 388/2000 Sb. vyžadovala, aby jízdní řád zajišťoval pravidelnost provozu, vyhláška 122/2014 Sb. vyžaduje pouze možnost dodržování časových údajů jízdního řádu.\n\nJízdní řád se předkládá ke schválení ve lhůtě a způsobem, které stanoví příslušný dopravní úřad tak, aby jej mohl schválit a postoupit do celostátního informačního systému o jízdních řádech nejpozději 15 dnů před začátkem jeho platnosti. Jízdní řád musí být zároveň dodán v elektronické podobě v datovém formátu a v datové struktuře, které pro Celostátní informační systém o jízdních řádech stanoví a zveřejní ministerstvo. Dopravní úřad si může vyžádat jako podklad ke schválení jízdního řádu údaje o denní době řízení a bezpečnostních přestávkách řidičů a další podklady použité pro zpracování jízdního řádu. Dopravce předkládá jízdní řád současně v elektronické podobě v datovém formátu\nSchvalování jízdního řádu silniční linkové dopravy upravuje § 17 Zákona o silniční dopravě. Příslušný dopravní úřad nebo ministerstvo jízdní řád schválí, splňuje-li náležitosti stanovené právní předpisprávními předpisy.\n\nPro provozování náhradní autobusové dopravy (za přerušenou drážní dopravu) po dobu nepřesahující 45 kalendářních dnů po sobě jdoucích se nevyžaduje udělení licence a schválení jízdního řádu (§ 18c odst. 2 Zákona o silniční dopravě). ů 2 v odst. 6 a 7 vyhlášky 122/2014 Sb. nově zmiňuje zpracování výlukového jízdního řádu z důvodu nařízené uzavírky nebo objížďky pozemní komunikace nebo v krizové situaci nebo z důvodu dočasné změny navazující silniční nebo drážní dopravy a z hlediska trasy a zastávek nadřazuje rozhodnutí o uzavírce nebo objížďce trase a zastávkám stanoveným v licenci.\n\nPodle § 35 odst. 1 písm. h) \"Zákona o silniční dopravě\" může dostat pokutu až do výše 100 000 Kč dopravce, který nepředloží jízdní řád ke schválení ve stanovené lhůtě nebo nedodrží určený způsob předložení jízdního řádu ke schválení. Podle § 35 odst. 2 písm. e) může dostat pokutu až do výše 500 000 Kč dopravce, který provozuje linkovou osobní dopravu bez schváleného jízdního řádu nebo opakovaně nedodržuje schválený jízdní řád.\n\nVlastník dráhy nebo Správa železniční dopravní cesty je ze zákona přídělcem kapacity dopravní cesty na celostátní nebo regionální dráze (§ 34b Zákona č. 266/1994 Sb. v platném znění). Více přídělců za stanovených okolností má pro přidělování kapacity zřídit společný orgán pro koordinaci. Přídělce (§ 34c) po projednání s provozovatelem dráhy zpracuje nejpozději 12 měsíců před platností jízdního řádu prohlášení o dráze (její charakteristiku a podmínky užívání) a zveřejní jej v Přepravním a tarifním věstníku. Potenciální dopravce může podat žádost o přidělení kapacity dopravní cesty po zveřejnění podmínek nejpozději do 8 měsíců přede dnem platnosti jízdního řádu. Kapacitu přidělí přídělce podle vyhlášených podmínek, a to na dobu platnosti jízdního řádu. Zákon upravuje prioritu uspokojování žádostí i podmínky přidělování kapacity dopravní cesty při dodatečném uvolnění nebo žádosti mimořádně podané po termínu.\n\nJízdního řádu železniční dopravy se týká zejména § 40 Zákona o dráhách. Jízdní řád veřejné drážní osobní dopravy na dráze celostátní a regionální zpracovává provozovatel dráhy, podle přidělené kapacity dopravní cesty žadatelům stanovením konkrétních časových tras vlaků. Jízdní řád je provozovatelem dráhy zpracováván koordinovaně s jízdním řádem v silniční dopravě. Návrh jízdního řádu musí být vypracován nejpozději 2 měsíce po termínu stanoveném k předání žádostí o přidělení kapacity dopravní cesty (t. j. do 6 měsíců před počátkem jejich platnosti). Provozovatel dráhy projedná návrh jízdního řádu a návrh změny jízdního řádu s Ministerstvem dopravy, s kraji a s dopravci na dráze ve lhůtě nejméně 120 dnů před stanovenou dobou platnosti jízdního řádu, jedná-li se o nový jízdní řád, a nejméně ve lhůtě 15 dnů před stanovenou dobou platnosti, jedná-li se o změnu jízdního řádu. Podle § 51 odst. 5 písm. j) se za porušení některé z těchto povinností uloží pokuta až do 1 000 000 Kč.\n\nZměny jízdního řádu se vypracovávají jen v provozně odůvodněných případech nebo podle odůvodněných návrhů dopravců v termínech podle harmonogramu stanoveného provozovatelem dráhy. Změny jízdního řádu postoupí provozovatel dráhy k projednání kraji nejméně 30 dnů před počátkem jejich platnosti a vydá je nejméně 15 dnů před počátkem jejich platnosti. (§ 53 Dopravního řádu drah, termíny se liší od terminů uvedených v zákoně).\n\nZpůsob zpracovávání jízdního řádu podrobněji upravuje § 50 a § 51 Dopravního řádu drah.\n\nUvedené lhůty podle novelizujícího zákona č. 181/2006 Sb. se poprvé uplatní až k jízdnímu řádu pro rok 2008/2009.\n\nNa dráze tramvajové, trolejbusové, speciální a lanové předkládá dopravce podle § 41 Zákona o dráhách jízdní řád ke schválení drážnímu správnímu úřadu. Podle § 42 nabývá jízdní řád a jeho změny platnosti nejdříve 24 hodin od zveřejnění. Způsob zpracování, obsah a zveřejňování jízdního řádu a jeho změn stanoví prováděcí předpis.\n\nPožadavky na obsah jízdního řádu stanoví pro drážní dopravu Dopravní řád drah (DŘD) v § 57 odst. 1\n\nPro vnitrostátní autobusovou a jinou linkovou silniční dopravu stanovila požadavky vyhláška č. 388/2000 Sb. v § 3 odst. 1, pro městskou autobusovou dopravu v § 4 a pro mezinárodní v § 5. Pro městskou dopravu měl dopravce volbu mezi základní formou podle § 3 nebo zjednodušenou formou podle § 4. Podle novější vyhlášky 122/2014 Sb. stanovují požadavky na obsah jízdních řádů § 3 a 4, speciální požadavky týkající se mezinárodní dopravy § 5. Speciální formy jízdních řádů pro linky městské autobusové dopravy, nově rozšířené i na linky zařazené do integrovaných veřejných služeb. stanovila vyhláška 122/2014 Sb. v § 8 a omezila možnost jejich použití na vyvěšované jízdní řády, tj. požadavky na jízdní řády předkládané ke schvalování byly sjednoceny.\n\nPřechodné ustanovení vyhlášky 122/2014 Sb. stanovilo, že platnost jízdních řádů vnitrostátní linkové dopravy schválených podle vyhlášky č. 388/2000 Sb. bez termínu konce platnosti nebo s termínem konce platnosti po 30. červnu 2015 končí 30. června 2015.\n\nVyhláška č. 388/2000 Sb. i 122/2014 Sb. popisuje uspořádání sloupcového jízdního řádu. V záhlaví jízdního řádu se vlevo uvádí označení linky, pod ním údaje o dopravci. Vpravo vedle označení linky se uvádí termín začátku a konce platnosti jízdního řádu. Pod záhlavím se ve sloupcích uvádějí názvy zastávek, tarifní vzdálenosti a časové údaje jednotlivých spojů s číselným označením spojů a informativními značkami. V dolní části je vysvětlen význam všech použitých značek a jsou uvedeny údaje o smluvních přepravních podmínkách, o tarifu a podobně. Jízdní řád může být zpracován jako obousměrný nebo pro každý směr jednotlivě. Obousměrný jízdní řád musí být doplněn šipkami směru podél v příslušné části podél sloupce s názvy zastávek.\n\nTato forma nebyla podle vyhlášky 388/2000 Sb. povinná pro silniční městskou dopravu. Vyhláška 122/2014 Sb. rozlišuje jízdní řád ke schválení, na který jsou požadavky jednotné, a jízdní řád k vyvěšení, kde jsou v městské a integrované dopravě povoleny výjimky.\n\nZákladní formou jízdní řádu silniční linkové dopravy je linkový jízdní řád, přičemž vyhláška předpokládá, že vnitrostátní linku provozuje vždy jen jeden dopravce. Pro mezinárodní linky vyhláška 122/2014 Sb. stanoví, že společný jízdní řád obsahuje stanovené údaje o všech dopravcích a je zpracován tak, aby z něj bylo zřejmé, které spoje každý z dopravců zajišťuje.\n\nVyhláška 122/2014 Sb. zavedla též pojem souhrnného jízdního řádu, který však není určený ke schvalování, ale jen k vývěsu či jinému zveřejnění. Vyhláška neřeší, kdo takový jízdní řád zpracovává a zveřejňuje.\n\nV drážní dopravě musí JŘ obsahovat označení nebo název linky nebo tratě (§ 57 odst. 1 písm. b) DŘD).\n\nV silniční dopravě musí obsahovat označení linky, t. j. šestimístné číslo linky a název linky, který se skládá z názvů obcí, kde je umístěna výchozí a cílová zastávka linky, případně další zastávky. Jestliže výchozí i cílová zastávka linky je umístěna ve stejné obci, lze použít i název částí obce nebo název výchozí a cílové zastávky linky. (§ 3 odst. 1 písm. a) a § 5 odst. 1 písm. a) podle definice v § 1 písm. d) vyhlášky 388/2000 Sb., § 3 odst. 1 písm. a) a definice v § 1 písm. d) vyhlášky 122/2014 Sb.).\n\nPodle § 4 odst. 1 písm. a) vyhlášky 388/2000 Sb. postačilo v silniční městské dopravě uvést část čísla linky, která linku identifikuje, nebo jiné označení stanovené v rozhodnutí o udělení licence, a název městské dopravy. Vyhláška 122/2014 Sb. pro jízdní řád určený ke schvalování výjimku nepřipouští, ale ve zjednodušeném či graficky odlišném vývěsném jízdním řádu umožňuje namísto šestimístného čísla linky použít jen další označující údaj, pokud tak bylo stanoveno v rozhodnutí o udělení nebo změně licence a je-li takový údaj použit i pro označení vozidel linky,\n\nV drážní dopravě JŘ má obsahovat obchodní jméno, sídlo nebo bydliště, případně symbol dopravce (§ 57 odst. 1 písm. a) DŘD).\n\nV silniční dopravě požaduje vyhláška údaje o dopravci (obchodní jméno dopravce, jeho sídlo nebo trvalý pobyt, číslo telefonu, případně další údaje, např. číslo faxu) (§ 3 odst. 1 písm. b), § 5 odst. 1 písm. b) a § 4 odst. 1 písm. b) podle definice v § 1 písm. c) vyhlášky 388/2000 Sb.), § 3 odst. 1 písm. b) vyhlášky 122/2014 Sb. místo „obchodní jméno dopravce“ uvádí „obchodní firma nebo název nebo jméno a příjmení dopravce“, a jako příklad dalších údajů už neuvádí faxové číslo ale nově zejména elektronickou adresu nebo odkaz na internetové stránky.\n\nVe zjednodušeném nebo graficky odlišném vývěsném jízdním řádu pro městskou nebo integrovanou silniční dopravu mohou být podle vyhlášky 122/2014 Sb. údaje o dopravci uvedeny společně pro všechny linky, pokud je zastávka využívána pouze jedním dopravcem.\n\nV jízdním řádu drážní dopravy musí být uvedena jeho časová platnost (§ 57 odst. 1 písm. e) DŘD), v silniční dopravě termín začátku a konce platnosti jízdního řádu (vyhlášky 388/2000 Sb., 122/2014 Sb.).\n\nV silniční městské dopravě postačilo podle vyhlášky 388/2000 Sb. datum, od kterého jízdní řád platí. Vyhláška 122/2014 Sb. vyžaduje v podobě ke schvalování obě data, ale pro městskou a integrovanou dopravu se datum konce platnosti nemusí uvádět ve vývěsných jízdních řádech.\n\nVe zjednodušeném nebo graficky odlišném vývěsném jízdním řádu pro městskou nebo integrovanou silniční dopravu mohou být podle vyhlášky 122/2014 Sb. data o začátku a konci platnosti uvedeny společně pro všechny linky, pokud jsou pro všechny linky shodné.\n\nVyhláška 122/2014 Sb. zavedla povinnost označovat výlukové jízdní řády slovem „VÝLUKOVÝ“.\n\nV drážní dopravě navíc může být uvedena platnost jízdního řádu v kalendářním týdnu (§ 57 odst. 1 písm. c) DŘD). Krom toho se ještě vyznačují časová omezení u jednotlivých spojů.\n\nNa speciální dráze musí JŘ obsahovat názvy stanic, na dráze tramvajové názvy všech zastávek jednotlivých linek (§ 57 odst. 1 písm. d) DŘD).\n\nV silniční dopravě názvy zastávek stanovené v rozhodnutí o udělení licence, uspořádané do sloupce podle jejich pořadí na trase (§ 3 odst. 1 písm. c) a § 4 odst. 1 písm. c) vyhlášky 388/2000 Sb.). V městské silniční dopravě nemusely být podle vyhlášky 388/2000 Sb. názvy zastávek uspořádané do sloupce.\n\nV názvu zastávky v mezinárodní silniční dopravě musí být obsažen název obce, na jejímž území se zastávka nachází (§ 5 odst. 2 vyhlášky 388/2000 Sb.). Podle vyhlášky 388/2000 Sb. v názvu zastávky nemusí být obsažen název obce, pokud jej obsahuje název městské dopravy. Vyhláška 122/2014 Sb. už pro jízdní řád určený ke schvalování takovou výjimku neobsahuje, ale stanoví, že ve vývěsném jízdním řádu linky městské autobusové dopravy provozované na území města a v souhrnném jízdním řádu linek městské a integrované dopravy je možné z názvů zastávek vypustit název obce.\n\nNázvy zastávek se uvádějí v jazyce státu, na jehož území je zastávka povolena, u veřejné mezinárodní linkové dopravy provozované tuzemskými dopravci mohou být názvy zastávek nacházejících se na území cizího státu uváděny též v českém jazyce. V názvu zastávky musí být (v mezinárodní dopravě) obsažen název obce, na jejímž území se zastávka nachází (§ 5 odst. 2 vyhlášky 388/2000 Sb.).\n\nVyhláška 122/2014 Sb. nově stanovila, že ve zjednodušené podobě vývěsných jízdních řádů městské nebo integrované dopravy mohou být namísto všech názvů zastávek uvedeny jen názvy zastávek, které následují ve směru jízdy linky za zastávkou, v níž je jízdní řád vyvěšen, a ve kterých spoje linky zastavují. To souvisí s možností vyvěšení souhrnných jízdních řádů pro více linek.\n\nZvýraznění zastávky, v níž je jízdní řád vyvěšen, u obousměrného jízdního řádu i zvýraznění šipky směru, ukládal pro silniční dopravu § 6 odst. 3 vyhlášky 388/2000 Sb., nověji je ukládá § 7 odst. 1 vyhlášky 122/2014 Sb. V drážní dopravě požaduje zvýraznění názvu zastávky, ve které je jízdní řád umístěn, dopravní řád drah (§ 57 odst. 1 písm. d) DŘD).\n\nV mezinárodní silniční dopravě se navíc uvedou kromě zastávek i hraniční přechody (§ 5 odst. 1 písm. c) vyhlášky 388/2000 Sb.).\n\nVyhláška 122/2014 Sb. nově stanovila, že součástí Celostátního informačního systému o jízdních řádech je i seznam názvů zastávek (včetně seznamu povinných oficiálních zkratek názvů) a v jízdních řádech se mohou používat pouze názvy z tohoto seznamu. V jízdním řádu je však specifikován pouze název zastávky, přiřazení konkrétní zastávky z více zastávek daného názvu ke konkrétním časovým údajům vyhláška o jízdních řádech nevyžaduje a nepředpokládá.\n\nPodle § 7 odst. 2 vyhlášky č. 175/2000 Sb., \"o přepravním řádu pro veřejnou drážní a silniční osobní přepravu\", dopravce v jízdním řádu zajistí označení stanic, případně linek nebo spojů, u kterých je umožněn nástup cestujících do vozidla bez jízdenky a zakoupení jízdenky bez přirážky po nástupu do vozidla.\n\nPodle § 9 odst. 1 vyhlášky č. 175/2000 Sb. (přepravní řád) dopravce v jízdním řádu zajistí označení spojů veřejné drážní osobní dopravy na dráze celostátní a regionální a spojů veřejné silniční osobní dopravy kromě městské autobusové dopravy, do nichž si cestující může nebo musí zakoupit předem místenku, a současně zveřejní podmínky jejího prodeje.\n\nV silniční dopravě musely být uvedeny tarifní vzdálenosti uvedené ve sloupcích u názvů zastávek, označené nad sloupcem zkratkou „km“ (§ 3 odst. 1 písm. d) vyhlášky 388/2000 Sb.)\n\nVyhláška 388/2000 Sb. umožňovala v silniční městské dopravě uvést místo tarifních vzdáleností údaje o tarifních pásmech, časové údaje o běžně dosahované jízdní době mezi zastávkami, případně jiné údaje potřebné pro určení výše jízdného (§ 4 odst. 1 písm. d) vyhlášky 388/2000 Sb.). Vyhláška 122/2014 Sb. (§ 3 odst. 1 písm. d) vyžaduje uvedení tarifních vzdáleností pro všechny formy linkové dopravy, uvedení tarifních pásem nebo tarifních zón ve sloupcích označených zkratkou „TPZ“ umožňuje navíc.\n\nVe zjednodušeném vývěsném jízdním řádu městské nebo integrované dopravy podle vyhlášky 122/2014 Sb. nemusí být obsaženy tarifní údaje, pokud je na lince zaveden jednotný tarif bez ohledu na projetou vzdálenost, nebo tarifní vzdálenosti, pokud je na lince zaveden pásmový či zónový tarif a tarifní pásma či zóny jsou u názvů zastávek uvedeny.\n\nV drážní dopravě musí být v jízdním řádu časový údaj o průměrné cestovní době vlaku (spoje) mezi zastávkami, závisí-li výše jízdného na době jízdy (§ 57 odst. 1 písm. g) DŘD).\n\nV drážní dopravě musejí být uvedeny časové údaje o jízdách jednotlivých vlaků (spojů) v hodinách a minutách na lince, uspořádané v intervalu od 0 do 24 hodin. Je-li interval mezi vlaky v určitém období 10 minut a kratší, postačí uvést v jízdním řádu dráhy tramvajové, trolejbusové a lanové časové údaje prvého spoje v daném časovém období a interval jízd následujících spojů, u jízdního řádu dráhy speciální časový údaj jízdy prvního spoje na začátku provozní doby a interval jízdy následujících spojů (§ 57 odst. 1 písm. f) DŘD).\n\nV silniční dopravě časové údaje, které udávají časové odjezdy spojů z jednotlivých zastávek s výjimkou cílové zastávky spojů, kde udávají čas příjezdu. Pokud je v zastávce přestávka mezi příjezdem a odjezdem spoje delší než pět minut nebo je-li to účelné z hlediska přestupu na spoje jiných linek, musí být uveden čas příjezdu i čas odjezdu spoje (podle vyhlášek 388/2000 Sb. i 122/2014 Sb.).\n\nV případě, že spoj zastávkou projíždí bez zastavení nebo jede po jiné trase, použije se místo časových údajů příslušná informativní značka uvedená v příloze.\n\nČasové údaje se stanoví ve 24hodinové časomíře v hodinách a minutách (vyhlášky 388/2000 Sb. i 122/2014 Sb.) U jízdních řádů mezinárodních linek se časové údaje uvádějí v místním čase platném v době odjezdu v místě zastávky, k níž se vztahují, přičemž z časových údajů musí být zřejmé, v jakém časovém pásmu jsou uvedeny.\n\nJízdní řád musí obsahovat časové úpravy spojů při zavedení a ukončení letního času, pokud se spojů změna dotýká.\n\nSpoje musí být řazeny podle časové posloupnosti odjezdů spojů z první společné zastávky (§ 3 odst. 1 písm. e) a § 5 odst. 1 písm. d) vyhlášky 388/2000 Sb., § 3 odst. 1 písm. e) a f) a odst. 2 vyhlášky 122/2014 Sb.).\n\nPokud jízdní řád obsahuje spoj na objednání nebo podmínečně provozovaný spoj, který může být veden v odlišných trasách nebo jen v části trasy, uvádí se časový údaj odjezdu pro nejkratší možnou jízdu a časový údaj příjezdu pro nejdelší možnou jízdu. U časového údaje odjezdu spoje, který může být ovlivněn předcházející jízdou v odlišné trase, se uvede v závorce nejdelší čas v minutách, o který může být tento údaj posunut. Možnost uvádět podmínečně provozované spoje zavedla vyhláška 122/2014 Sb.\n\nPro silniční městskou dopravu umožňovala vyhláška 388/2000 Sb. uvést jen první časový údaj odjezdu v první hodině nebo v každé hodině uceleného časového období a vyznačit opakující se interval s nejvýše dvouminutovým rozmezím, je-li interval odjezdů nebo horní hranice jeho rozmezí v ucelených časových obdobích kratší než deset minut. Vyhláška 122/2014 Sb. již toto zjednodušení u linkové formy jízdního řádu nepřipouští a vyhrazuje jej pro zastávkovou formu.\n\nAčkoliv vyhláška 388/2000 Sb. obsahovala zvláštní § 4 o obsahu jízdních řádů městské autobusové dopravy, neumožňovala nahradit v zastávce linkový jízdní řád řádem zastávkovým, obsahujícím časy odjezdů jen z dané zastávky. To napravila vyhláška 122/2014 Sb. která pro městskou a integrovanou dopravu (včetně souhrnných jízdních řádů) umožnila namísto všech časových údajů mohou uvést jen časy odjezdů spojů ze zastávky, na jejímž označníku je jízdní řád vyvěšen.\n\nV takovém případě musí jízdní řád obsahovat i údaje o jízdní době mezi zastávkami.\n\nJsou-li časy odjezdů umístěny v jednom řádku nebo sloupci pro každou hodinu, je možné údaj o hodině uvést pouze v prvním sloupci nebo řádku a časy odjezdů uvádět pouze minutami příslušné hodiny.\n\nTakový jízdní řád je možné rozdělit do samostatných chronologicky řazených skupin podle jejich společného časového rozsahu provozu, zejména pracovní dny, soboty, neděle a státem uznané svátky.\n\nPokud nejsou všechny spoje linky vedeny po stejné trase nebo jimi nejsou obsluhovány všechny zastávky, je tato skutečnost uvedena vhodným způsobem u času odjezdu.\n\nJe-li interval odjezdů nebo horní hranice jeho rozmezí v ucelených časových obdobích kratší nebo roven 10 minutám, je možno uvést jen první čas odjezdu v každé hodině a vyznačit opakující se interval s nejvýše dvouminutovým rozmezím.\n\nV silniční dopravě musí být uveden časový rozsah provozu pro spoje, které nejedou denně, vyjádřený použitím značek a jejich povolenými kombinacemi uvedenými v příloze v bodu 1 (§ 3 odst. 1 písm. g), § 5 odst. 1 písm. e) a § 4 odst. 1 písm. f) vyhlášky 388/2000 Sb., § 3 odst. 1 písm. g) vyhlášky 122/2014 Sb.).\n\nZnačky pro časový rozsah provozu v silniční dopravě se umísťují nad časové údaje spoje, platí pro celý spoj a vztahují se k jeho výchozí zastávce. (Pokud se v některý den trasa nebo časové údaje liší, musí být tyto varianty uvedeny jako různé spoje s různým časovým rozsahem provozu.)\n\nVyhlášky 388/2000 Sb. a 122/2014 Sb. stanoví značky pro jednotlivé kalendářní dny v týdnu (1 až 7) tvořené číslicí v kroužku, zkřížená kladívka pro spoje provozované v pracovních dnech a křesťanský křížek pro spoje provozované v neděli a státem uznané svátky. Značky je možné kombinovat, avšak značka pro pracovní dny nesmí být kombinována se značkami pro pondělí až pátek a značka pro neděli a státem uznané svátky nesmí být kombinována se značkou pro neděli. Speciální značka pro nepracovní dny neexistuje.\n\nDále je možné použít značky pro vyjádření časového rozsahu provozu spojů v konkrétních datově určených dnech nebo v určitých intervalech dnů nebo jejich kombinacích. Pro tento účel se používá tzv. „negativní značka“, kterou tvoří jedno dvoumístné číslo bílé barvy umístěné v obdélníku s černou výplní z intervalu od 10 do 99. Negativní značku je možné kombinovat se značkami pro dny v týdnu či se značkou pro neděli a svátek. Přípustná jsou omezení:\nPro označení měsíců se mají použít arabské číslice. Vyhláška 388/2000 Sb. uváděla příklady dat bez údaje o roku, vyhláška 122/2014 Sb. ukládá pro označení roků použít poslední dvojčíslí letopočtu. Vyhláška 388/2000 Sb. ve vzoru dat kladla za tečky v datu mezery, vzor ve vyhlášce 122/2014 Sb. za tečkami v datu mezery vynechává. Počet dnů (například 25.12.14 nebo 28.10.14, 25.12.14, 1.1.15) ani počet intervalů (např. od 1.7.14 do 31.8.14, 28.10.14, od 23.12.14 do 2.1.15) u jednotlivých značek není omezen.\n\nV silniční linkové dopravě musí být uvedeno číselné označení spojů. Pro směr jízdy z výchozí zastávky linky do cílové zastávky linky se použijí lichá čísla a pro opačný směr se použijí sudá čísla (§ 3 odst. 1 písm. f) vyhlášky 388/2000 Sb.). V silniční městské ani mezinárodní dopravě vyhláška 388/2000 Sb. číslování spojů nevyžadovala.\n\nVyhláška 122/2014 Sb. v jízdních řádech určených ke schválení čísla spojů vyžaduje, avšak ve zjednodušeném vývěsném jízdním řádu pro městskou nebo integrovanou dopravu, pokud jsou uvedeny časy odjezdů spojů jen ze zastávky, na jejímž označníku je jízdní řád vyvěšen, nemusejí být čísla spojů uvedena.\n\nVyhláška 122/2014 Sb. umožnila uvádět ve vyvěšeném jízdním řádu navíc ve sloupcích časových údajů jízdy spojů časové údaje přípojů – spojů jiných navazujících linek veřejné linkové dopravy nebo drážní nebo vodní dopravy, a to odlišným stylem písma.\n\nTouto možností byla rozšířena stávající možnost odkázat trojúhelníkovou značkou na poznámku o navazujících spojích.\n\nV drážní dopravě musí JŘ obsahovat označení všech zastávek na lince bezbariérově přístupných osobám s omezenou schopností pohybu a orientace mezinárodním symbolem přístupnosti (§ 57 odst. 1 písm. d) DŘD). Rovněž v silniční dopravě mají být názvy zastávek doplněny údaji například o bezbariérové přístupnosti (§ 3 odst. 1 písm. c) a § 4 odst. 1 písm. c) vyhlášky 388/2000 Sb.).\n\nU spoje bezbariérově přístupného cestujícím s omezenou schopností pohybu a orientace na dráze tramvajové a trolejbusové musí být časový údaj doplněn mezinárodním symbolem přístupnosti a musí být konkrétně uveden i v případě, že jinak je uveden pouze interval mezi spoji (§ 57 odst. 1 písm. f) DŘD). Rovněž v autobusové dopravě se označují bezbariérově přístupné spoje (§ 3 odst. 1 písm. j) a § 5 odst. 1 písm. h) vyhlášky 388/2000 Sb.).\n\nU názvu zastávky nebo u časového údaje spoje silniční dopravy může být uvedena značka omezeného nebo zvláštního využívání. Tento termín zavedla vyhláška 122/2014 Sb., předchozí vyhláška je zahrnovala pod „značky informativní“.\n\n\nVyhláška 122/2014 Sb. vyčlenila do samostatné části seznamu značky pro případné rozšířené přepravních možnosti a další služby.\n\nVyhláška 388/2000 Sb. obsahovala ještě značky\n\nPodle § 4 odst. 4 vyhlášky 122/2014 Sb. jsou v dolní části jízdního řádu v textové podobě uvedeny informace o\n\nDále zde mohou podle téhož odstavce vyhlášky být uvedeny další údaje potřebné pro informování cestujících, zejména o\n\nPřepravní řád (vyhl. 175/2000 Sb.) v § 49 odst. 1 upravuje rozsah zveřejňování smluvních přepravních podmínek v jízdních řádech.\n\nV silniční dopravě musí být v jízdním řádu uvedeny údaje o smluvních přepravních podmínkách a o tarifu (§ 3 odst. 1 písm. i) a § 5 odst. 1 písm. g) vyhlášky 388/2000 Sb.)\n\nV silniční městské dopravě musí být uveden údaj o zavedení zvláštního způsobu provozu na lince (§ 4 odst. 1 písm. g) vyhlášky 388/2000 Sb.)\n\nV silniční i drážní dopravě dopravce zajistí v jízdním řádu zveřejnění stanoveného rozsahu přepravy cestovních zavazadel. Neuskutečňuje-li dopravce přepravu cestovních zavazadel všemi spoji jedoucími podle jízdního řádu, označí v jízdním řádu spoje, kterými se cestovní zavazadla přepravují. Cestovní zavazadlo se nepřepravuje v městské hromadné dopravě a na dráze lanové. (§ 22 vyhlášky č. 175/2000 Sb., přepravní řád)\n\nZnačky nebo použité zkratky musí být v jízdním řádu drážní dopravy srozumitelně vysvětleny (§ 57 odst. 4 DŘD).\n\nV silniční dopravě podle § 3 odst. 2 a § 4 odst. 2 vyhlášky 388/2000 Sb. je možné další údaje vyznačit informativními značkami uvedenými v příloze vyhlášky nebo dalšími značkami nebo formou textu v dolní části jízdního řádu. Vzhled a význam značek uvedených v příloze vyhlášky se nesmí pozměňovat. V jízdním řádu mezinárodní silniční linkové dopravy není závazné používat informativní značky podle přílohy vyhlášky. Vysvětlivky u mezinárodní linky se podle vyhlášky 122/2014 Sb. uvádějí v českém nebo slovenském jazyce (vyhláška 388/2000 Sb. slovenštinu jako jazyk rovnocenný češtině nezmińovala) a v jazyce cizího státu, na jehož území jsou umístěny zastávky pro nástup a výstup cestujících, případně v anglickém nebo německém jazyce.\n\nVe zjednodušeném nebo graficky odlišném vývěsném jízdním řádu pro městskou nebo integrovanou silniční dopravu mohou být podle vyhlášky 122/2014 Sb. další informace o omezeném nebo zvláštním využívání spojů a zastávek nebo o rozšířených přepravních možnostech a dalších službách vyjádřeny rovněž grafickými značkami, které však nesmějí být zaměnitelné se značkami obsaženými v příloze k vyhlášce.\n\nVe zjednodušeném nebo graficky odlišném vývěsném jízdním řádu pro městskou nebo integrovanou silniční dopravu mohou být podle vyhlášky 122/2014 Sb. vysvětlivky uvedeny společně pro všechny linky.\n\nPožadavky na obsah železničního jízdního řádu (pro dráhy celostátní a regionální) obsahuje § 55 Dopravního řádu drah, odst. 1 a 2. Tratě se označují číslem, vlaky druhem vlaku, číslem a symbolem dopravce, údajem o vozové třídě, výchozí a cílové stanici vlaku a přímých vozech v jiných relacích, o bezbariérové přístupnosti, poskytovaných přepravních službách, tarifních kilometrech, zastavování na znamení nebo jiných omezeních atd.\n\n§ 55 odst. 3 stanoví obsah seznamu „Příjezdy a odjezdy vlaků“. Časové údaje se rozdělují podle směrů.\n\nPodle § 35 odst. 2 Dopravního řádu drah musí jízdní řád, jímž je vybavena osoba řídící celostátní nebo regionální dráze nebo vlečce drážní vozidlo, které jede jako vlak, obsahovat:\n\n§ 55 Dopravního řádu drah stanoví obsah knižního vydání jízdního řádu dráhy. Musí kromě traťových jízdních řádu obsahovat návod, přehledné znázornění železniční sítě, abecední seznam železničních stanic, přehled řazení vozidel v expresních vlacích a rychlících, údaje o dopravcích včetně smluvních přepravních podmínek a tarifů, údaje o službách souvisejících s přepravou, časový harmonogram zpracování připomínek k jízdnímu řádu a termíny jejich změn.\n\nSouborné knižní či sešitové jízdní řády vycházely již na přelomu 19. a 20. století.\n\nV období před první světovou válkou vydávalo příslušné vídeňské ministerstvo několikrát ročně knižní jízdní řád „Österreichisches Kursbuch“ železniční, poštovní i paroplavební dopravy v celé monarchii (doloženo např. léto 1912). Na tuto praxi navázala i první československá republika, v níž příslušné československé ministerstvo či ministerstva vydávaly souborný jízdní řád železniční, poštovní i paroplavební (později obecně lodní a navíc i letecké) dopravy. Například letní jízdní řád v roce 1921 nebo 1925 měly na obálce uvedeno: „vychází čtyřikrát ročně“, později vycházel pravděpodobně dvakrát ročně (letní a zimní). Kromě úředního jízdního řádu vycházel dlouhodobě Vilímkův jízdní řád od nakladatelství Josef R. Vilímek, doložený například v roce 1900 i 1945. Kolem roku 1948 začaly oficiální železniční knižní jízdní řády vydávat ČSD. Ještě v roce 1956/1957 vycházel zvlášť letní a zimní jízdní řád, přičemž letní platil zhruba od června do září včetně. V roce 1958/1959 již vycházel celoroční jízdní řád ČSD, přičemž po mnoho let změna probíhala kolem přelomu května a června.\n\nZhruba od 50. let 20. století vydávala ČSAD krajská vydání autobusových jízdních řádů, mezinárodní a dálkové linky byly obsaženy též ve zvláštním svazku. Po liberalizaci a privatizaci autobusové dopravy po roce 1994 se nějakou dobu na vydávání podílela společnost ČSAD SVT Praha, v některých letech však některé krajské knižní jízdní řády vůbec nevyšly, oblastní jízdní řády někde vydávali regionální dopravci, případně vydání zaštítily územněsprávní celky, organizátoři integrovaných dopravních systémů atd. Jízdní řády veřejné hromadné dopravy pro Prahu a pro Středočeský kraj jsou zhruba po roce 2000 vydávány ve spolupráci organizace ROPID, ČSAD SVT Praha, firmy CHAPS, Středočeského kraje, města Prahy a dopravců.\n\nS rozvojem internetu, elektronických jízdních řádů a elektronicky dostupných výstupů z Celostátního informačního systému o jízdních řádech významně poklesl význam tištěných knižních jízdních řádů.\n\n\"Zákon o silniční dopravě\" (č. 111/1994 Sb. v platném znění) v § 18 písm. b) a f) stanoví, že dopravce ve veřejné linkové dopravě je povinen vydat a uveřejnit jízdní řád a jeho změny a vyvěsit jízdní řád na označníku zastávky. Tentýž zákon v § 17 odst. 6 stanoví, že způsob vyhlašování jízdního řádu a jeho změn stanoví prováděcí předpis. Vyhláška č. 388/2000 Sb. v § 6 a následně vyhláška 122/2014 Sb. v § 7 a 8 stanoví způsob vyhlašování a vyvěšování jízdního řádu.\n\nDopravce v silniční dopravě (kromě městské dopravy) musel podle vyhlášky 388/2000 Sb. uveřejňovat schválený jízdní řád jeho vyvěšením v každém autobusu linky nebo jeho předložením řidičem autobusu na požádání cestujícího. Tato povinnost do nové vyhlášky 122/2014 Sb. již nebyla zahrnuta.\n\nSilniční dopravce musí podle vyhlášky 388/2000 Sb. musel uveřejnit schválený jízdní řád vyvěšením na označníku zastávky po celou dobu jeho platnosti tak, aby byl čitelný za běžných světelných podmínek. Neplatný jízdní řád dopravce odstraní z označníku zastávky nejpozději v den následující po skončení jeho platnosti. Vyhláška 122/2014 Sb. rovněž stanoví, že jízdní řád má být vyvěšen v té podobě, v jaké byl schválen, ale navíc mohou být uvedeny ve sloupcích časových údajů i údaje o přípojích a pro linky městské autobusové dopravy a linky zařazené do integrovaných veřejných služeb vyhláška připouští nahrazení zjednodušenou nebo graficky odlišnou podobou, kterou pak vyhláška dále specifikuje. Ve vyvěšeném jízdním řádu musí být zvýrazněn název zastávky, v níž je jízdní řád vyvěšen, a v případě obousměrného jízdního řádu musí být zvýrazněn i směr.\n\nZákon 111/1994 Sb. z této povinnosti vyjímá výstupní zastávky linek městské autobusové dopravy.\n\nVyhláška 122/2014 Sb. nově stanovila, že v případech, kdy je to účelné z hlediska informování cestujících, může být vyvěšen souhrnný jízdní řád, který obsahuje údaje o více linkách stejného nebo různých dopravců. Takový jízdní řád obsahuje všechny údaje schválených jízdních řádů obsažených linek. Jedná-li se o souhrnný jízdní řád linek provozovaných různými dopravci, musí z něho být patrné, které spoje každý z dopravců zabezpečuje. Vyhláška se však nezabývá tím, kdo tento jízdní řád zpracovává a vyvěšuje ani zda tím lze nahradit zveřejnění jízdních řádů jednotlivých linek.\n\nU linky, která je provozována pouze v určitém období roku, může být v době, kdy není v provozu, vyvěšeno na označníku zastávky namísto schváleného jízdního řádu upozornění obsahující označení linky a termín zahájení jejího provozu. Toto ustanovení zavedla nově vyhláška 122/2014 Sb.\n\nVyhláška 388/2000 Sb. stanovila, že majitel označníku zastávky umožní vyvěšení jízdního řádu dopravci, který zastávku užívá na základě licence a plní povinnost přispívat na údržbu označníku, zákon však takovou povinnost majitelům označníků, nejsou-li dopravci, neukládá a tedy toto ustanovení vyhlášky nemělo právní základ.\n\nVyhláška 388/2000 Sb. stanovila, že dopravce zajistí po celou dobu platnosti jízdního řádu pravidelnou kontrolu jízdního řádu vyvěšeného na označníku zastávky a že v případě poškození jízdního řádu zajistí dopravce neprodleně jeho výměnu. Vyhláška 122/2014 Sb. se kontrolu a údržbou explicitně nezabývá, lze to však dovozovat z formulace „zajistí zveřejnění vyvěšením na označníku zastávky po celou dobu jeho platnosti tak, aby byl čitelný…“.\n\n\"Zákon o dráhách\" (č. 266/1994 Sb.) v § 22 odst. 1 písm. d) stanoví, že provozovatel dráhy je povinen pro veřejnou drážní osobní dopravu zveřejnit jízdní řády a jejich změny. Podle § 51 odst. 4 písm. e) se za porušení této povinnosti uloží pokuta až do 1 000 000 Kč.\n\nPodle § 54 Dopravního řádu drah vydává provozovatel dráhy pro potřebu cestujících vývěsný jízdní řád pro každou trať, jízdní řád dráhy a pro každou stanici a zastávku seznam „Příjezdy a odjezdy vlaků“. Vývěsný jízdní řád a seznam „Příjezdy a odjezdy vlaků“ včetně jejich oprav se zveřejňují nejméně 24 hodin před jejich platností, jízdní řád dráhy a jeho změny musí být zveřejněny nejméně 15 dnů před počátkem jejich platnosti. Vývěsný jízdní řád tratě, na kterém se stanice nachází, a navazujících tratí, seznam „Příjezdy a odjezdy vlaků“, musí být ve stanicích veřejně přístupné, platné a v použitelném stavu.\n\nVe stanicích a zastávkách, kde nejsou cestující odbavováni, postačí na veřejně přístupném místě umístit pouze platný seznam „Příjezdy a odjezdy vlaků“.\n\nV roce 2012 SŽDC informovala, že celostátního knižního jízdního řádu se ročně prodá kolem 50 tisíc výtisků a další desetitisíce jsou dodávány jako služební některým provozovatelům. Deutsche Bahn vydala tištěný knižní jízdní řád naposledy v roce 2008.\n\n\"Dopravní řád drah\" v § 57 odst. 2 stanoví, že jízdní řády se zveřejňují ve všech stanicích a zastávkách a udržují se v čitelném stavu až do doby náhrady. Podle § 57 odst. 3 se jízdní řád nebo jeho změny nebo dočasné omezení pravidelného provozu zveřejňují nejpozději 24 hodin před počátkem jejich platnosti vhodným způsobem a v místech k tomu obvyklých. Podle § 42 odst. 2 \"Zákona o dráhách\" jízdní řád a jeho změny dráhy tramvajové, dráhy trolejbusové, speciální dráhy (metro) a dráhy lanové nabývají platnosti nejdříve 24 hodin od jejich zveřejnění. Podle § 28 odst. 5 \"Dopravního řádu drah\" provozovatel dráhy umožní používání zastávky jiným dopravcům včetně vyvěšení jízdních řádů.\n\nPodle ČSN 73 6425 \"Autobusové, tramvajové a trolejbusové zastávky\" je tabule jízdních řádů součástí označníku (odst. 7.1.4) a umisťuje se zpravidla na zastávkovém sloupku kolmo k nástupní hraně anebo rovnoběžně s ní, směrem na čekací plochu. V odůvodněných případech může být situována nebo umístěna na jiném vhodném místě čekací plochy s ohledem na místní podmínky (přístup cestujících, osvětlení apod.) (odst. 7.1.7).\n\nNa základě novely zákona č. 111/1994 Sb. (např. § 2 odst. 18) byl zřízen Celostátní informační systém o jízdních řádech a jeho činnost byla upravena § 7 vyhlášky č. 388/2000 Sb (na základě zmocnění v § 17 odst. 6 zákona). K jeho vedení zákon zmocňuje ministerstvo dopravy (původně dopravy a spojů), kterému zákon umožňuje touto činností pověřit právnickou osobu. V roce 1998 byla vedením pověřena ČSAD ÚAN Praha-Florenc a.s., ke 14. červenci 1999 bylo předávacím protokolem stvrzeno uvedení vytvořeného systému do rutinního provozu. Souběžně s tím společnost CHAPS rozvíjela na plně soukromé bázi vyhledávač spojení IDOS, zprvu pro České dráhy, postupně do něj zahrnovala i data jiných druhů dopravy. Dne 27. července 2001 ministerstvo nepřenositelně pověřilo společnost CHAPS s.r.o. vedením CIS JŘ pověřovací smlouvou formálně na dobu určitou do 31. prosince 2005, de facto smlouvou na dobu neurčitou s posuvným výpovědním termínem. Společnost CHAPS s.r.o. podle smlouvy nemá vůči ministerstvu nárok na finanční úhrady za vývoj a provozování systému, ale jako prebendu jí ministerstvo zaručilo výhradní přístup k veřejným datům jízdních řádů. Na základě pověřovací smlouvy musí CHAPS pod značkou CIS JŘ provozovat v rámci CIS JŘ služby vyhledávání spojení. Pod tlakem vývoje evropské legislativy, konkurenčních provozovatelů webových služeb a rozhodnutí soudů ministerstvo dopravy k roku 2014 vyhláškou 122/2014 Sb. nařídilo veřejně zpřístupnit data jízdních řádů i v digitální podobě umožňující automatizované zpracování.\n\nDopravci jsou povinni provozovat dopravu podle schváleného a vyhlášeného jízdního řádu, přepravní smlouvou vzniká cestujícímu nárok na přepravu podle jízdního řádu. Jízdní řád je také součástí smlouvy mezi dopravcem a provozovatelem dráhy podle § 22 odst. 1 Dopravního řádu drah a je podle něj organizována drážní doprava.\n\nPodle § 14 odst. 1 písm. d) přepravního řádu (vyhl. 175/2000 Sb.) je dopravce povinen zajistit oznamování o zpoždění spoje, a to ve vozidle a ve stanici (jíž se pro účely PŘ rozumí i zastávka), jsou-li vybaveny informačním zařízením pro cestující, je-li zpoždění 10 minut a více oproti jízdnímu řádu; to neplatí pro městskou hromadnou dopravu. Podle písm. e) téhož odstavce musí zajistit vydávání písemného potvrzení o omezení nebo zastavení dopravy, vynechání spoje nebo doby jeho zpoždění, jestliže o to cestující požádá, kromě městské hromadné dopravy; místa vydávání potvrzení stanoví dopravce ve smluvních přepravních podmínkách.\n\nPodle § 16 odst. 4 přepravního řádu zastaví-li vozidlo z provozních důvodů ve stanici, kde podle jízdního řádu nezastavuje, smí cestující vystoupit, případně i nastoupit jen se souhlasem řidiče nebo jiné pověřené osoby dopravce.\n\n\n"}
{"id": "138078", "url": "https://cs.wikipedia.org/wiki?curid=138078", "title": "Silvestrovské patenty", "text": "Silvestrovské patenty\n\nSilvestrovské patenty byly legální základy rakouského neoabsolutismu. Jednalo se o soubory dvou patentů a jednoho kabinetního listu z 31. prosince 1851 (zákony č. 2–4/1852 ř. z.), jimiž František Josef I. odvolával oktrojovanou ústavu (březnovou ústavu) z roku 1849, načež byla zavedena ústava nová (tj. Zásady organického řízení korunních zemích Rakouského císařství). Také potvrzeno, mimo jiné, zrušení roboty z 7. září 1848. Silvestrovské patenty stvrzovaly občanskou rovnost před zákonem, zrušení poddanství, ochranu náboženství a stanovovaly politickosprávní strukturu monarchie. Jimi byl položen základ absolutistické vlády.\n\n\n"}
{"id": "138089", "url": "https://cs.wikipedia.org/wiki?curid=138089", "title": "Těšín", "text": "Těšín\n\nTěšín (polsky Cieszyn [čěšyn], německy Teschen) je město ve Slezském vojvodství v jižním Polsku, v okrese Těšín, s 35 401 obyvateli (\"2006\") a metropole Těšínského Slezska. Město leží na řece Olši, která je přítokem Odry. Na druhé straně hranice, v České republice, leží město Český Těšín.\n\nPo první světové válce bylo spolu s celým Těšínskem rozděleno mezi nově vzniklé státy Československo a Polsko, které si na ně oba dělaly nárok. Československá část byla pojmenována Český Těšín (i když se zvažovalo i jméno \"Československý Těšín\"), kdežto polská historická část si ponechala původní jméno v polském znění Cieszyn. V české literatuře se někdy pro tuto část jako české exonymum používá sousloví Polský Těšín (čímž se odlišuje od nerozděleného města Těšína před rokem 1920).\n\nTěšín je jedním z nejstarších měst Slezska. Podle legendy jej založili roku 810 bratři \"Bolek, Lešek\" a \"Těšek\", synové knížete Leška, na místě svého šťastného setkání u pramene, později nazvaného \"Studna Tří bratří\". Ve skutečnosti však základem města bylo hradiště na Zámeckém vrchu, kde lze nalézt počátky osídlení v 6.–5. století př. n. l. a slovanské hradiště Podobora v dnešní Chotěbuzi, zvané také \"Starý Těšín\".\n\nPo zničení Starého Těšína velkomoravskými vojsky na konci 9. století vybudovali Slované obranné hradiště na Zámeckém vrchu. Jeho význam postupem času rostl a spolu se Starým Těšínem se stalo administrativním, náboženským a hospodářským centrem velké části Slezska. V 11. století zde byla vybudována románská rotunda sv. Mikuláše, která se dochovala dodnes a je jednou z nejvýznamnějších architektonických památek Slezska i celého Polska (její vyobrazení se nalézá na reversu současné bankovky v nominální hodnotě 20 zlotých). Ve stejné době se začalo rozvíjet podhradí Zámeckého vrchu. Tento rozvoj způsobil, že na přelomu 11. a 12. století Starý Těšín postupně zanikl.\n\nNázev Těšín (v podobě \"Tessin\") se poprvé nalézá v bule papeže Hadriána IV. datované k 23. dubnu 1155, kde je zmiňován jako sídlo kastelánie, i když dle nejnovějších výzkumů by se mohl nacházet již v dokumentech spojených se vznikem vratislavského biskupství v roce 1000. V průběhu 12. století byl Těšín jedním z nejdůležitějších měst Opolsko-ratibořského knížectví. V roce 1220 byla městu udělena městská práva lvoveckého typu.\n\nOd roku 990 byl Těšín a Těšínsko součástí polského státu. Roku 1339 se Těšín spolu s celým Těšínskem stal součástí Zemí Koruny české a takto se pak stal i součástí Rakousko-Uherska.\n\nPo rozdělení Opolsko-ratibořského knížectví v roce 1282 a následném rozdělení Ratibořského knížectví v roce 1290 se Těšín stal hlavním městem Těšínsko-osvětimského knížectví, jehož prvním knížetem se stal Měšek, zakladatel rodové linie těšínských Piastovců. Jako hlavní město Těšín dále získával na významu a rozvíjel se. Největší rozvoj město zaznamenalo v období vlády knížete Přemysla I. Nošáka, který v roce 1374 udělil Těšínu nová městská práva vratislavského typu a na místě dřevěného kostela nechal vystavět zděný kostel svaté Máří Magdalény v Těšíně. V té době byla také zřízena funkce purkmistra města (první známý byl \"Mikołaj Giseler\") a založena městská rada; radnice byla postavena na vytvořeném náměstí, dnešní \"Stary Targ\". Pravděpodobně již v tomto období fungoval městský špitál. Tehdejší Těšín byl jedním z nejvýznamnějších a největších měst Slezska.\n\nDalší prudký rozvoj město prožilo za vlády knížete Kazimíra II., který v roce 1496 přenesl náměstí na současné místo, obehnal město hradbami a založil zde zemský soud. Také v 16. století se město rozvíjelo ve všech ohledech. V 17. století byla značná část města zničena během třicetileté války. Důsledkem války byl ekonomický a demografický úpadek celého Těšínského knížectví i samotného Těšína.\n\nPo vymření dynastie těšínských Piastovců v roce 1653 Těšínské knížectví přešlo jako odumřelé léno (odúmrť) na české krále a připadlo Habsburkům, což vedlo k hospodářské a politické stagnaci až do konce 17. století.\n\nUkončení období protireformace umožnilo vybudovat v Těšíně v letech 1709–1750 velký kostel evangelické církve augsburského vyznání, který je dnes největší luteránskou svatyní v Polsku. Pozice města se upevnila po slezských válkách v polovině 18. století, na konci kterých zůstal Těšín jako jedno z mála slezských měst součástí Rakouska. V letech 1768–1771 se stal Těšín hlavním centrem Barské konfederace. V roce 1779 zde byl podepsán těšínský mír mezi Rakouskem a Pruskem ukončující válku o bavorské dědictví. Těšínský mír město na krátkou dobu proslavil po celé Evropě. K podepsání míru došlo v zahradách před palácem Larischů v dnešním parku Míru.\nRozvoj města v tomto období poznamenala série pohrom, kromě jiného také zemětřesení. Nejvážnější však byl požár v roce 1789, který poničil téměř celé město. Přes 11 let se Těšín zvedal z popela a většina budov postavených v této době se dochovala dodnes.\n\nPřelom 18. a 19. století se nesl ve znamení kulturního rozvoje Těšína. V roce 1802 zde jezuitský kněz Leopold Szersznik založil muzeum (dnes \"Muzeum Śląska Cieszyńskiego\"), v současnosti považované za nejstarší veřejné muzeum v polských zemích. V roce 1805 vzhledem k ohrožení Vídně napoleonskými vojsky byl do Těšína přenesen císařský dvůr a vláda rakouské monarchie. Tímto způsobem se Těšín stal na určitý čas hlavním městem mocnářství, nicméně to městu nepřineslo žádné výhody. V roce 1839 byl zbořen Piastovský zámek a na Zámeckém vrchu byl na příkaz knížete Karla Habsburského vybudován klasicistní palác s rozlehlým parkem (v této podobě se Zámecký vrch dochoval dodnes). V roce 1836 znovu požár zničil střed města, včetně budovy radnice, která byla znovu vybudována v roce 1846 a dochovala se do současnosti. V roce 1846 byl rovněž založen dodnes fungující knížecí pivovar na úpatí Zámeckého vrchu. Během revoluce v roce 1848 se město stalo důležitým centrem polské inteligence. V roce 1848 zde začaly vycházet první polské noviny.\n\nV roce 1869 byla do Těšína dovedena železnice a v okolí nádraží vybudovaného na západním břehu Olše (tedy v dnešní české části) začala vznikat průmyslová čtvrť. Rozvoj průmyslu ve městě však neprobíhal tak rychle jako v nedalekém Bílsku, což vedlo k postupnému poklesu hospodářského významu Těšína v regionu. Nadále však zůstával důležitým administrativním a kulturním centrem.\n\nV roce 1911 byla ve městě zavedena tramvajová linka spojující nádraží s centrem města. Během 1. světové války se zde zdržovalo početné rakouské vojsko, po určitou dobu byl Těšín dokonce sídlem generálního štábu armády. Z Těšína také pocházelo mnoho polských legionářů. V letech 1880–1910 byl Těšín okresním městem pro obce na Frýdecku.\n\nNa počátku 20. století uváděla nadpoloviční většina obyvatel Těšína jako svoji obcovací řeč (\"Umgangssprache\") němčinu. Po ukončení první světové války a zániku Rakousko-Uherska se Těšín spolu s celým Těšínskem stal předmětem československo-polského hraničního sporu. Tento spor v lednu 1919 vyústil dokonce v tzv. Sedmidenní válku mezi Československem a Polskem, do níž se zapojili i českoslovenští legionáři. Spor o Těšínsko byl vyřešen až rozhodnutím na pařížské Radě vyslanců 28. července 1920, kdy bylo rozhodnuto o rozdělení Těšínska mezi Československo a Polsko. Město Těšín bylo rozděleno podle řeky Olše. Historická část města připadla Polsku (nyní Cieszyn) a průmyslová část s vlakovým nádražím se stala součástí Československa (nyní Český Těšín). Ani Československo, ani Polsko nebyly s tímto rozdělením spokojeny. Československo se však s rozdělením smířilo na rozdíl od Polska, které si i nadále kladlo územní požadavky vůči Československu a požadovalo připojení celého Těšínska k Polsku.\n\nV letech 1938–1945 byly Cieszyn a Český Těšín opět spojeny v jedno město. Stalo se tak v důsledku obsazení československé části Těšínska polskou armádou v říjnu 1938 a, po porážce Polska Německem v září 1939, připojením celého Těšínska k Třetí říši.\n\nPo skončení druhé světové války se hranice vrátily do předmnichovské podoby a město bylo znovu rozděleno podle řeky Olše. Polsko se vzdalo svých územních požadavků na celé Těšínsko v roce 1958.\n\n\n\n"}
{"id": "138094", "url": "https://cs.wikipedia.org/wiki?curid=138094", "title": "Březost", "text": "Březost\n\nJako březost (gravidita) se u savců označuje období, kdy se embryo, a později plod, vyvíjí v děloze samice. Březost začíná implantací zygoty do děložní sliznice a za normálních okolností končí porodem. U člověka se používá termín „těhotenství“.\n\nSamice všech savců kromě vyšších primátů procházejí říjovým cyklem, během něhož se v druhově specifických intervalech střídají období sexuálního klidu a období, kdy samice aktivně vyhledává partnera a může zabřeznout. Během estru se z vaječníků uvolňuje jedno nebo několik vajíček, které jsou zachyceny fimbriemi vejcovodů. Ve vejcovodu pak čekají na spermie. U některých zvířat (kočka, fretka, králík aj.) je ovulace provokovaná, tzn. k ovulaci, prasknutí Graafova folikulu a uvolnění vajíčka z vejcovodu, dojde až během kopulace. To zvyšuje šanci na oplození.\n\nBěhem kopulace je sperma samce vstříknuto do pochvy samice, spermie se aktivně pohybují směrem k vajíčku (ev. vajíčkům), ale jen jediná spermie může proniknout jeho obaly a splynout s ním. Oplozené vajíčko se začne dělit, vznikající zygota postupně sestupuje vejcovodem do dělohy. Spermie i ovulovaná vajíčka mohou různě dlouhou dobu přežívat v pohlavních cestách samice, to ztěžuje odhad, kdy dojde k porodu (nelze určit, kdy přesně došlo k oplození), u některých netopýrů a dalších savců je známo i utajené oplození, kdy v sobě samice zadržuje životaschopné spermie i několik týdnů. U mnoha dalších savců (např. jelenovitých) se vývoj zygoty na několik měsíců zastaví. Tato tzv. utajená březost slouží k zajištění toho, aby se mláďata narodila do příznivých podmínek (= na jaře).\n\nZvláště u hospodářských zvířat se používá umělá inseminace, kdy je sperma plemeníka vstříknuto do pohlavních cest říjící se samice. Někdy se umělé oplození uplatní i v chovu psů, zvláště je-li vybraný plemeník ze zahraničí.\n\nZygota se v děloze uhnízdí do děložní sliznice a začne se vyvíjet dále. U zvířat, které mají v jednom vrhu více mláďat, se zárodky rovnoměrně rozmístí do obou děložních rohů. Přesný způsob implantace je závislý na druhu savce, zygota se může celá zanořit do endometria nebo naopak zůstat na povrchu. Stejně tak míra, do které vyvíjející se zárodek naruší děložní sliznici, je u jednotlivých savců odlišná. U kopytníků například dojde jen k malému narušení stěny dělohy, maximálně dochází k erozi epitelu. Kontakt přes placentu, v tomto případě nazývanou pseudoplacenta, je proto do jisté míry omezený, na druhou stranu při porodu nedochází ke krvácení, jako je k tomu v případě, když vyvíjející se zárodek naruší podslizniční vazivo a cévy děložní sliznice.\n\nStejně jako u lidí placenta produkuje hormony, choriový gonadotropin a placentální laktogen, které stimulují děložní sliznici, snižují kontraktilitu stěny dělohy a připravují mléčnou žlázu.\n\nU březích samic pozorujeme změnu v chování - samice se stává opatrnější, má zvýšenou chuť k jídlu, samice chované jako domácí mazlíčci se často zklidní a bývají mazlivější. V poslední třetině březosti se zvyšuje objem břišní dutiny, zvětšuje se mléčná žláza a bradavky (ev. struky) nabíhají.\n\nU mnoha savců se do určité míry objevuje tzv. falešná březost, která nastává, když nedojde k zabřeznutí. Samice se vlivem hormonů chová, jako by byla březí, projevují se u ní stejné změny chování, často se i spustí produkce mléka. Falešná březost, zvláště opakovaná, je u domácích zvířat nežádoucí, u nechovných zvířat je nejlepším řešením kastrace.\n\nBěhem porodu mnoho samic savců vyhledává samotu, kopytníci se vzdalují od stáda, šelmy rodí svá mláďata v norách, doupatech nebo jiných úkrytech.\n\nSamice po porodu mládě zbaví plodových obalů, které spolu s placentou sežere a olíže ho, čímž mládě osuší a podpoří dýchání. Rodí-li se více mláďat, kontrakce jednotlivých děložních rohů se střídají, nejprve se tedy rodí mládě z jednoho rohu a pak z druhého. Na rozdíl od člověka u většiny savců nehrozí, že by se mládě udusilo pupeční šňůrou, ta totiž není tak dlouhá, aby se mohla kolem mláděte omotat.\n\n"}
{"id": "138103", "url": "https://cs.wikipedia.org/wiki?curid=138103", "title": "Díogenés z Apollónie", "text": "Díogenés z Apollónie\n\nDíogenés z Apollónie (řecky Διογένης Ἀπολλωνιάτης, 5. století př. n. l., narozen v Apollónu na Krétě) byl řecký filosof. Byl zastáncem myšlenky že základní pralátkou je vzduch. Ve svém učení vycházel z Anaximena a Anaxagora. O jeho životě není mnoho informací. Je pravděpodobné že byl mladší než iónští filosofové. V jednom svém spise vysvětloval pád povětroně v Aigospotamech roku 469, z čehož je možné soudit, že žil v této době. Oproti Anaxagorově dualistickému názoru se zastával starších monistických teorií iónských filosofů.\n\nVe svém díle vychází z důležité logické věty, že je třeba při vědecké práci položit na začátku nepopiratelný princip a podat prostý i vážný výklad. Tento princip je pro Diogéna věčný a celý svět splývá v jeho modifikacích. Tím principem je pro něj, stejně jako pro Anaximena, vzduch, který je nekonečný, věčný, nezměrný, všemohoucí, všepoznávající, pronikající vším a podmiňuje veškeren život v přírodě. Vesmír je vzduchem oživen, stejně tak jako duše v jednotlivých bytostech je vzdušné povahy. Růzností vzduchu vysvětluje i nestejnost života duševního. Myšlení je správné, jen když vzduch je čistý a suchý, vlhkost škodí rozumnosti. Proto lidé opilí jsou duševně otupělí. Podobně vlhkým stává se duševní vzduch i ve spánku, a proto rozumová činnost tu chabne. Rostliny nemají v nitru prázdného prostoru, nemohou vdechovat vzduch a jsou proto úplně zbaveny sebevědomí.\n\nPodle Diogéna byla činnost smyslová, cit bolesti a rozkoše i myšlení ovlivňováno směšování vzduchu s krví, která pomocí žil proniká celým tělem. Kvůli tomu podnikl i několik zajímavých anatomických studií. Rozeznával dvě hlavní žíly, jednu pro pravou a druhou pro levou stranu lidského těla. Pokoušel se též o vysvětlení stoupání vody v Nilu tím, že slunce přitahuje mořskou vodu a zemské vlhko se pak spouští do Nilu. Učil, že zároveň existuje několik světů, které jsou podobné našemu.\n\n"}
{"id": "138104", "url": "https://cs.wikipedia.org/wiki?curid=138104", "title": "Aircraft Manufacturing Company", "text": "Aircraft Manufacturing Company\n\nAircraft Manufacturing Company (Airco) byla britská společnost zabývající se výrobou letadel především v období 1. světové války. Firmu založil George Holt Thomas v roce 1912 v Hendonu v severní části Londýna.\n\nO dva roky později se stal ve firmě hlavním konstruktérem Geoffrey de Havilland. Jím navržené typy letadel jsou označovány iniciálami D.H. (nebo DH). Prvním úspěšným letounem byl stíhač s tlačnou vrtulí Airco D.H.2 v roce 1916, který napomohl ke zlomení nadvlády německých letadel v počátku války. Firma vyrobila několik tisíc letounů, mezi nejúspěšnější patřil cvičný D.H.6, typ D.H.4 se stal uznávaným bombardérem v 1. světové válce. Typy D.H.16 a D.H.18 s úspěchem používaly první letecké dopravní společnosti Aircraft Transport a Travel Limited založené ve Velké Británii, které taktéž vlastnil George Holt Thomas. Po skončení války se firma dostala do finančních potíží kvůli přílišné důvěře vedení společnosti v pokračující objednávky armády na nové letouny, až nakonec v roce 1920 vyhlásila bankrot. Zbytek společnosti odkoupil de Havilland a změnil její název na \"de Havilland Aircraft Company\", pod kterým pak úspěšně fungovala až do roku 1959.\n"}
{"id": "138166", "url": "https://cs.wikipedia.org/wiki?curid=138166", "title": "Pstruh", "text": "Pstruh\n\nPstruh je český rodový název pro několik druhů lososovitých ryb z rodů \"Salmo\" a \"Oncorhynchus\". Jsou to štíhlé dravé ryby žijící v horních částech toků (pstruhové pásmo), vyžadují totiž chladnější vodu s vyšším obsahem kyslíku. Je rozšířen ve vodách celé Evropy.\n\nČeské slovo \"pstruh\" má původ v praslovanském adjektivu *\"pьstrъ\" (čes. \"pestrý\", ale původní význam spíše \"skvrnitý\") a souvisí se zbarvením pstruha obecného potočního.\n\nV České republice žije pstruh jezerní, pstruh potoční, pstruh americký duhový a pstruh mořský.\n\nTomáš Randák, vědec z Jihočeské univerzity, v červnu roku 2016 varoval, že pstruh může nenávratně zmizet z českých řek, nebudou-li přijata ochranná opatření.\n\n\n"}
{"id": "138171", "url": "https://cs.wikipedia.org/wiki?curid=138171", "title": "Tekuté písky", "text": "Tekuté písky\n\nTekuté písky (variace v a moll) je název alba Karla Kryla, které v Československu vydala v roce 1990 firma Bonton. Žánr alba lze označit jako folk.\n\nText titulní písně je variací na Seifertovu \"Svatební píseň\".\n\n"}
{"id": "138173", "url": "https://cs.wikipedia.org/wiki?curid=138173", "title": "Boris Spasskij", "text": "Boris Spasskij\n\nBoris Vasilijevič Spasskij (* 30. ledna 1937, Leningrad, SSSR) je ruský šachista, bývalý mistr světa v šachu v letech 1969–1972.\n\nŠachy se začal učit ve svých pěti letech ve vlaku během evakuace Leningradu za druhé světové války. V osmnácti letech se stal juniorským mistrem světa. Svůj neuvěřitelný talent se mu podařilo prokázat až mnohem později vítězstvím v mistrovství Sovětského svazu a v roce 1965 postupem a později vítězstvím v turnaji kandidátů. V souboji o titul mistra světa r. 1966 však podlehl mistru světa Petrosjanovi. V roce 1968 však turnaj kandidátů opět vyhrál a po vítězství nad obhájcem titulu Petrosjanem se stal mistrem světa.\n\nMistrem světa byl tři roky a o titul přišel v roce 1972 během „zápasu století“ v Reykjavíku na Islandu. Prohrál s Američanem Bobby Fischerem. Zápas probíhal během studené války a byl interpretován jako vítězství USA nad Sovětským svazem. Boris Spasskij pak patřil dlouhá léta ke světové špičce. Pro svůj styl života nikdy nebyl oblíbencem sovětského vedení a po ztrátě titulu jeho situace byla obtížná. Po sňatku s francouzskou státní občankou koncem 70. let využil možnosti legálního vystěhování do Francie a mnoho turnajů potom hrál pod francouzskou vlajkou.\n\n"}
{"id": "138175", "url": "https://cs.wikipedia.org/wiki?curid=138175", "title": "Seznam největších jezer v Austrálii a Oceánii podle rozlohy", "text": "Seznam největších jezer v Austrálii a Oceánii podle rozlohy\n\nNejvětší jezera v Austrálii a Oceánii (nad 100 km²) seřazená podle rozlohy.\n\nNěkterá jezera - laguny jsou někdy zařazována mezi jezera a někdy jsou počítány jako zálivy\n\n\"Velikost jezer často záleží na zdroji, ze kterého čerpáme.\"\n\n\n"}
{"id": "138179", "url": "https://cs.wikipedia.org/wiki?curid=138179", "title": "Singgalang", "text": "Singgalang\n\nSinggalang (indonésky: Gunung Singgalang) je sopka nacházející se na ostrovĕ Sumatra v provincii Sumatera Barat (Západní Sumatra, Indonésie). Geomorfologicky náleží do systému sopečného pohoří Bukit Barisan a nachází se jižnĕ od rovníku nedaleko mĕsta Bukittinggi.\n\nS nadmořskou výškou 2877 m n. m. se jedná o vyšší ze dvou vrcholů dnes již nečinného stratovulkánu; nižší vrchol s názvem Gunung Tandikat (2438 m) se nalézá jihojihozápadně od Gunung Singgalang a z obou vrcholů jen u tohoto byla zaznamenána historická vulkanická aktivita (v roce 1924). Svahové partie samotného Gunung Singgalang (cca nad 1500 m n. m.) jsou domorodci dosud zemĕdĕlsky nevyužívané a díky tomu se zde setkáváme se zachovalou ukázkou horského tropického deštného lesa. Ten bezprostředně pod vrcholovou částí (kolem 2700 m n. m.) přechází v mlžný les, který místy obklopuje i jezero vyplňující kráterovou depresi (2800 m n. m.) tĕsnĕ pod vrcholem.\n"}
{"id": "138181", "url": "https://cs.wikipedia.org/wiki?curid=138181", "title": "Díogenés Laertios", "text": "Díogenés Laertios\n\nDíogenés Laertios (3. století n. l.) byl řecký historik a vzdělanec, autor jediných zachovaných antických dějin řecké filosofie, ostatně nejstarších dějin filosofie vůbec. \n\nO Diogénovi není z jiných pramenů známo skoro nic, nevíme ani, kde se narodil a kde žil. Pouze z jazyka, stylu a z výběru látky jeho spisu lze usoudit, že jej napsal v první polovině 3. století, snad kolem roku 220, že nejspíš nebyl školeným filosofem, nýbrž spíše sběratelem anekdot a citátů, a že snad také žil někde v provincii, mimo hlavní města. Někteří považují Diogena za křesťana, pravděpodobnější však je, že byl skeptik nebo epikurejec. Jeho dílo je napsáno tak, že autorovy sympatie neprozrazuje. \n\nJeho spis, „O životě a učení slavných filosofů“ (\"Filosofón bión kai dogmatón synagógé\"), se skládá z deseti knih, věnovaných jednotlivým řeckým myslitelům a jejich skupinám. Diogenes řadí řecké filosofy do dvou škol, iónské a italské, kritéria tohoto rozlišení jsou však nejasná. Prvních devět knih tvoří sbírky anekdot a vyprávění o jejich životech i citátů a názorů, patrně z druhé a třetí ruky. Diogenes s nimi nepolemizuje, nýbrž jen reprodukuje, co mu přišlo pod ruku, a z jeho spisu se nezdá, že by měl spolehlivé prameny. Přesto je to největší zachovaná sbírka životopisných údajů a citátů, zejména pro předsokratovskou filosofii, a má tedy nesmírný význam. \n\nOd zbytku díla se liší poslední, desátá kniha, která obsahuje tři autentické listy Epikurovy a jeho \"Testament\"; je to tedy vynikající pramen k tomuto mysliteli. V poslední době se zájem badatelů obrací k Diogenovi také jako ke zdroji poznatků o antické logice. Ukazuje se totiž, že výroková logika nezačíná až u stoiků, kteří se naopak opírali o starší autory, jako byl Diodóros Chronos nebo Filón z Megary, citované právě u Diogena; Diodóros uvažoval i o axiomech, o materiální implikaci a o mylných závěrech. Jinak je nápadné, že v Diogenově sbírce zcela chybí střední platónismus.\n\n\n\n"}
{"id": "138197", "url": "https://cs.wikipedia.org/wiki?curid=138197", "title": "Bitva u Gráníku", "text": "Bitva u Gráníku\n\nBitva u řeky Gráníkos v květnu roku 334 př. n. l. byla prvním velkým vítězstvím Alexandra Makedonského během jeho tažení proti Perské říši. Na tomto místě, ležícím nedaleko mytické Tróje, porazil Alexandr vojsko perských satrapů Malé Asie doplněných velkým oddílem řeckých žoldnéřů.\n\nAlexandr vpadl do Asie na jaře roku 334 př. n. l. poté, co po zavraždění otce Filipa II. Makedonského konsolidoval své postavení v Řecku a Makedonii. Nejprve překročil u Sestu Hellespont a odtud se pak vydal směrem na jih, vstříc řeckým obcím v Iónii.\n\nPerští satrapové Malé Asie zatím spojili své síly a rozhodli se svést s vojskem makedonského krále bitvu na břehu řeky Gráníkos. Memnón, žoldnéř z Rhodu ve službách perského krále Dareia III., se chtěl vyhnout přímé konfrontaci a místo toho doporučoval uplatnit taktiku spálené země, čímž chtěl Alexandra vlákat do hloubi perské říše, následně ho odříznout a zničit. Jeho návrh byl však satrapy odmítnut.\n\nMakedonci a jejich řečtí spojenci, vedení Alexandrem, postavili do pole přibližně 30 000 pěšáků a 5 000 jezdců. Perští satrapové shromáždili celkem 10 000 perských pěšáků, 8 000 řeckých žoldnéřů a 15 000 perských jezdců. Různé prameny však leckdy uvádějí značně odlišné počty vojáků obou armád. Většinou se však shodují v počtu zhruba 30 - 35 000 mužů na makedonské a 25 - 33 000 na perské straně.\n\nŘeka Gráníkos (dnes \"Biga\"), tekoucí do Marmarského moře, byla v místě bitevního pole široká pouze 20 metrů. Satrapové rozmístili své vojsko na kopci na západním břehu řeky, neboť zde byla velice bahnitá půda a navíc břeh stoupal strmě vzhůru, což mělo otupit předpokládaný makedonský útok. Blízkost moře měla Makedoncům znemožnit obejití tohoto perského postavení.\n\nAlexandr prý na Peršany narazil třetího květnového dne při svém postupu z Abydu. Přesný průběh bitvy je z důvodu odporujících si údajů antických pramenů nejasný. Perská jízda byla prý rozestavena na nevhodném terénu na břehu řeky, zatímco pěchota společně s řeckými hoplíty byla umístěna v záloze. Alexandr si zřejmě okamžitě povšiml nerozumného bitevního uspořádání nepřítele. O dalším průběhu střetu existují různé zprávy, podle nichž Alexandr buď okamžitě zaútočil na nepřítele, anebo nejprve v noci překročil řeku proti proudu a napadl Peršany až za úsvitu následujícího dne (jak navrhoval Alexandrův generál Parmenion).\n\nKaždopádně část perské jízdy byla v kontaktu s prvními příchozími Makedonci. Alexandr se svými druhy (\"hetairoi\") podnikl krycí útok, zatímco zbytek jeho jízdy zajišťoval formující se makedonskou pěchotu. Ve středu makedonské linie byla rozmístěna těžká pěchota s jízdou po obou křídlech.\n\nBitva začala klamným útokem makedonské jízdy a lehké pěchoty na levém křídle, jemuž velel Parmenion. Peršané svými zálohami ihned posílili tuto stranu své linie a Makedonci byli zatlačeni zpět. V tomto okamžiku ale Alexandr v čele svých hetairoi útočících v jejich klasické klínové formaci vnikl do středu perské sestavy. Peršané podnikli protiútok oddílem jízdy tvořené šlechtici. V následném zuřivém boji Alexandr a jeho spolubojovníci zabili mnoho vysoce postavených perských velmožů, třebaže sám Alexandr byl přitom omráčen sekerou vrženou jedním z nich. Předtím než mohl Peršan dokončit svůj smrtící úder, byl ale zabit Kleitem, který tak Alexandrovi zachránil život.\n\nMakedonská jízda se pak stočila doleva a začala pomalu zatlačovat Peršany, kteří byli stále zaneprázdněni levou stranou makedonské linie. Vzniklou výduť využila makedonská pěchota k útoku proti méně kvalitním perským pěšákům stojícím v týlu perské linie. Zhroucení střední části fronty vyvolalo paniku v řadách perské jízdy na křídlech, která se následně vzdálila z bojiště. Svou jízdou opuštěná perská pěchota se poté obrátila na útěk, při němž byli ale mnozí perští vojáci pobiti.\n\nCelkové ztráty Makedonců činily jen asi 100–200 mužů (což je ale současnými historiky silně zpochybňováno). 2 000 Peršanů upadlo do zajetí a kolem 1 000 jezdců a 3 000 pěšáků v boji padlo, většina z nich na útěku.\n\nNa perské straně bojující řečtí žoldnéři, kteří do samotné bitvy téměř vůbec nezasáhli, dopadli ještě hůře. Navzdory jejich původu je Alexandr nechal zmasakrovat a ti, které ušetřil, byli odvedeni jako otroci do dolů v Pangaionu, aby napříště už žádný Řek nepozvedl zbraň proti jinému Řekovi. Tento Alexandrův brutální čin však přispěl k tomu, že řečtí žoldnéři v perských službách bojovali v dalších bitvách proti Makedoncům obzvlášť zarputile.\n\nV bitvě u Gráníku byl Alexandr nejblíže smrti za celou dobu tažení proti Persii. Perský král Dareios III. po této bitvě pochopil, že makedonské vojsko je silou, kterou bude třeba brát vážně. Okamžitým důsledkem makedonského vítězství bylo osvobození řeckých obcí v Malé Asii, čímž si Alexandr zabezpečil předmostí pro svá další tažení na východ.\n\n\n\n"}
{"id": "138198", "url": "https://cs.wikipedia.org/wiki?curid=138198", "title": "Denisa", "text": "Denisa\n\nDenisa je ženské křestní jméno. Má stejný původ jako mužské jméno Denis. Obě jména pocházejí z řečtiny. Jméno vzniklo jako odvozenina řeckého jména Dionýsos, který byl bohem vína. Překládá se pak jako „božské dítě“, „bůh vína“ nebo „zasvěcená bohu vína“. Česká podoba jména byla zřejmě převzata z francouzštiny. Jméno Denisa se ve staročeštině užívá jako Diviška. Méně častějším mužským protějškem je Denis. Jméno je dodnes opojné jako jejich víno, jeho význam je s vínem nedílně spojený. Denisa se překládá jako božské dítě, jistě je i božskou ženou.\n\nPodle českého občanského kalendáře slaví svátek 11. září.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +7,4%, což svědčí o poměrně značném nárůstu obliby tohoto jména.\n\nV lednu 2006 se podle údajů ČSÚ jednalo o 20. nejčastější ženské jméno mezi novorozenci.\n\nDeni, Denis, Denča, Deňule, Denuš, Denda, Deniska, Denička, Deninka, Desinka, Denuška, Deňulka\n\n"}
{"id": "138199", "url": "https://cs.wikipedia.org/wiki?curid=138199", "title": "Bitva u Issu", "text": "Bitva u Issu\n\nBitva u Issu v roce 333 př. n. l. byla prvním přímým střetem makedonského krále Alexandra Velikého a perského velkokrále Dareia III. Makedonci se chtěli tažením do Persie pomstít za zničení řeckých chrámů a především Athén Peršany před více než 150 lety, mladý makedonský král však toužil na východě dobýt především říše a slávy.\n\nProslulost této bitvy byla ve starověku tak veliká, že ještě o více než 400 let později byla v římských Pompejích zhotovena mozaika bitevní scény, na níž je zachycen mladý makedonský král a perský panovník. Zřejmě se jedná o kopii obrazu, který byl vytvořen někdy kolem roku 325 př. n. l.\n\nV předchozí bitvě u Gráníku (334 př. n. l.) podlehlo perské vojsko a řečtí žoldnéři ve službách perských satrapů prudkému útoku Makedonců. Alexandrovi vojáci následně pronikli podél západního pobřeží Malé Asie do perského vnitrozemí. Po dosažení Tarsu v Kilíkii se Alexandr doslechl o tom, že Dareios v Babylóně shromažďuje obrovské vojsko. Pokud by se toto Dareiovo vojsko dokázalo spojit s perskou flotilou stále ještě operující ve Středozemním moři, odpadly by Peršanům problémy se zásobováním a zároveň by se Dareios mohl vylodit v týlu Alexandrovy armády a ohrozit tak zásobovací linie Makedonců. Alexandr sužovaný nemocí proto vyslal Parmeniona napřed, zatímco sám vyčkával s hlavní částí vojska v Tarsu. Parmenion měl s 15 000 muži obsadit horské průsmyky na hranicích Sýrie a Kilíkie, dříve než jich dosáhnou Peršané a zablokovat tak jejich postup. Alexandr poté vyrazil se svým vojskem k Issu a odsud po pobřežní silnici dále na jih, kde předpokládal, že narazí na nepřítele.\nV listopadu postoupilo perské vojsko z Babylonie do Sýrie. Dareios věděl, že Parmenion ovládá syrské průsmyky a pro svůj postup k moři proto zvolil severněji položenou trasu. Překročil horské pásmo a se svojí velkou armádou pochodoval směrem k Issu, čímž ovšem opustil pro perské vojsko výhodnější syrské roviny. Poté, co Peršané bez odporu obsadili Issos, usekali ruce všem nemocným a zraněným vojákům, které zde zanechal Alexandr. Dareios v této chvíli pochopil, že se ocitl v týlu Makedonců, čímž je odřízl od jejich zásobovacích linií a vydal se je ihned pronásledovat. Postupoval proto dále na jih, dokud jeho zvědi u říčky Pinaros neobjevili Alexandra pochodujícího na sever vstříc Peršanům. Na zdejší úzké pobřežní pláni nechal pak Dareios zřídit svůj tábor.\n\nPoté, co obdržel zprávu, že se nepřítel objevil v jeho týle, přikázal Alexandr vojsku okamžitý návrat zpět do Issu. Bitevní pole bylo z topografického hlediska sevřeno z jedné strany vysokými horami a z druhé Středozemním mořem. Peršané tak nemohli zcela využít své početní převahy, což bylo pro Alexandra velmi výhodné.\n\nVětšinu své jízdy umístil Alexandr na pravé křídlo. Odsud také velel celému boji. Jádro makedonské sestavy tvořila falanga, na jejímž levém okraji blízko k moři zaujala postavení Parmenionova jízda a pěchota. Jako obvykle měla makedonská těžká pěchota upoutat pozornost nepřítele. Jízda měla následně využít mezer, jež se měly tlakem pěchoty objevit ve středu perské linie.\n\nDareios rozmístil svoji těžkou jízdu na svoji pravou stranu naproti Parmenionovi, neboť zdejší rovinatý terén byl jako stvořený pro útok jízdy. Střed perské linie byl obsazen řeckými žoldnéři. Vlevo měla působit tradičně jen lehce ozbrojená perská pěchota. Král pak sledoval průběh boje obklopen gardou uprostřed svého vojska.\nBitva začala, když perská jízda překročila řeku a napadla Parmenionovy vojáky. Poté, co vydal svým mužům patřičné rozkazy, vrhl se Alexandr vstříc Peršanům. Těžká makedonská jízda následovala svého nadmíru odvážného velitele a i přes zdánlivě jistou záhubu slavili Makedonci úspěch. Perská pěchota pod náporem nepřítele povolila, ale nadále pokračovala v rozhořčeném boji. Alexandr se navzdory masám nepřátel, jež mu stály v cestě, postupně probojoval až do těsné blízkosti Dareia. Ten seznal, že je ve vážném nebezpečí, ztratil nervy a uprchl z bitvy.\n\nAlexandrova falanga musela zatím překročit dravou horskou řeku Pinaros, což narušilo její formaci. Toho využili Řekové ve službách Dareia a uštědřili Makedoncům citelné ztráty. Také na Parmenionově křídle se odehrával tvrdý boj. Prudce útočící perská jízda zde zatlačila Alexandrovu peloponéskou jízdu a jeho řecké spojence. V kritické situaci poslal Alexandr nebezpečně tísněnému Parmenionovi na pomoc svoji jízdu, nicméně perské jezdectvo zastavilo svůj postup teprve tehdy, když zpozorovalo králův útěk. Třebaže bitva pro ně nebyla zcela ztracená, útěk jejich velitele jim vzal odvahu, načež se v pořádku stáhli z bojiště a přenechali vítězství Makedoncům. Prchající nepřátelskou pěchotu nařídil Alexandr zmasakrovat.\n\nI přes veškerou snahu Makedonců dostihnout Dareia se jim nepodařilo krále zajmout. Po skončení bitvy vyslal Alexandr Parmeniona do Damašku, kde Makedonci ukořistili celou perskou státní pokladnu s 3 000 talenty, což Alexandrovi umožnilo uhradit svým vojákům veškerý dlužný žold. Do zajetí upadla také celá Dareiova rodina včetně jeho matky, manželky a dětí.\n\nVítězstvím u Issu se Makedonci fakticky zmocnili celé západní poloviny perské říše, ačkoliv se zde místy museli potýkat ještě se značným odporem jako třeba v Tyru nebo Gaze. Alexandrův sen o ovládnutí Asie se začal blížit svému naplnění a jeho autorita u Makedonců a Řeků rapidně vzrostla.\n\nKdyž mu Dareios III. výměnou za propuštění jeho rodinných příslušníků nabídl přenechat vládu nad územím za řekou Halys a věčné spojenectví mezi oběma říšemi, Alexandr jeho návrh bryskně odmítl. Podobně zareagoval i na pozdější nabídku velkokrále, ve které mu Dareios sliboval dokonce všechna území západně od řeky Eufrat.\n\nPorážka perského krále umožnila Alexandrovi pokračovat ve svém tažení přes Sýrii, Fénicii a Palestinu až do Egypta. Dareios se zatím stáhl na východ, aby se připravil na rozhodující bitvu, jež měla brzy následovat…\n\n\n\n"}
{"id": "138200", "url": "https://cs.wikipedia.org/wiki?curid=138200", "title": "Kamila", "text": "Kamila\n\nKamila je ženské křestní jméno latinského původu, přechýlené z mužského Kamil. Svátek v ČR slaví podle občanského kalendáře 31. května.\n\nJméno pochází z latinského \"camilla\", jehož význam je „osoba vznešeného původu vhodná pro kněžskou službu“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,3%. V roce 2006 byla Kamila 43. nejčetnějším jménem mezi novorozenci.\n\nKamilka, Kamča, Kami\n\n"}
{"id": "138201", "url": "https://cs.wikipedia.org/wiki?curid=138201", "title": "Miloš", "text": "Miloš\n\nMiloš (řidčeji také Milouš či Miloň) je mužské křestní jméno slovanského původu s významem „milovaný“. Podle českého občanského kalendáře slaví svátek 25. ledna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky) je −0,8 %.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −6,3 %.\n\nMilda\n\n\n"}
{"id": "138202", "url": "https://cs.wikipedia.org/wiki?curid=138202", "title": "Bitva u Gaugamél", "text": "Bitva u Gaugamél\n\nBitva u Gaugamél (dnes vesnice \"Tel Gomel\" v severním Iráku), svedená 1. října roku 331 př. n. l., byla jednou z největších a nejvýznamnějších bitev světových dějin. Vojsko Alexandra Velikého v ní dosáhlo fantastického vítězství nad Peršany vedenými králem Dareiem III. Tato bitva je někdy také nepřesně nazývána bitvou u Arbely.\n\nBěhem dvou let po bitvě u Issu Alexandr ovládl celé východní pobřeží Středozemního moře a Egypt. Odtud se pak vydal zpět do Sýrie a dále na severovýchod do srdce perské říše. V létě roku 331 př. n. l. Alexandrovo vojsko bez odporu překročilo řeky Eufrat a Tigris a stanulo na planině poblíž vesnice Gaugaméla, kde se jim do cesty postavila obrovská perská armáda a kde byla posléze vybojována rozhodující bitva celé války, která skončila vítězstvím Alexandra Makedonského.\n\nAlexandr velel celkem asi 40 000 pěšákům a 7 000 jezdcům. Makedonské vojsko bylo sice početně slabší než perské, převyšovalo však Peršany svojí organizací, disciplínou, pružností velení a zkušenostmi z četných bojů.\n\nZákladní kámen makedonského vojska tvořili těžkooděnci (\"pezhetairoi\") organizovaní ve falanze a vybavení kopím dlouhým téměř 6 metrů (\"sarissa\"). Elitní pěší jednotku představovali \"hypaspistas\" (štítonoši) vyzbrojení podobně jako řečtí hoplíté, avšak relativně pohyblivější. Kromě nich sloužili v makedonském vojsku také peltasti (lehkooděnci) ozbrojení vrhacími zbraněmi: luky, praky nebo oštěpy. Klíčovým mobilním a úderným tělesem makedonského vojska byla těžká jízda tvořená makedonskými šlechtici – královými druhy (\"hetairoi\") – disponujícími brněním, přilbou a kopím určeným spíše k úderu než k vrhu.\n\nAlexandrův otec, Filip II. Makedonský, vybudoval z příslušníků nejednotných, horských kmenů Makedonie mocnou armádu, jejímž vojákům přidělil půdu a usadil je ve městech. Tím si zajistil stálé profesionální vojsko, jehož zdatnost byla utužována častým cvičením a válečnými výpravami. Kromě Makedonců bojovalo v Alexandrově vojsku mnoho spojenců a žoldnéřů z Řecka a také z Thrákie, Ilýrie a Paiónie.\n\nOd Filipa převzal kromě skvělého vojska rovněž jeho taktiku: Zatímco pěchota vázala nepřítele a pokud možno narušovala jeho linii, těžká jízda měla proniknutím do vzniklých mezer v nepřátelském rozestavení nebo napadením protivníkova křídla přivodit rozhodnutí v bitvě. Tento velmi riskantní postup se ukázal být úspěšný ve dvou předchozích bitvách a nakonec rozhodl i samotnou bitvu u Gaugamél.\n\nPerské vojsko čítalo patrně kolem 60 000 - 100 000 mužů (prameny však hovoří i o 250 000 vojácích, nebo dokonce ještě o větším počtu), včetně možná až 20 000 řeckých žoldnéřů, 2 000 těžkých jezdců z Baktrie, 200 válečných vozů se srpy upevněnými na kolech a 15 válečných slonů.\n\nDareiova armáda se skládala z velkého množství různých kmenů z Mezopotámie, Persie, Baktrie a dalších východních zemí. Jedinou předností byl jejich veliký počet, ovšem ve všech ostatních hlediscích za makedonskými vojáky silně zaostávali, neboť postrádali patřičnou motivaci, výcvik i bojové zkušenosti. O něco vyšší kvalitu měla perská jízda, především její jádro, které tvořila \"kara\" – válečná hotovost, která byla trvale ve zbrani.\n\nJízda sestávala z oddílů ze středního a východního Íránu, dále z Kappadoků a Arménů z Anatolie, stejně jako z válečníků z jižního pobřeží Kaspického moře a ze střední Asie. K nim patřili Baktrové, Sogdové, Skythové a mnoho dalších bojovníků, včetně Indů. V této bitvě Peršané nasadili také válečné vozy se srpy, jejichž úkolem bylo narušit makedonskou falangu.\n\nZ pěchoty mělo s makedonskými vojáky srovnatelnou kvalitu pouze 20 000 Řeků a králova osobní garda, 10 000 Nesmrtelných. Řečtí žoldnéři bojovali ve falanze, jejich štíty byly ale větší než makedonské a jejich kopí dosahovala třímetrové délky, přičemž kopí Nesmrtelných byla pouze dva metry dlouhá. Z ostatních vojáků nosili pouze Arméni zbroj srovnatelné kvality s makedonskou nebo řeckou. Zbytek Peršanů byl ozbrojen jen lehčeji a jako hlavní zbraně sloužily stejně jako za časů Dareia I. luk a šípy.\n\nBitva začala příchodem Peršanů na bojiště. Dareios nejprve rozmístil svoji jízdu a válečné vozy, pro něž nechal vyčistit předpolí své linie od křovin a ostatní vegetace, aby tak dosáhl jejich co nejvyšší efektivity. Vozy byly dále podporovány 15 indickými slony, třebaže ti nakonec do bitvy vůbec nezasáhli.\n\nDareios sám se podle zvyku perských králů obklopil svoji nejlepší pěchotou uprostřed bitevního šiku. Napravo od něj stáli řečtí žoldnéři, nalevo pak umístil svoji tělesnou stráž – Nesmrtelné. Dále měl kolem sebe indickou, kárskou a perskou jízdu. Ostatní perská pěchota byla rozdělena do dvou řad, přičemž pěšáci v první linii byli zajišťováni pomocnými oddíly z druhé řady.\n\nPo obou křídlech byla rozestavena jízda. Béssos na levé straně velel Baktrijcům a dále perské, skytské a jiné východní jízdě. Vozy byly rozestavěny v čele perské sestavy. Pravému křídlu velel Mazaios, jemuž podléhala jízda ze Sýrie, Médie, Mezopotámie, Parthie, Kappadokie, Arménie a mnoha dalších zemí. Nejlepší z nich, Kappadokové a Arméni, tvořili čelo Mazaiovy formace. Další část jeho jezdců měla Makedonce obejít a vpadnout do zad Parmenionovu levému křídlu.\n\nMakedonské levé křídlo, jak již bylo zmíněno, bylo svěřeno nejschopnějšímu Alexandrovu veliteli – Parmenionovi. Alexandr měl přímé velení nad pravým křídlem. Sám bojoval po boku svých hetairoi doprovázených také lehkou makedonskou jízdou, Paióny a částí žoldnéřské jízdy. Zbytek žoldnéřů měl za úkol krýt makedonské střelecké jednotky umístěné za falangou. Parmenionovo levé křídlo bylo posíleno výbornými thesálskými jezdci a také thráckou jízdou. Jejich úkolem bylo zajišťovat Parmenionův týl, zatímco Alexandr měl z pravé strany podniknout rozhodující úder.\n\nFalanga byla rozmístěna ve dvou liniích. Vzhledem k převaze Dareiovy jízdy nad Alexandrovou v poměru 5:1 se zdálo nemožné zabránit Peršanům v obklíčení makedonských křídel. Druhá linie pěchoty, která se skládala především z řeckých spojenců a žoldnéřů, měla proto zasáhnout na pomoc ohroženým křídlům.\n\nAlexandr v této bitvě použil unikátní taktický postup, jaký byl v celých dějinách vojenství aplikován již jen několikrát. Jeho plánem bylo upoutat na svých křídlech co největší množství perské jízdy. Účelem této jeho snahy bylo vytvořit mezeru v nepřátelské linii, kde by pak mohl osobně udeřit proti Dareiovi, stojícímu ve středu perského vojska. Pro úspěch celého plánu bylo nezbytné přesné načasování a dokonalá součinnost jednotlivých druhů makedonského vojska. Křídlům nařídil Alexandr stočit se zpět pod úhlem 45 stupňů, aby tak mohly snáze zachytit útok perské jízdy.\n\nKdyž takto uspořádal své muže, vydal se Alexandr se svou jízdou pomalu na pravou stranu bojiště, čímž byl Dareios, zneklidněný Alexandrovým manévrem, donucen proti své vůli (po zkušenosti z bitvy u Issu) zahájit útok. Velká část perské jízdy Alexandra ze středu bojiště bedlivě následovala na jeho pravé (perské levé) křídlo. Nepostřehla však, že skryti za jízdou se s řeckými jezdci pohybují i oddíly peltastů (střelců), většinou šlo o prakovníky, ale byli mezi nimi i vrhači oštěpů a lučištníci).\n\nDareios vrhl do boje nejprve své válečné vozy. Říká se, že Makedonci si na tuto ničivou perskou zbraň připravili speciální taktiku, aby vozům zamezili narušit jejich postavení. První řada měla před vozy ukročit stranou a otevřít tak mezeru v linii, do níž koně, které odmítali běžet proti kopím první linie, zajeli, načež zastavili před druhou linií. Vozatajové byli následně snadno zabiti a nasazení vozů mělo proto nakonec jen malý účinek. Tato taktika ukončila éru válečných vozů.\n\nPoté dal Dareios pokyn k útoku své první linii pěchoty a jízdě. Úderem Peršanů na pravé makedonské křídlo vznikla mezi Béssovým křídlem a Dareiovým středem mezera, přesně jak Alexandr očekával. V tomto okamžiku vyvedl Alexandr svoji těžkou jízdu z boje a připravil se na rozhodující útok na střed perských linií. Své muže zformoval do obrovského klínu a zaútočil. Za ním postupovali jeho pěší hypaspisté a lehkooděnci. Palba prakovníků a dalších střelců znemožnila perské jízdě efektivní zásah proti tomuto útoku.\n\nTento klín pak vrazil do oslabeného perského středu, kde se mu na odpor postavili Nesmrtelní a řečtí žoldnéři. Béssos na levém křídle ztratil spojení s Dareiem a ve snaze předejít obklíčení začala jeho jízda ustupovat. Samotnému Dareiovi nyní hrozilo odříznutí. V líčení toho, co následovalo, se starověké prameny rozcházejí, nicméně většina z nich se shoduje v tom, že Dareios ztratil kuráž a uprchl z bojiště následován zbytkem své armády. Perští historikové a také Diodóros Sicilský však tvrdí, že král uprchl až poté, co ho opustili jeho vlastní vojáci.\n\nAlexandr se mohl pustit do pronásledování Dareia, avšak v tomto okamžiku obdržel zoufalou zprávu od Parmeniona z levého křídla (událost, která byla později použita Kallisthenem a dalšími k očernění Parmeniona). Alexandr byl nucen volit mezi stíháním krále a ztrátou své armády. Nakonec se rozhodl pomoci Parmenionovi a vyprostit tak svoje vojsko. Pronásledování krále muselo prozatím počkat.\n\nKdyž Alexandr napadl perský střed, vznikla mezi ním a Parmenionem skulina, do které pronikla perská a indická jízda. Zde však učinila osudovou chybu. Místo aby se otočila, napadla Parmenionovu falangu zezadu a dokončila tak její obklíčení, vydala se vyplenit makedonský tábor. Peršané se dokonce pokusili zachránit královnu matku Sisygambis, která s nimi ale odmítla odejít. O tom, jaké nebezpečí tento průnik představoval, vypovídá fakt, že při svém ústupu Indové pobili přes 60 Alexandrových hetairů.\n\nPo zhroucení středu perské formace se začal Mazaios stejně jako předtím Béssos stahovat. Oproti Béssovu křídlu však Mazaiovi Peršané vystavení útokům thesálských jezdců brzy upadli v naprostý zmatek a jejich ústup se tak proměnil v masakr.\n\nPo bitvě se Parmenion zmocnil celého perského trůnu, zatímco Alexandr a jeho těžká jízda se pokusili pronásledovat Dareia. Podobně jako po vítězství u Issu získali Makedonci ohromnou kořist asi 4 000 talentů a také Dareiův osobní válečný vůz a luk. Ukořistěni byli rovněž všichni váleční sloni.\n\nDareiovi se podařilo uniknout z bitvy a s malým jádrem svých sil prchal směrem do Ekbatany. Krále dostihl také Béssos a jeho baktrijská jízda, stejně jako část Nesmrtelných a asi 2 000 řeckých žoldnéřů. Na svém útěku pronesl Dareios ke svým zbývajícím vojákům řeč, v níž vyjevil svůj záměr uchýlit se na východ a tam shromáždit novou armádu s níž by Alexandra porazil. Zatím Mazaios otevřel Makedoncům brány Babylónu, jenž tak padl bez boje navzdory svým silným hradbám. Alexandr se stal nezpochybnitelným vládcem Malé Asie a přilehlého okolí. Prchající Dareios byl brzy poté zavražděn Béssem.\n\nPrůběh bitvy u Gaugamél byl velice věrně a plasticky vyobrazen (jen s drobnými nepřesnostmi) ve filmu amerického režiséra Olivera Stonea Alexandr Veliký z roku 2004.\n\n\n\n"}
{"id": "138203", "url": "https://cs.wikipedia.org/wiki?curid=138203", "title": "René", "text": "René\n\nRené je francouzské mužské křestní jméno, které pochází z latinského \"renatus\", což znamená \"„znovuzrozený“\".\n\nPodle českého občanského kalendáře slaví svátek 28. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,8%.\n\n"}
{"id": "138204", "url": "https://cs.wikipedia.org/wiki?curid=138204", "title": "Vít", "text": "Vít\n\nVít (často také Vítek) je mužské křestní jméno latinského původu. Pochází z výrazu \"vitus\" – „živoucí, veselý“. Možná má stejný původ s germánským jménem Wido.\n\nV Česku se svátek slaví 15. června.\n\n\nNásledující tabulka uvádí četnost jména v Česku a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v Česku (tj. procentní změna se započítáním celkového úbytku mužů v Česku za sledované tři roky 1999–2002) je + 4,3 %, což svědčí o poměrně značném nárůstu obliby tohoto jména.\n\n\n\n\n"}
{"id": "138205", "url": "https://cs.wikipedia.org/wiki?curid=138205", "title": "Lupa", "text": "Lupa\n\nLupa, někdy také zvětšovací sklo, je optický systém používaný na optické zvětšení pozorovaného předmětu, který je dostatečně malý a nachází se v blízkosti pozorovatele.\n\nSkládá se ze spojné čočky, vyrobené ze skla nebo z průhledného plastu a z držátka, které může mít mnoho různých podob. Od prosté tyčky, za kterou lze lupu držet, přes různé stojany, až po pouzdra, do kterých lze lupu zároveň uschovat.\n\nUmístěním předmětu mezi čočku a její předmětové ohnisko získáme zdánlivý, zvětšený a vzpřímený obraz.\n\nPro úhlové zvětšení platí\nkde formula_2 je konvenční zraková vzdálenost (tj. cca 25 cm) a formula_3 je ohnisková vzdálenost lupy.\n\nAby došlo ke zvětšení, musí být ohnisková vzdálenost lupy menší než konvenční zraková vzdálenost. Běžné zvětšení lupy je 5 -12 násobné. Speciální konstrukcí lze dosáhnout až dvacetinásobného zvětšení.\n\nVětší zvětšení nelze jednou soustavou získat. Mezi optické systémy s větším zvětšením patří mikroskop a dalekohled.\n\nNejběžnější užití lupy je k optickému zvětšení sledovaného předmětu.\n\nLupu však lze použít i k založení ohně. Natočením lupy ke slunci a umístěním do vhodné vzdálenosti od předmětu dojde ke koncentraci paprsků dopadajících ze slunce do čočky na malé místo na povrchu předmětu a jeho silnému ohřátí. Pokud je předmět ze snadno zápalné látky (papír, dřevo), je zahřátí povrchu vyšší, než zápalná teplota, což může vést ke vzniku ohně.\n\n\n"}
{"id": "138218", "url": "https://cs.wikipedia.org/wiki?curid=138218", "title": "Buben", "text": "Buben\n\nBuben je jeden z nejstarších hudebních nástrojů. Technicky je to membranofon. Skládá se nejméně z jedné blány či kůže natažené na rezonátoru. Většina bicích nástrojů, které nemají membránu, patří do skupiny idiofonů.\n\nBubny jsou a i v minulosti byly vyráběny z materiálů podléhajících zkáze. První dochované zmínky bubnů a hraní na bubny jsou zaznamenány okolo roku 3000 př. n. l. na mezopotámském vyobrazení. Dále byla nalezena socha z období roku 2000 př. n. l. v Babylónu. Mimo vlastní tvorbu hudby byly bubny a další bicí nástroje používaný i při náboženských rituálech nebo komunikaci. V armádě se používali bubeníci (ve staré češtině označovaní jako tamboři) s vířivým bubnem pro účely dodržování rytmu pochodu jednotek.\n\nNástroj se rozezvučí pomocí úderů ruky, paliček či jiných nástrojů do membrány.\n\nVířivý buben slang. virbl, vojenský buben, velký buben, slang. dupák, malý buben, tympány, darbuka, tabla, šamanský buben, djembe.\n\n\n"}
{"id": "138221", "url": "https://cs.wikipedia.org/wiki?curid=138221", "title": "Rigoletto", "text": "Rigoletto\n\nRigoletto je název opery Giuseppe Verdiho z roku 1851. Autorem libreta je Francesco Maria Piave.\n\nNámětem opery byla divadelní hra Victora Huga \"Král se baví\" (Le Roi s'amuse) z roku 1832, která měla v roce 1833 vážné problémy s cenzurou. Ty se nevyhnuly ani Verdiho opeře, jejíž libreto muselo být před uvedením opakovaně přepracováváno - například postava vévody z Mantovy byla v původní verzi králem, což bylo cenzory považováno vzhledem k jejímu charakteru za nepřípustné. Opera Rigoletto měla problémy s úřady i s rakouskou cenzurou. Především kvůli cenzuře se v Itálii opera uváděla i pod názvy \"Viscardello\", \"Clara di Pert\" nebo \"Lionello\".\n\nPremiéra se konala 11. 3. 1851 v Teatro La Fenice v Benátkách. Opera ihned dosáhla velkého úspěchu, ale vyvolala i kritiku. Přestože jde o typickou italskou hudbu, vytýkali jí kritici germanismus.\n\n\nDěj se odehrává v Mantově v 16. století.\n\nMantovskému vévodovi učarovala neznámá dívka, s níž se seznámil v kostele. To mu nijak nebrání svádět na plese hraběnku Ceprano. Hněvu a žárlivosti jejího manžela si nevšímá. Hrbáč Rigoletto, dvorní šašek, se hraběti Ceprano posmívá, stejně jako hraběti Monterone, který přichází se stížností, že vévoda zneuctil jeho dceru. Za tyto posměšky hrabě Monterone Rigoletta proklíná.\n\nRigoletta, vyděšeného kletbou hraběte Monterone, osloví při návratu z plesu nájemný vrah Sparafucile a nabídne mu své služby. Rigoletto prozatím Sparafucila odmítne, ale zeptá se jej, kde ho najde, kdyby jej potřeboval.\n\nPoté jde Rigoletto domů, kde žije se svou dcerou Gildou, již se snaží chránit před zhýralostí dvora. Proto jí vedle svého jména a jména její matky tají i své povolání šaška. Zakazuje dceři i její společnici Giovanně vycházet na veřejnost, povoluje jim vycházet jenom na mši. Netuší, že se jeho dcera v kostele seznámila s mužem, který se jí představil jako student Qualdiér Malde. Gilda se do něj zamilovala, aniž by věděla, že je to mantovský vévoda.\n\nDvořané, kteří Rigoletta nemají pro jeho jedovatý jazyk rádi, jej sledují domů. Považují Gildu za Rigolettovu milenku. Rozhodnou se ji unést a dovést k vévodovi. Přicházejícího Rigoletta požádají o pomoc. Teprve po dokončení únosu pozná Rigoletto podle Gildina výkřiku, že napomohl únosu vlastní dcery.\n\nVévoda mezitím zjistil, že Gilda byla unesena. Jeho dvořané mu vyprávějí, jaký kousek provedli Rigolettovi a předávají mu Gildu. Rigoletto marně hledá Gildu v paláci a marně prosí dvořany o navrácení dcery. Ta se vrací zneuctěna a Rigoletto přísahá vévodovi pomstu za sebe i za Monterona, kterého dal vévoda mezitím uvěznit.\n\nRigoletto bere svou dceru do Sparafucilovy hospody, aby Gilda na vlastní oči viděla, jak zhýralý život vévoda vede. Gilda slyší vévodův zpěv a vidí, jak se dvoří tanečnici Maddaleně. Rigoletto zatím zjednal Sparafucila, aby vévodu zavraždil a předal jeho mrtvolu Rigolettovi, který ji chce sám hodit do řeky.\n\nGilda, která vévodu stále miluje, se vrací do hostince vévodu varovat. Za dveřmi vyslechne rozhovor Sparafucila a jeho sestry. Maddalena, jež je do vévody také zamilována, bratra přesvědčuje, aby vévodu nechal žít. Sparafucile jí nabídne kompromis. Přijde-li do půlnoci někdo do krčmy, zavraždí jeho a tělo předá Rigolettovi místo vévody. Gilda se rozhodne vévodu zachránit a vejde do hospody, kde ji Sprafucile probodne.\n\nRigoletto nocí odnáší pytel s tělem k řece. Vtom slyší z hospody vévodův hlas. Rozváže pytel a najde v něm Gildu, která mu z posledních sil před smrtí vysvětlí, jak se věci mají. Rigoletto zůstává sám ve vzpomínkách na Monteronovu kletbu, které přičítá svůj nešťastný osud.\n\n\n\n"}
{"id": "138224", "url": "https://cs.wikipedia.org/wiki?curid=138224", "title": "Loch Tummel", "text": "Loch Tummel\n\nLoch Tummel je jezero a přehradní nádrž ve správní oblasti Perth a Kinross ve Skotsku v jižní části severního pásu země. Leží na řece Tummel ve střední části Tay Forest Parku ve vzdálenosti 6,5 km severozápadně od Pitlochry. Je 11 km dlouhé ze západu na východ a maximálně 1 km široké.\n\nNa východním konci je jezero zahrazeno a spolu s na západ ležícím jezerem Loch Rannoch je součástí Tummel Hydroelectric Power Scheme, soustavy vodních elektráren a s tím spojených zařízení společnosti Scottish Power. Jezero je častou zastávkou turistů.\n\n Loch Tummel na scottish-places.info\n"}
{"id": "138226", "url": "https://cs.wikipedia.org/wiki?curid=138226", "title": "Trubadúr (opera)", "text": "Trubadúr (opera)\n\nTrubadúr (v originále Il trovatore) je opera Giuseppe Verdiho z roku 1853. Autory libreta jsou Salvatore Cammarano a Leone Emmanuele Bardare podle předlohy Antonia García Gutiérreze.\n\n\nTrubadúr je opera o čtyřech dějstvích. Její děj se odehrává ve Španělsku v 15. století.\n\nFernando, sluha hraběte z Luny, vypráví pohnutou historii o mládí hraběte - původně měl starý hrabě dva syny. U lože jednoho z nich nalezli cikánku, kterou obvinili, že jej očarovala, a upálili. Cikánčina dcera Azucena se pomstila tím, že uloupila (a pravděpodobně zabila) druhého syna. Starý hrabě tomu nikdy neuvěřil a až do své smrti zapřísahal svého syna - nynějšího hraběte Lunu, aby se snažil najít svého bratra.\n\nLeonora poslouchá v zahradě serenádu od neznámého trubadúra a svěřuje se své společnici se svou láskou k němu. Hrabě Luna, který se Leonoře dvoří, to zaslechne a vrhá se na trubadúra s mečem v ruce. Leonora však souboji zabrání.\n\nCikánka Azucena vypravuje Manricovi, kterého od malička vychovávala, podobný příběh, jako ten Fernandův v prvním dějství. Manrico začíná tušit, že asi není Azuceniným synem. Azucena zapřísahá Manrica, aby pomstil na Lunovi smrt její matky. Do toho přináší posel dvě zprávy - jednu dobrou a jednu špatnou. Podle té dobré je Manrico jmenován velitelem knížecí vojenské posádky. Podle té špatné se Leonora domnívá, že je Manrico mrtev a chystá se proto vstoupit do kláštera.\n\nV klášterní chodbě číhá Luna, aby Leonoru při vstupu do kláštera unesl. V pravý čas se objevuje Manrico a Leonoru zachraňuje jak před klášterem, tak před hrabětem.\n\nV táboře Lunových vojáků je zajata cikánka (ze které se vyklube Azucena) a obviněna ze špionáže. Když tvrdí, že je Manricova matka a hledá zde svého syna, hrabě Luna zajásá a bere ji jako rukojmí. Mezitím v zámku Castellor obklopeném Lunovým vojskem Manrico ujišťuje Leonoru, že ji ochrání. Když uslyší, že venku zajali Azucenu a chystají se ji upálit, vrhá se ven do beznadějného boje.\n\nManrico je po prohraném boji s přesilou zajat a čeká ve sklepení spolu s Azucenou na smrt. Leonora nabízí Lunovi svou lásku a manželství výměnou za Manricův život. Luna souhlasí. Když Leonora vypoví vše o této dohodě svému milému, zahrne jí Manrico výčitkami. Leonora však padá mrtvá k zemi - již dříve se otrávila, aby po propuštění Manrica unikla Lunovi. Luna nechává ve vzteku nad Leonořinou smrtí popravit Manrica. Poslední slovo však patří Azuceně, která hraběti prozradí, že zabil vlastního bratra.\n\n"}
{"id": "138238", "url": "https://cs.wikipedia.org/wiki?curid=138238", "title": "Síla osudu", "text": "Síla osudu\n\nSíla osudu (v originále La forza del destino) je opera Giuseppe Verdiho z roku 1862. Autorem libreta je Francesco Maria Piave, libreto je zpracováním španělské romantické divadelní hry \"Don Álvaro o la fuerza del sino\" od Ángela de Saavedra, vévody z Rivasu.\n\nPři úspěšném uvedení Verdiho opery Trubadúr v Petrohradu zpíval s velikým úspěchem titulní roli italský tenorista Enrico Tamberlik. Ten navrhl řediteli petrohradského divadla Sabourovovi, aby pro sezónu 1861-1862 ojednal od Verdiho původní operu. Verdi objednávku přijal a za předlohu si vybral divadelní hru Victora Huga \"Ruy Blas\". Tento námět byl ale carskou cenzurou zamítnut jako nevhodný. Jako další možný námět byla Verdim vybrána španělská romantická divadelní hra Ángela de Saavedra, vévody z Rivas \"Don Álvaro čili síla osudu\" (Don Álvaro o la fuerza del sino). Tato hra měla při svém uvedení v roce 1835 obrovský úspěch a je považována za první španělskou romantickou divadelní hru. Tento námět byl schválen a smlouva s petrohradským divadlem byla podepsána 3. června 1861. Libretistou byl Francesco Maria Piave, který pro Verdiho před tím zpracoval již devět libret. Práce na libretu probíhala od července do listopadu 1861. Hra byla zestručněna z pěti do čtyř jednání, redukován byl i počet osob. Verdi naopak přidal do díla sborové scény a dále scénu z divadelní hry Friedricha Schillera \"Valdštýnův tábor\" (Wallensteins Lager). Rovněž byl změněn závěr: Zatímco předloha končí smrtí všech hlavních protagonistů, v opeře Don Alvaro přežije.\n\nVerdi s manželkou následně odjel do Petrohradu, aby se podle smlouvy s carským divadlem zúčastnil příprav. Představitelka titulní ženské role Emma La Grua ale onemocněla a premiéra byla Vedrim odvolána. Domů se vrátil se zastávkou v Londýně. Za novou představitelku Leonory byla vybrána Caroline Barbot. Vedriovi odjeli znovu do Ruska v září 1862, tentokrát se zastávkou v Moskvě, kde byla uvedena jeho opera \"Trubadúr\". Premiéra \"Síly osudu\" proběhla 10. listopadu 1862 s velkým úspěchem. Náklady na uvedení dosáhly 22 000 rublů a sbor opery byl posílen o členy carské gardy. Car Alexandr II. se nemohl ze zdravotních důvodů premiéry zúčastnit. Navštívil až 4. reprízu. Skladatele pak odměnil carským řádem.\n\nDomácí skladatelé byli ale pohoršeni, protože na uvedení Verdiho opery bylo poskytnuto mnohonásobně více prostředků než na uvedení oper domácích.\n\nV únoru 1863 byla opera uvedena v Teatro Apollo v Římě, ale bez výraznějšího úspěchu. Následovalo uvedení v Madridu, kterého se zúčastnil i autor předlohy Ángel de Saavedra. Ten ale nebyl operou nijak nadšen. Podle dobových svědectví dával ostendativně najevo své znechucení. Operu dále uvedly scény v New Yorku (1865), Vídni (1865), Buenos Aires (1866) a v Londýně (1867). Verdi ale nebyl s operou zcela spokojen a nepřál si další uvedení.\n\nPo několika letech se pustil do přepracování díla. Musel hledat nového libretistu, protože Francesco Maria Piave byl po záchvatu mrtvice ochrnutý. Za Piaveho nástupce byl zvolen Antonio Ghislanzoni. Verdi zkomponoval novou předehru, změnil pořadí některých scén a především změnil závěr opery, který v druhé verzi vyznívá smířlivěji. Premiéra druhé verze proběhla v milánské La Scale 27. února 1869. Roli Leonory tehdy zpívala česká sopranistka Tereza Stolzová. Uvedení mělo obrovský úspěch.\n\nNa českých scénách byla opera poprvé uvedena 21. prosince 1926 v Olomouci. V Praze byla poprvé uvedena v Národním divadle 13. dubna 1937.\n\n\"Síla osudu\" je dramatická opera o čtyřech dějstvích. Její děj se odehrává v polovině 18. století v Itálii a ve Španělsku.\n\nSevilla, rodinné sídlo Calatravů, polovina 18. století.\n\nLeonora, dcera markýze Calatravy, je zamilována do Alvara - člověka, který jí podle tehdejších pravidel není roven svým původem, ač pochází z královského rodu Inků. To představuje nepřekonatelnou překážku pro jejího otce markýze Calatravu. Alvaro přemlouvá Leonoru k útěku, je ale přistižen Calatravou v jejích komnatách. Calatrava se jej pokouší zabít, ale je naopak nešťastnou náhodou sám zabit a před smrtí oba milence proklíná.\n\nŠpanělská vesnice Hornachuelos a klášter v její blízkosti, rok po událostech 1. jednání.\n\nPřed hostincem je shluk venkovanů a mezkařů. Cikánka Preziosilla láká muže do vojska. Přichází student, ve skutečnosti Don Carlo, syn markýze Calatravy, který přísahal, že se vzdá svého jména, dokud nezabije vraha svého otce. Putuje krajem v převlečení. Leonora, převlečena za mezkaře jej pozná. Pod dojmem otcovy kletby se odloučila od Alvara. Nyní po setkání s pomstychtivým bratrem se utíká pod ochranu nedalekého kláštera, neboť se domnívá, že jí Alvaro navždy opustil. Převor Guardiano jí poskytuje rozhřešení a útulek v nedalké poustevně. Mniši slibují neprozradit tajemství kajícnice.\n\nVojenské ležení u italského Velletri, rok 1744, Války o rakouské dědictví.\n\nAlvaro marně hledá Leonoru a domnívá se, že již není mezi živými. Dává se proto k vojsku, kde se v bitvě pod cizím jménem spřátelí s Carlosem (ten rovněž vystupuje ještě stále inkognito pod jménem Don Felice, protože podmínky přísahy zatím nebyly splněny). Alvaro mu v další bitvě zachraňuje život a přitom těžce raněn. Žádá před domnělou smrtí svého přítele, aby spálil dopisy od Leonory, které má u sebe. Z těch Carlos poznává, že se jedná o Alvara. Pečuje o něj, neboť nemůže jako šlechtic vyzvat na souboj těžce raněného.\n\nNásleduje scéna z vojenského tábora, kde cikánka Preziosilla rozněcuje nevázaný vojenský život. Mnich - bratr Melitone - se snaží přítomné přimět k pokání, ale jeho úsilí vyzní naprázdno\n\nPo Alvarově uzdravení se Don Carlo nechává poznat a vyzývá Alvara na souboj, během kterého se Alvaro dozví, že Leonora je zřejmě ještě stále naživu. Alvaro přemlouvá Carlose aby upustil od pomsty a přemohl tak sílu osudu všech tří. Než se to stačí rozhodnout, jsou oba od sebe odděleni svými kolegy. Alvaro se domnívá, že Dona Carla zabil a rozhodne vstoupit do kláštera.\n\nKlášter v blízkosti vesnice Hornachuelos, o několik let později.\n\nO sedm let později je Carlos stále na cestě za svou pomstou. Alvaro mezitím žije jako bratr Rafael v klášteře aniž by tušil, že v blízkosti kláštera žije Leonora jako poustevnice. Zprvu odmítá Carlosovu výzvu k souboji. Nakonec mu však pro Carlosovu neústupnost nezbývá, než se chopit zbraně.\n\nSouboj zavádí oba muže až k jeskyni, kde živoří celou tu dobu Leonora. Alvaro před jeskyní Carlose smrtelně zraní a volá poustevníka, aby umírajícího soka vyzpovídal. Místo poustevníka vychází z jeskyně Leonora. Alvaro se nad Carlosovou mrtvolou rouhá a obviňuje Boha ze zlého osudu svého i Leonory a Carlose. Nakonec se nechá přemluvit Leonorou a přivolaným opatem k pokoře a k přijmutí Božího rozhodnutí. Na závěr této scény umírá (na celkové psychické i fyzické vyčerpání) Leonora.\n\nOpera je označována jako dílo, které má jedinou slabinu, a tou je libreto. To nedodržuje jednotu děje, místa a času; mezi jednotlivými jednáními uběhnou značné časové intervaly. Děj je plný těžko uvěřitelných náhod a záměn. Vinu asi nelze svalovat pouze na libretistu Francesco Maria Piaveho, protože ten jen poslušně plnil Verdiho přání.\n\n\n\n"}
{"id": "138243", "url": "https://cs.wikipedia.org/wiki?curid=138243", "title": "Amarylkovité", "text": "Amarylkovité\n\nAmarylkovité (\"Amaryllidaceae\") je čeleď jednoděložných rostlin z řádu chřestotvaré (\"Asparagales\"). Starší taxonomické systémy čeleď řadily do řádu \"Liliales\", \"Amarillidales\" aj. Podle systému APG III jsou sem přidány (jako podčeledi) dříve samostatné čeledi kalokvětovité (\"Agapanthaceae\") a česnekovité (\"Alliaceae\").\n\nJedná se zpravidla o vytrvalé pozemní byliny, převážně s cibulemi, vzácně s oddenky. Jsou to rostliny jednodomé s oboupohlavnými květy. Listy jsou nahloučeny na bázi, nebo nikoliv, jsou jednoduché, přisedlé nebo řapíkaté, střídavé, uspořádané nejčastěji dvouřadě, vzácněji spirálně, s listovými pochvami. Čepele listů jsou celokrajné, čárkovité až kopinaté, či podlouhlé, vejčité, nebo okrouhlé, žilnatina je souběžná. Květy jsou oboupohlavné, jsou jednotlivé nebo v květenstvích, zpravidla vrcholících, okolících nebo hlávkách. Pod květem či květenstvím jsou často 2 (vzácně až 8) listenů ve tvaru toulce, jen někdy toulec chybí. Květy jsou pravidelné nebo nepravidelné a souměrné (zygomorfní). Okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou volné nebo srostlé a pak vytvářejí korunní trubku, jsou různých barev. Uvnitř je často přítomna jako další přeslen nápadná pakorunka. Tyčinek je 6, vzácněji jiný počet (3-18), ve 2 přeslenech, jsou volné nebo srostlé s korunní trubkou, volné navzájem či srostlé. Gyneceum je složeno ze 3 plodolistů, je synkarpní, čnělka je 1 , blizny 1 nebo 3, semeník je spodní, vzácně polospodní. Plod je suchý nebo dužnatý, pukavý, či nikoliv, převážně tobolka nebo bobule.\n\nJe známo asi 60 rodů a asi 800 druhů, které jsou rozšířeny hlavně v tropech a subtropech, méně i v mírném pásu.\n\nV ČR roste ve volné přírodě jen 5 druhů z čeledi amarylkovité (\"Amaryllidaceae\"), z toho jsou 3 původní a 2 pouze zplanělé. Jedna z nejčasnějších jarních rostlin je sněženka podsněžník (\"Galanthus nivalis\"), která je v ČR jak původní, tak pěstovaná a zplanělá. Podobná situace je u bledule jarní (\"Leucojum vernum\"), v Karpatech východní Moravy bude asi jen zplanělá. Bledule letní (\"Leucojum aestivum\") je kriticky ohrožený (C1) druh jihomoravských luhů u velkých řek, jinde chybí nebo byla jen výjimečně zavlečena. Narcis žlutý (\"Narcissus pseudonarcissus\") a narcis bílý (\"Narcissus poëticus\") jsou původní v jižní a jihozápadní Evropě, v ČR jsou to hojně pěstované a občas zplaňující okrasné rostliny.\n\nNěkteří autoři řadí zástupce čeledi amarylkovité (\"Amaryllidaceae\") do čeledi liliovité v širším pojetí (\"Liliaceae\" s.l.).\n\n\"Acis\",\n\"Agapanthus\",\n\"Allium\",\n\"Amaryllis\",\n\"Ammocharis\",\n\"Apodolirion\",\n\"Beauverdia\",\n\"Boophone\",\n\"Brunsvigia\",\n\"Calicharis\",\n\"Caliphruria\",\n\"Calostemma\",\n\"Castellanoa\",\n\"Cearanthes\",\n\"Chlidanthus\",\n\"Clinanthus\" (včetně \"Coburgia\"),\n\"Clivia\",\n\"Crinum\",\n\"Crossyne\",\n\"Cryptostephanus\",\n\"Cyrtanthus\",\n\"Eithea\",\n\"Eucharis\",\n\"Eucrosia\",\n\"Eustephia\",\n\"Galanthus\",\n\"Gethyllis\",\n\"Gilliesia\",\n\"Griffinia\",\n\"Habranthus\",\n\"Haemanthus\",\n\"Hannonia\",\n\"Hessea\",\n\"Hieronymiella\",\n\"Hippeastrum\",\n\"Hymenocallis\",\n\"Ismene\",\n\"Leptochiton\",\n\"Leucocoryne\" (vč. \"Pabellonia\"),\n\"Leucojum\",\n\"Lycoris\",\n\"Mathieua\",\n\"Miersia\",\n\"Myobranthus\",\n\"Namaquanula\",\n\"Narcis\",\n\"Nerine\",\n\"Nothoscordum\",\n\"Pamianthe\",\n\"Pancratium\",\n\"Paramongaia\",\n\"Phaedranassa\",\n\"Phycella\",\n\"Placea\",\n\"Plagiolirion\",\n\"Proiphys\",\n\"Prototulbaghia\",\n\"Pyrolirion\",\n\"Rauhia\",\n\"Rhodophiala\",\n\"Scadoxus\",\n\"Solaria\" (vč. \"Ancrumia\"),\n\"Speea\",\n\"Sprekelia\",\n\"Stenomesson\",\n\"Sternbergia\",\n\"Strumaria\",\n\"Tocantinia\",\n\"Traubia\",\n\"Trichlora\",\n\"Tristagma\" (vč. \"Ipheion\"),\n\"Tulbaghia\",\n\"Ungernia\",\n\"Urceocharis\",\n\"Urceolina\",\n\"Vagaria\",\n\"Worsleya\",\n\"Zephyranthes\"\n\n\n"}
{"id": "138244", "url": "https://cs.wikipedia.org/wiki?curid=138244", "title": "Dobřív", "text": "Dobřív\n\nObec Dobřív (m. rod, tedy: \"v Dobřívě\", \"do Dobříva\") se nachází v okrese Rokycany, kraj Plzeňský. Leží při Padrťském potoce (horním toku říčky Klabavy) 7 km jihovýchodně od Rokycan. Žije zde obyvatel. Obec sousedí a částečně i leží v CHKO Brdy.\n\nNázev obce zněl původně zřejmě \"Dobřějov\" (od osobního jména \"Dobřej\") a znamenal tedy „Dobřejův“ (dvůr). První písemná zpráva o vsi Dobřív (\"Dobrziew\") se vyskytuje v listině z roku 1325, jíž král Jan Lucemburský daroval několik „vesnic v Plzeňském kraji, toho času pustých“ (\"vilas sitas in Pilsnensi provincia nunc desertas\"), totiž Dobřív, Hrádek a Kuškov (dnes zaniklý) Petrovi z Rožmberka. Z uvedené zmínky zároveň vyplývá, že Dobřív musel existovat již nějakou dobu před tímto datem. V rožmberském majetku zachycuje Dobřív (\"villa Dobrziewo\") i tzv. \"Rožmberský urbář\" z roku 1379. Od 15. století byla obec známá hlavně železářskou výrobou. Z ní se dodnes zachoval vodní hamr, který je zdejší nejvýznamnější památkou a dodával během druhé světové války díly na bitevní lopatky. Další pamětihodností je starodávný most tzv. švédský, poblíž něho stojí plastika Jana Nepomuckého z 18. století pod kterou je zasypaný vchod do podzemního skladu.\n\nMístní Starou hospodu rád navštěvoval známý herec Národního divadla Jindřich Mošna. V 50. letech 20. století bylo k Dobřívu připojeno Pavlovsko. V souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Dobřív v Brdech\", které vzniklo k 10. únoru 2014. Toto území má rozlohu 15,001 km² a nebyli zde evidováni žádní obyvatelé ani budovy.\n\n\nObec sestává ze dvou částí a jim odpovídajících katastrálních území. První představuje větší vesnice Dobřív (k. ú. \"Dobřív\" o rozloze 5,58 km²; 360 domů a 903 obyvatel podle sčítání lidu 2001), rozložená podél Padrťského potoka (Klabavy). K této náleží také samota \"Melmatěj\", která se nachází proti proudu asi 3 km vsv. Dále od 1. ledna 2016 patří k obci a této její části i katastrální území \"Dobřív v Brdech\" o rozloze 15 km² vyčleněné ze zrušeného vojenského újezdu Brdy.\n\nDruhou částí je menší vesnice Pavlovsko (k. ú. \"Pavlovsko\" o rozloze 6,57 km²; 74 domů a 160 obyvatel podle sčítání lidu 2001), necelé 2 km západně od Dobříva. Katastrální území Pavlovska vytváří v rámci obce poněkud bizarní výběžek k severu, jehož převážnou část zaujímá zalesněný masív hory Žďár (629 m), tyčící se zhruba 3 km severozápadně od Dobříva. Pod Pavlovsko spadá také samota \"Pod Žďárem\" na severozápadním úpatí tohoto kopce.\n\n"}
{"id": "138245", "url": "https://cs.wikipedia.org/wiki?curid=138245", "title": "Železnice (okres Jičín)", "text": "Železnice (okres Jičín)\n\nMěsto Železnice se nachází v okrese Jičín v Královéhradeckém kraji necelých 5 km ssv. od Jičína. Žije v něm obyvatel. Historické jádro města je městskou památkovou zónou.\n\nToto území bylo osídleno již v době kamenné, bronzové, železné i hradištní. Dokazují to hojné archeologické nálezy. Název Železnice má souvislost s vrchem Železný na jižní straně, kde se nachází železo a s hradem, který patřil k nejstarším v severovýchodních Čechách, nazýval se někdy také Železnice nebo Isenberg. Hrad byl vystavěn na návrší v areálu bývalého hradiště nedaleko středověké Hradecké cesty. Na jeho jméno v písemných pramenech poprvé upomíná Čéč ze Železnice mezi roky 1180- 1182 (.\n\nPrvní písemná zmínka o obci pochází z roku 1318. Roku 1599 se Železnice stala městysem a získala městský znak. Roku 1826 po druhém velkém požáru zde bylo vybudováno dnešní empírové historické jádro (viz výše) podle plánů stavitele Jana Hertnera. Jednou z významných událostí Železnice je bitva u Jičína – jedna z bitev prusko-rakouské války roku 1866. Bitvě u Jičína je věnována naučná stezka, která začíná v Jičíně a prochází všechna významná místa této události. V roce 1903 byly v Železnici otevřeny slatinné lázně, které byly využívány zejména k léčbě pohybové soustavy a to rašelinou z blízkého naleziště. Tentýž rok získala Železnice železniční trať, která vedla z Jičína do Turnova. Roku 1911 povýšil císař František Josef I. Železnici na město.\n\nOd 23. ledna 2007 byl obci vrácen status města.\n\n\n\n\n\n"}
{"id": "138246", "url": "https://cs.wikipedia.org/wiki?curid=138246", "title": "Havlovice", "text": "Havlovice\n\nHavlovice (německy \"Haulowitz\"), někdy uváděny jako Havlovice nad Úpou, jsou vesnice v okrese Trutnov, kraj Královéhradecký. Rozkládají se na východě Krkonošského podhůří, při řece Úpě a na severu přiléhá k městu Úpice. Žije zde  obyvatel.\n\nRoku 2005 si Havlovice, jako jedna z mála obcí, nechala zpracovat stav znečištění ovzduší. Vzhledem k tomu, že je obec sevřena do údolí, byly Havlovice označeny za jednu z obcí s nejznečištěnějším ovzduším . O dva roky později, roku 2007, byly Havlovice ve 13. ročníku soutěže vyhlášeny Vesnicí roku.\n\nPrvní písemná zmínka o vsi pochází z roku 1545.\n\nHavlovice se prvně připomínají při prodeji vízmburského panství v letech 1516–1518, kdy Petr z Adršpachu a Dubé prodává Janu Špetlovi z Janovic a Náchoda Vízmburk s pustým hradem a poplužním dvorem, městečko Úpici, vesnici Radeč, Brusnici, Kyje, Slatinu, Havlovice, Rtyni, Bohuslavice, Bohdašín, Batňovice, Libňatov, Maršov, Svatoňovice, Suchovršice, Rubínovec, Studenec, městečko Kostelec, vsi Lhotu a Přibyslav, pusté vsi Sedloňovice, Petrovičky. Havlovice až do roku 1849 byly součástí náchodského panství. Po revolučních změnách do roku 1848 došlo ke zrušení panství a Havlovice byly začleněny do nového okresního hejtmanství Nové Město nad Metují. V letech 1855–1868 k okresu Náchod, v letech 1868–1876 znovu k okresu Nové Město nad Metují a do roku 1876 jsou součástí okresu Trutnov s výjimkou let 1938–1945, kdy patřily do okresu Náchod. Název obce Havlovice je odvozen pravděpodobně od jména jejího lokátora Havla a v průběhu staletí se příliš neměnil. Roku 1545 se připomínají Havlovice („Hawlowicze“) stejně jako roku 1654. V roce 1713 se uvádí název v poněmčelém tvaru „Hawlowitz“.\n\nPodle prozatímního obecního zřízení z roku 1849 se Havlovice staly místní obcí se všemi jejími orgány. Obec v letech 1850 – 1855 spadala pod politický okres Nové Město nad Metují, poté do roku 1868 pod Náchod. Ještě v tomto roce se vrátila pod Nové Město nad Metují, od 1876 pak pod Trutnov. Soudně obec patřila do roku 1876 pod Náchod a poté pod Úpici. Po zrušení vrchnostenských úřadů roku 1850 zpracovali dva orgány, širší obecní výbor (od roku 1919 obecní zastupitelstvo), který ze svého středu volil obecní představenstvo (od roku 1919 obecní radu), které se skládalo ze starosty a alespoň dvou radních. První volby (představenstva) se konaly roku 1850. V Havlovicích několikrát “řádila“ epidemie cholery a úplavice. Nejvíce obětí si epidemie vybraly roku 1866. Tehdy se obci nevyhnula ani prusko-rakouská válka. Další pohromu pro Havlovice byla povodeň v noci většího rozsahu z 30. na 31. července 1897. Nikdo naštěstí nepřišel o život, ale byly zde značné materialové škody. Voda odnesla lávku, most nad hasičskou zbrojnicí, zásoby dřeva... atd. Výška vody ve škole byla 1 metr a 27 centimetrů od prahu hlavních dveří staré části budovy. 19. 6. 1849 se zde objevila velká povodeň. Byl poničen splav a podemleta dřevěná lávka. Od roku 1910 musela obec čelit snaze města Úpice, které chtělo část havlovického katastru na Sychrově. Spor se dostal až k zemské správní komisi, která roku 1914 rozhodla ve prospěch Havlovic. K žádné změně hranic tedy nedošlo. Od roku 1914 se Havlovičtí museli vypořádat s válečným režimem, který nastal po vypuknutí první světové války. Roku 1915 bylo odvedeno 182 mužů (což činilo 18% všech obyvatel). Jeden z občanů - Ladislav Dobeš v prvním roce války hned padl (1. 11. 1914). Ti, co se války nezúčastnili, museli čelit vysokým cenám a ještě se postarat o několik uprchlíků z Haliče.\n\n\nV Havlovicích funguje jedna základní a jedna mateřská škola, obě jsou však ve stejné budově. V základní škole se však vyučuje od 1. do 4. třídy.\n\n\n\nKdyž Havlovice v roce 2007 vyhrály soutěž Vesnice roku, nemalý podíl na tom měl i sportovní areál ve středu obce. Nachází se v něm minigolf, kurty na tenis a nohejbal, volejbalové kurty, stoly na stolní tenis, fotbalové hřiště a vedle školy se také nachází basketbalové hřiště. Provozovatelem areálu je TJ Sokol Havlovice.\n\nKaždý rok se zde pořádá fotbalový turnaj Havlovický pohár, i za přítomnosti maskota vesnice - Vodníka. Letos proběhl již 34. ročník velmi oblíbeného fotbalového klání.\n\nOd roku 2011 se zde také pořádá cyklistický závod Festival cyklistiky, který se v předešlých sedmi letech konal v Úpici. Důvodem byly lepší prostorové podmínky, které na úpickém náměstí nebyly a také že závod vstoupil do seriálu Kolo pro život České spořitelny pod názvem Jestřebí hory Škoda Auto.\n\nNa basketbalovém hřišti se zase pořádají streetbalové turnaje. Jedním je Májový streetbalový turnaj, který se letos pořádal po jedenácté a jak už název napovídá, koná se v květnu a druhým je Memoriál svatého Václava, ten se koná v září a bude se jednat také o jedenáctý ročník.\n\n"}
{"id": "138247", "url": "https://cs.wikipedia.org/wiki?curid=138247", "title": "Železný Brod", "text": "Železný Brod\n\nMěsto Železný Brod ( \"\") se nachází v okrese Jablonec nad Nisou, kraj Liberecký, zhruba 11 km jihovýchodně od Jablonce nad Nisou.\n\nŽije zde  obyvatel. Ve městě je evidováno 1 690 adres. Část města zvaná Trávníky s cennými příklady lidové architektury je od roku 1995 chráněna jako vesnická památková rezervace.\n\nPrvní písemná zmínka o Brodu pochází z roku 1352.\n\nMěsto Železný Brod leží v údolí řeky Jizery na samém jihozápadě Krkonošského podhůří; je rozcestím pro turistické výpravy do Krkonoš, Jizerských hor a Českého ráje.\n\nV roce 1920 zde byla založena odborná sklářská škola (SUPŠ sklářská). Díky ní se Železný Brod záhy stal významným centrem sklářského průmyslu a umění. S historií železnobrodského sklářství podrobně seznamuje Městské muzeum.\n\nOd 14. června 2000 město užívá také vlajku.\n\n\n\nBudova Střední uměleckoprůmyslové školy sklářské pochází z roku 1925. Vystavěna byla, aby podpořila rozvoj tehdejšího sklářského průmyslu. Mezi osobnosti školy založené roku 1920 patřili profesoři výtvarníci, absolventi pražské Uměleckoprůmyslové školy v Praze (spolu s ředitelem Aloisem Metelákem sochař Jaroslav Brychta, Zdeněk Juna, Ladislav Přenosil či Oldřich Žák).\n\nBudova kina byla vystavěna v roce 1964. Vedoucím architektem byl Karel Hubáček, který mimo jiné projektoval architektonické skvosty jakým je budova vysílače Ještěd či Kino Máj v Doksech. Kino bylo osazeno novou digitální technologií v roce 2012 a v současné době funguje jako Kulturní centrum KC KINO, které se stalo mladým kreativním prostorem plně prodchnutým atmosférou 60. let.\n\n\n\n\n\n\n"}
{"id": "138248", "url": "https://cs.wikipedia.org/wiki?curid=138248", "title": "Horní Blatná", "text": "Horní Blatná\n\nMěsto Horní Blatná () se nachází v okrese Karlovy Vary, kraj Karlovarský ve vrcholových partiích Krušných hor. Žije v ní obyvatel. Historické jádro města patří k nejzachovalejším v Krušných horách a je městskou památkovou zónou.\n\nPrvní písemná zmínka o obci pochází z roku 1518.\n\nRoku 1532 zde bylo na příkaz saského vévody Jana Fridricha založeno horní město při ložiscích železné a cínové rudy bylo a osídleno horníky pocházejícími převážně ze Schneebergu. Bylo vyměřeno na pravidelném šachovnicovém půdorysu s kostelem na ploše obdélného náměstí. Roku 1547 se Horní Blatná stala součástí Čech a o rok později byla povýšena na královské horním městem. Koncem 16. století zde žilo kolem dvou tisíc obyvatel. Za třicetileté války bylo město postiženo emigrací protestantských horníků, kteří na saské straně hranic naproti nedalekým Potůčkům založili nové horní město Johanngeorgenstadt. Později počet obyvatel znovu stoupl ke dvěma tisícům. V roce 1898 se město dočkalo železničního spojení z Karlových Varů a Nejdku (nynější Trať 142), o rok později byla trať prodloužena na německou stranu do Johanngeorgenstadtu. Nádraží bylo umístěno na jihozápadní okraj intravilánu města. V roce 1930 ve městě žilo celkem 2341 obyvatel (z toho 2228 Němců) ve 279 domech (včetně okolních osad a samot, v samotné Horní Blatné to bylo 2097 obyvatel ve 247 domech).\n\nPo druhé světové válce byla většina německých obyvatel odsunuta. Město se podařilo částečně dosídlit (v roce 1950 zde žilo 1098 obyvatel), poté však počet obyvatel klesal, takže v roce 1991 v Horní Blatné žilo 367 obyvatel ve 177 domech. Po roce 1990 počet obyvatel díky uvolnění hraničního režimu (a díky tržištím při německé hranici) opět stoupá.\n\nOd 23. ledna 2007 byl obci vrácen status města.\n\n\n\n\n\n"}
{"id": "138249", "url": "https://cs.wikipedia.org/wiki?curid=138249", "title": "Horní Branná", "text": "Horní Branná\n\nObec Horní Branná () se nachází v okrese Semily v Libereckém kraji. Žije zde  obyvatel.\n\nPrvní písemná zmínka o obci pochází z roku 1357, ačkoli ves zde musela existovat již dříve. Od roku 1387 byla v držení Valdštejnů.\n\n\nOsady: Bohdaneč, Dolení Konec, V Dolách, Výsplachy, Hradsko, Končiny, Pod Hradem, Pilousek.\n\n\nDoprava v Horní Branné je silniční a železniční. Silniční síť zde má několik křižovatek, například křížení silnice I/14, probíhající na severním okraji obce, se silnicí III/2954 na Jilemnici a Vrchlabí a silnicí III/0148 do centra Valteřic. V Horní Branné se rovněž kříží silnice III/2936 do Jilemnice a silnice III/2954. Horní Branná má také železniční stanici na trati 040 Chlumec nad Cidlinou – Trutnov.\n\n\n\nObec se nachází v Krkonošském podhůří, v Podkrkonošské pahorkatině. Na severu obce se nachází Lánovská vrchovina; nejvyšší vrchol v obci je Pilousek (707 m) v části Valteřice.\n\n"}
{"id": "138251", "url": "https://cs.wikipedia.org/wiki?curid=138251", "title": "Koválovice-Osíčany", "text": "Koválovice-Osíčany\n\nObec Koválovice-Osíčany se nachází v okrese Prostějov v Olomouckém kraji. Žije zde obyvatel. Skládá se ze dvou částí: Koválovic u Tištína a Osíčan.\n\nPrvní písemná zmínka o obci pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "138252", "url": "https://cs.wikipedia.org/wiki?curid=138252", "title": "Čechy pod Kosířem", "text": "Čechy pod Kosířem\n\nObec Čechy pod Kosířem se nachází v okrese Prostějov v Olomouckém kraji, zhruba 10 km severozápadně od Prostějova, při západním úpatí vrchu Velký Kosíř (442 m). Žije zde obyvatel.\n\nPrvní písemná zmínka o obci pochází z roku 1131.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nSamospráva obce pravidelně 5. července vyvěšuje zlato-červenou moravskou vlajku.\n\n\n"}
{"id": "138253", "url": "https://cs.wikipedia.org/wiki?curid=138253", "title": "Bohuslavice (okres Prostějov)", "text": "Bohuslavice (okres Prostějov)\n\nObec Bohuslavice se nachází v okrese Prostějov v Olomouckém kraji, zhruba 6 km severvýchodně od Konice a 20 km severozápadně od Prostějova. Žije zde obyvatel.\n\nPrvní písemná zmínka o obci pochází z roku 1288. V roce 2005 obec uspořádala obecní slavnosti u příležitosti 120 let SDH Bohuslavice, kdy proběhlo svěcení obecních a hasičských symbolů a sjezdu rodáků.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "138254", "url": "https://cs.wikipedia.org/wiki?curid=138254", "title": "Bílovice-Lutotín", "text": "Bílovice-Lutotín\n\nObec Bílovice-Lutotín se nachází v okrese Prostějov v Olomouckém kraji. Bílovice-Lutotín jsou nevelká obec, žije zde obyvatel.\n\nLutotínem prochází železniční trať Prostějov–Kostelec na Hané–Konice–Chornice a je zde železniční zastávka \"Lutotín\".\n\nObec se nachází severozápadním směrem od města Prostějov a na obou březích říčky Romže v nadmořské výšce 249–264 m n. m. Obec Bílovice odděluje od Kostelce na Hané právě tok Romže. Na březích říčky na území obce jsou malé lesíky či hájky. V katastru obce se nachází přírodní památka Na hůrkách.\n\nÚdolím, na jehož začátku obec leží, prochází železniční trať (zastávka Lutotín, zřízena roku 1919) z Prostějova směrem na Konici a dále na Chornici v Pardubickém kraji. Koresponduje s pradávnou komunikační trasou, konkrétně s prostějovsko-konickou větví západovýchodní stezky, která byla součástí dálkové magistrály, spojující západ Evropy s jejím východem a pokračovala přes střední Asii do Číny. Kolem jižního okraje Bílovice prochází značená lokální cyklostezka.\n\nObec Bílovice-Lutotín vznikla spojením dvou samostatných obcí Bílovice (322 obyvatel, 139 domů) a Lutotína (183 obyvatel, 79 domů). První písemná zmínka o Bílovicích pochází z roku 1305, Lutotín je poprvé zmíněn již v roce 1131.\n\nAč zmínka o Bílovicích tedy pochází až ze 14. století, poměrně intenzivní slovanské osídlení z 9. a 10. století, zachycené archeologickými výzkumy v nivě po obou stranách říčky Romže, a následná kontinuita osídlení až do vrcholného středověku hovoří o starobylém původu osady. Stejně tak i název obce Bílovice, jméno odvozené od staročeského osobního jména \"Běl\". Nejstarší písemné doklady mají v první slabice \"biel – Bielowicze\", ale od 16. století již důsledně „\"í“\". Z katastru obce pochází jeden z mála na okrese nalezených žárových slovanských hrobů ze 7. století našeho letopočtu. Do širšího obecného povědomí je však zapsáno hradisko z pozdní doby kamenné (3500 př. n. l.), jde o hrad u Bílovic, zbudovaný na skalnatém ostrohu u Běleckého Mlýna (Šmíd 2003).\n\nLutotín je uveden v nedatované „nadační“ listině biskupa Jindřicha Zdíka (1083–1150), kladené k roku 1131, nově pak až k roku 1141. Základem jména Lutotín je osobní jméno \"Ľutota\", tvořené k přídavnému jménu \"ľutý\" („lítý“). Je ovšem také možné, že jde o domáckou podobu jmen jako Ľutobor, Ľutohněv, Ľutomysl, Ľutomir apod. Lutotín je tedy Lutotův majetek. Tolik alespoň ke jménům obce uvádí jazykovědec František Kopečný (1985, 4-27-28). Také z katastru této obce je známo mnoho cenných archeologických památek, zejména však žárové hroby ohrozimského typu z poloviny 4. tisíciletí př. n. l.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nK cenným historickým památkám patří v Bílovicích lidový zděný statek č. 35 se žudrem a hospodářskými budovami, postavený v 18. století. Tento objekt je památkově chráněný a patří mezi nejpěknější svého druhu na Hané. V Lutotíně pak kaple sv. Anny z roku 1822 a kaplička bolestné Panny Marie z roku 1808, za obcí při silnici na Kostelec na Hané s památnou lípou. Kaple sv. Floriána v Bílovicích byla vysvěcena roku 1782. Původní zvon zrekvírovaný za první světové války byl později nahrazen novým pouze z daty 1914–1918. V obou částech obce býval hospodářský dvůr a stejně tak i vodní mlýn. Nachází se zde i archeologická lokalita \"Na Hradě\".\n\n\n\n"}
{"id": "138257", "url": "https://cs.wikipedia.org/wiki?curid=138257", "title": "Skuteč", "text": "Skuteč\n\nSkuteč (německy \"Skutsch\") je město o celkové rozloze 3 540,4 ha s rozsahem poloh 330–479 m n. m. a většinou plochy v krajinné oblasti Železných hor, severním okrajem ve Svitavské pahorkatině, v rámci administrativně správním v okrese Chrudim náležejícím do Pardubického kraje na území České republiky. Centrum města leží na severním svahu návrší Humperky (460,41 m n. m.), nad Anenským potokem, který tvoří přibližně rozhraní mezi Skutečskou pahorkatinou (Železné hory) a Štěpánovskou stupňovinou (Svitavská pahorkatina). Žije zde  obyvatel.\n\nOsídlení je písemně dokladováno k roku 1289, do období vlády Václava II. Status (postavení) města získala podle historických pramenů pravděpodobně kolem roku 1330 za vlády krále Jana Lucemburského. Symboly města zapsané v Registru komunálních symbolů tvoří znak používaný od roku 1848 v úpravě z roku 2017 a od roku 2005 také vlajka.\n\nZ celkové rozlohy činí výměra původního města 842,9 ha ve dvou sídelních lokalitách s názvy Skuteč a Přibylov, oddělených nezastavěnou částí katastrálního území. Severní okraj města je zvláště chráněným územím přírodní rezervace a evropsky významné lokality Anenské údolí.\n\nMěsto ve 20. století výrazně spojeno s průmyslem, známé rozsáhlou těžbou kvalitního kamene a zejména s obuvnickou tradicí a firmou Botana, od roku 1963 produkující obuv pod mezinárodně známou značkou BOTAS, dnes stejnojmenná akciová společnost. Od roku 2009 kamenickou historii a obuvnickou tradici prezentují expozice Muzea obuvi a kamene.\n\nMěsto je členem dobrovolného svazku obcí Pardubického kraje s názvem Mikroregion Skutečsko - Ležáky a také Místní akční skupiny Skutečsko, Košumbersko a Chrastecko.\n\nVýznamné je v oblasti středoškolské výuky, ve městě sídlí Gymnázium Suverénního řádu maltézských rytířů, jehož zřizovatelem je Suverénní řád maltézských rytířů – České velkopřevorství v Praze. Skuteč se výrazně prezentuje v kultuře od roku 2003 každoročně pořádaným festivalem klasické hudby a sborového zpěvu „Tomáškova a Novákova hudební Skuteč“, s rozšířenou nabídkou z oblasti muzikálů, oper, koncertů komorní hudby a prezentace hudebních projektů s účastí i zahraničních umělců.\n\nMěsto má celkem třináct částí, samotná Skuteč je ve smyslu Zákona č. 128/2000 Sb. o obcích (obecní zřízení) také název části obce (města). Dalších dvanáct částí s názvy Borek, Hněvětice, Lažany, Lešany, Lhota u Skutče, Nová Ves, Radčice, Skutíčko, Štěpánov, Zbožnov, Zhoř a Žďárec u Skutče jsou charakterem sídla vesnicemi administrativně přičleněnými k původnímu městu a společně se Skutčí tvoří jednu obec s postavením města.\n\nCelková rozloha 3 540,4 ha je složena z jedenácti katastrálních území s názvy (výměrami – sídelními lokalitami): \"Skuteč\" (842,9375 ha – Skuteč a Přibylov), \"Hněvětice\" (434,9814 ha – Borek a Hněvětice), \"Lažany u Skutče\" (179,3661 ha), \"Lešany\" (259,219 ha), \"Lhota u Skutče\" (278,676 ha), \"Nová Ves u Skutče\" (140,387 ha), \"Radčice u Skutče\" (331,7442 ha), \"Skutíčko\" (289,0874 ha), \"Štěpánov u Skutče\" (392,0469 ha), \"Zbožnov\" (183,5691 ha), \"Žďárec u Skutče\" (208,2326 ha – Žďárec a Žďárec u nádraží).\n\nKatastrální území Lešany přímo nehraničí s ostatními částmi města, mezi Lešany a Skutčí leží samostatná obec Předhradí s hradem Rychmburk, který byl v minulosti sídlem rychmburského panství.\n\nPočet obyvatel byl k 1. lednu 2017 celkem 5 053 osob (2 473 mužů, 2 580 žen) s průměrným věkem 43,1 let, žijících ve čtrnácti základních sídelních jednotkách: Skuteč (sídelní lokality Skuteč a Přibylov), Hněvětice (sídelní lokality Borek a Hněvětice), Lažany u Skutče, Lešany, Lhota u Skutče, Nová Ves u Skutče, Radčice u Skutče, Skutíčko, Štěpánov u Skutče, Zbožnov, Žďárec u Skutče (sídelní lokality Žďárec a Žďárec u nádraží).\n\nSkuteč náleží do správního obvodu obce s rozšířenou působností Chrudim. Městský úřad Skuteč vykonává agendy v určeném rozsahu v působnosti pověřeného obecního úřadu, správní obvod tvoří katastrální území obcí Bor u Skutče, Hluboká, Leštinka, Luže, Mrákotín, Perálec, Proseč, Prosetín, Předhradí, Skuteč, Střemošice, Vrbatův Kostelec a Zderaz. Pro obce je město tzv. přirozeným spádovým centrem.\n\nNázev města není spolehlivě vysvětlen. V historických pramenech se nalézají zmínky o městě Zkuts, Skuč, Skutč a jiné, výklad provázejí i různé pověsti kolem skučení psů na hradišti Humperky nad původně osadou. V průběhu 20. století se objevila snaha historiků odvodit název města od jména Skutek, majitele tzv. Skutkova dvora, který měl být součástí tehdejší zástavby. Jiný zdroj uvádí, že pod tzv. strážištěm (od slova strážiti) s německým názvem Hütenberg (strážný vrch, německy zkomoleně Humperk) si postavili strážníci dřevěné stavby neboli chatrče, tzv. kuče, dalším komolením skuče atd.\n\nOsídlování oblasti probíhalo již v mladší době kamenné. Svědčí o tom nálezy pazourkových škrabadel nebo tzv. sekeromlatů na území města a v jeho okolí. Známky trvalejšího osídlení dokládají sbírky Městského muzea ve Skutči, především různé šperky a zbraně z bronzu. Postupnou kolonizaci území potvrzují nálezy kostrového hrobu ze 12. století v oblasti Štěpánova a rozličná keramika z období 12. až 13. století objevená na sídlištích, v místě dnešní Skutče a také v Lažanech (část obce Skuteč).\n\nZe smlouvy uzavřené mezi českým králem Václavem II. a míšeňským markrabětem Fridrichem, o zástavě několika hradů a hrazených měst, pochází první písemná zmínka z roku 1289 o Skutči, která je popisována jako „Zkuts“. Listina byla nalezena v Drážďanech na dnešním německém území českým historikem Augustem Sedláčkem a publikována v roce 1882 ve spisu „Hrady, zámky a tvrze království Českého\". Pravděpodobně šlo o zmínku hradiště s názvem Humperky, stojícího na stejnojmenném návrší v místě dnešního kamenolomu. Původně osada a nad ní strážné hradiště Humperky ležely při obchodní cestě z Chrudimi vedoucí na Trstenickou stezku u Litomyšle.\n\nPostupným vývojem z malých osad vznikala venkovská sídla typu vesnic původně jako samostatné obce v okolí Skutče. Město bylo pro okolní obce přirozeným spádovým centrem s potřebnými obchody a službami. V novodobé historii se na základě zákona o obecním zřízení některé z okolních samostatných obcí přičlenily k městu Skuteč. Z přidružených obcí (i původního města) se staly ve smyslu Zákona č. 128/2000 Sb. o obcích (obecní zřízení) části obce (města), dříve označované jako místní části.\n\nNa katastrálním území dnešního města leží celkem třináct částí města, včetně původní Skutče. První písemnou zmínku o konkrétní části města (původně samostatných obcí) uvádí letopočet u jejího názvu, u některých se souvisejícími údaji:\n\nSkuteč má bohatou historii vázající se k původnímu městu a k venkovským sídlům v jeho okolí. Významné bylo spojení s rychmburským panstvím, jejichž majitelé v mnohém ovlivňovali rozvoj samotného města. Rozsah rychmburského panství byl popsán v listině z roku 1392, kdy jej koupili Ota z Berkova a Boček z Poděbrad a město mělo za sebou několik desítek let své existence.\n\nDo vývoje města zasáhly společenské změny. V době husitské se Skuteč a okolní obce v roce 1425 dostaly pod správu husitského hejtmana Jakuba Kroměšína z Březovic sídlícího na hradě Rychmburk a část obyvatel města vyznávala podobojí. Také doba tajného protestantismu (do vydání tolerančního patentu), působení českých bratří v souvislosti s osobou Jana Ámose Komenského a tzv. doba pobělohorská při potírání nekatolické víry, měly v mnohém vliv na obyvatelstvo Skutče. Během slezských válek emigrovaly z náboženských důvodů celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. Ze Skutče v roce 1743 prokazatelně uprchl svobodný Jan Kaplan (*25.11.1717) do Münsterbergu. Odtud, v roce 1744, odešel do Českého Rixdorfu.Ve Skutči se pohyboval i uprchlý Tomáš Vodička z České Rybné. \n\nChod města a jeho vzhled výrazně ovlivnily tragické události, například drancování vojsky za třicetileté války a také vracejícími se armádami po bitvě u Slavkova, též několik velkých požárů, které zničily původní ráz města s domy na náměstí s tzv. podsíněmi (podloubím nad vstupem do domu).\n\nDo dějin města se zapsaly výrazně i politické změny. V souvislosti se vznikem Československa po roce 1918 (vznik městských institucí, veřejné knihovny Havlíček, organizace Sokol, vybudování fotbalového hřiště, založení fotbalového klubu, zrušení samosprávného okresu, výstavba vojenského polního letiště, továrny LAS a další). Vyhlášení Protektorátu Čechy a Morava po roce 1939 a následné válečné události II. světové války (dislokace vojenského polního letiště pro výcvik pilotů Luftwaffe, události spojené s osudem vypálené osady Ležáky). Po roce 1948 (zrušení okresního soudu), neblaze proslulá 50. léta 20. století i rok 1968 s obsazením skutečského letiště vojsky Varšavské smlouvy.\n\nVýrazně se projevily i následující léta po roce 1989 v bývalém Československu a po jeho rozdělení spojené s existencí samostatné České republiky (výstavba Senior Centra s krytým plaveckým bazénem, multifunkční sportovní haly, krytého zimního stadionu, modernizace kulturního centra).\n\nV průběhu 13. století byla na území rozvíjející se sídelní lokality obestavěna plocha budoucího náměstí (v době první Československé republiky pojmenované Palackého) s gotickými, později několikrát po velkých požárech přestavěnými domy a také pokračovala stavba obydlí v dnešní ulici Vítězslava Nováka (dříve Žďárecká, Nádražní, Masarykova).\n\nPůvodně středem Palackého náměstí (ve směru jih - sever) protékal potok nazvaný Jordánek, pramenící v lokalitě pomístně zvané Čertovina a protékající dnešními ulicemi Zvěřinovou a Vítězslava Nováka. V zaústění ulice do náměstí byl potok překlenutý od schodiště pod kostelem Nanebevzetí Panny Marie k budově obecné školy (dnes městský úřad) kamenným mostem se sochou sv. Jana Nepomuckého. Počátkem první republiky Československé byl potok stavebně zaklenutý a nad ním vybudována dlážděná plocha. Socha sv. Jana Nepomuckého byla přemístěna do dnešní ulice Vítězslava Nováka.\n\nStředověká Skuteč je uváděna jako otevřené panské město. Opevnění a brány, které se na noc uzavíraly, však dokládají mohutné zdi na zadních stranách původně gotických domů kolem náměstí a také tvar a název ulice Fortna.\n\nKolem roku 1330 získala Skuteč postavení města a byla v majetku tehdejších vlastníků rychmburského panství. V roce 1349 to byli páni z Vartenberka, jejichž znak se objevuje na zachovaných stříbrných pečetidlech města a také na kamenném podstavci Mariánského sloupu na Palackého náměstí. V průběhu 18. století se začalo používat pečetidlo rychtářské se znakem převzatým pro současný městský znak. V roce 2005 získalo město Skuteč vlastní prapor, na kterém je také uveden městský znak.\nNejstarší písemností na území Čech, ve které se zmiňuje kromě jiných farností také Skuteč a Lažany, je listina z roku 1350, týkající se tehdy nově vzniklého Biskupství litomyšlského a v té souvislosti zmíněné nejvýznamnější stavby v gotickém slohu, z prvopočátku existence města Skutče, kterou je kostel Nanebevzetí Panny Marie, ležící při dnešní Tyršově ulici. V roce 1355 prodělal kostel úpravy provedené majiteli rychmburského panství (Beneš z Wartenberka a jeho žena Dorothea Berková z Dubé). V roce 1655 byl původně farní kostel i s farou povýšen na děkanský, později byl ve Skutči i vikariát. Kolem kostela byl až do roku 1815 hřbitov, poté se pohřbívalo u kostela Božího Těla a od roku 1834 na místě současného hřbitova v ulici Boženy Němcové.\n\nPo Benešovi z Vartenberka přešlo panství s hradem Rychmburk a také Skutčí na pány z Pardubic, z nichž je známý Smil Flaška z Pardubic a Rychmburka. Po něm je pojmenované náměstí u kostela Božího Těla, postaveném u městského špitálu pro chudé. Smlouvu na stavbu kostela uzavřel Smil Flaška z Pardubic a Rychmburka v roce 1391 s Peškem Lutkou, stavitelem z Nového Města Pražského. Text smlouvy je uveden v Pamětní knize Nového Města Pražského.\n\nZ roku 1483 pochází zpráva o rychtě vesnic skutečských, ke kterým patřily kromě jiných i Skutíčko, Radčice a Žďárec. Městské záležitosti ve Skutči spravovali purkmistr, konšelé a rychtář. Město drželo některá tehdejší práva, například právo hrdelní s popravištěm a katem, vlastnilo soud a pranýř na náměstí. Poslední poprava byla ve městě uskutečněna v roce 1765, dům kata s gotickým portálem (zobrazeným Karlem Liebscherem v publikaci „Hrady, zámky a tvrze království Českého\", díl Chrudimsko, autor český historik August Sedláček) stál v dnešní Heydukově, dříve Lažanské ulici. Město získalo i právo solní, od roku 1564 mělo právo jarmarku, v roce 1795 také jarmark s koňským trhem.\n\nZa Filipa Josefa Kinského v době vlády Marie Terezie byl v roce 1792 zřízen ve Skutči magistrát, který mohl vydávat povolení k sňatku a také zřizovat hospody. V první polovině 19. století byl v habsburské monarchii přijat poprvé zákon se zásadami samosprávy s legislativní úpravou obecního zřízení (v březnu 1849 vyhlášený Prozatimní zákon obecní jako císařský patent č. 170/1849 ř. z. na území Rakouského císařství). Významně se dotkl i města Skutče. V roce 1850 se stala Skuteč sídlem okresního soudu (až do roku 1948) a berního úřadu. V roce 1866 se město stalo sídlem i samosprávného okresu, který byl zrušen v roce 1929 v době první Československé republiky.\n\nPro nově vzniklé instituce byla v roce 1853 postavena rozlehlá budova nazývaná dlouhé roky „soud\" i po jeho zrušení, stojící v severní části Palackého náměstí. Ve druhé polovině 20. století byla budova upravena na internát pro žáky středního učiliště krejčovského oboru.\n\nNově zřízený berní úřad ve Skutči převzal funkci berní ruly rychmburského panství a později fungoval až do roku 1949 jako okresní úřad, než byl přemístěn do nedalekého Hlinska v Čechách (dnes Hlinska). Od roku 1991 přísluší město okresnímu finančnímu úřadu v Chrudimi a od roku 2013 krajskému finančnímu úřadu v Pardubicích.\n\nV roce 1896 byla ve Skutči postavena sokolovna tehdejším spolkem Sokol, který šířil mezi obyvateli města vlastenecké cítění a hrdost na český národ. V roce 1935 byla sokolovna dále rozšířena a počátkem 60. let 20. století zrekonstruována na tzv. kulturní dům Sdruženého klubu pracujících ve Skutči. V roce 1963 v něm zahájilo promítání na tehdejší dobu moderní širokoúhlé „Kino Klub\". Promítalo se obvykle každou středu, v sobotu a neděli a kinosál byl využíván i zájezdovými divadly a ochotnickým spolkem ve Skutči.\n\nPo zrušení sokolovny byla postavena v 50. letech 20. století na tehdejší dobu moderní sportovní hala a v roce 1959 u ní vybudován i fotbalový stadion, z velké míry svépomocí samotných sportovců. Fotbalový klub ve Skutči byl založen již v roce 1919, v roce 1920 vzniklo první fotbalové hřiště a v roce 1926 byl skutečský oddíl fotbalu přijatý za člena Českého svazu fotbalového.\n\nV době první Československé republiky měli občané ve Skutči zájem také na vybudování nemocnice. Počet stálých obyvatel města překročil pět tisíc a občané města (bratři Zvěřinové) věnovali ve 30. letech 20. století na tento účel i dům v tehdejší Masarykově ulici (dnes Základní umělecká škola Vítězslava Nováka). Následující doba Protektorátu Čechy a Morava i poválečná situace záměr zřídit městskou nemocnici zmařily. Ze Skutče odešlo více jak dva tisíce občanů (zejména za účelem dosídlování pohraničí v oblasti Liberce a Hejnic).\n\nGeografie Česka řadí Skuteč mezi větší města v okrese, jeho centrum leží zhruba 19 km jihovýchodně od Chrudimi a 11 km severovýchodně od Hlinska. Rozkládá se v mírně zvlněné krajině pahorkatiny v nadmořských výškách od 330 m zhruba na úrovni Anenského potoka v Anenském údolí do 460 m v katastru původního města na návrší Humperky (Česká státní trigonometrická síť uvádí trigonometrický bod s názvem „Na hrobce\" a nivelací 460,41 m n. m.), v katastrálním území Radčice u Skutče dosahuje až do 478,9 m bezejmenného výškového bodu v lokalitě „Za ranskou silnicí\" (nedaleko trigonometrického bodu s názvem „Za silnicí\" a nivelací 477,45 m n. m.).\n\nMěsto leží na rozhraní dvou krajinných oblastí, z větší části katastrálního území v severovýchodním podhůří Železných hor, v části pohoří s názvem Sečská vrchovina a severním okrajem ve Svitavské pahorkatině, v části Chrudimské a také Loučenské tabule.\n\nV rámci geomorfologického regionálního členění tvaru zemského povrchu (georeliéfu) Česka je katastrální území převážně součástí geomorfologického okrsku, jehož pojmenování je odvozeno od názvu města (Skutečská pahorkatina) a náleží do geomorfologického celku Železné hory. Severním okrajem katastru zasahuje Skuteč se sídelní lokalitou Přibylov a částmi obce s názvy Štěpánov, Zbožnov, Lhota u Skutče do oblasti Štěpánovské stupňoviny (i s jejím nejvyšším vrcholem Heráně 453 m n. m. nad Zbožnovem), také zvláště chráněným územím evropsky významné lokality a přírodní rezervace Anenské údolí. Štěpánovská stupňovina je součástí Chrudimské tabule a od Skutečské pahorkatiny ji odděluje přibližně koryto Anenského potoku, který pramení pod Lažany (část obce Skuteč). Z hlediska geomorfologie je Skutečská pahorkatina spolu s dalšími třemi okrsky (Kameničskou vrchovinou, Stružineckou pahorkatinou a Podhradskou kotlinou) skladebnou částí geomorfologického podcelku Sečská vrchovina.\n\nVe východní části katastrálního území Skutče protéká hlubokým údolím řeka Krounka v přírodním parku Údolí Krounky a Novohradky, korytem řeky odděluje Skutečskou pahorkatinu od Novohradské stupňoviny (součást Loučenská tabule geomorfologického celku Svitavská pahorkatina). V lokalitě nad Krounkou leží část obce s názvem Zhoř na katastrálním území Hněvětic.\n\nNad soutokem potoku Raná s řekou Žejbro leží část obce s názvem Žďárec u Skutče se dvěma sídelními lokalitami (Žďárec a Žďárec u nádraží). Nad zástavbou Žďárce u Skutče (nad údolím řeky Žejbro) leží vrchol s nadmořskou výškou 473 m a pomístním jménem (anoikonymum) Durkův kopec, který náleží mezi nejvyšší body na katastrálním území Skutče. Nejvyšším bodem je bezejmenný výškový bod 478,9 m n. m. na zemědělsky obdělávaném poli nad polesím Hesiny v katastrálním území Radčice u Skutče.\n\nGeologické podloží v oblasti Skutče tvoří vícero hornin: granit, diorit, granodiorit, slepenec, droba, břidlice, křemenný pískovec u Skutíčka, písčito-hlinitý sediment v okolí Anenského potoka a také písek a štěrk v místě rybníků (Konopáč, retenční nádrže pod Štěpánovem a Zbožnovem).\n\nNa katastrálním území města se nachází geologicky významné lokality (Humperky, Malhošť, Přibylov, Skutíčko), které jsou součástí Národního geoparku Železné hory. Informační stanoviště geoparku s názvem Zbožnov (pro tzv. geoturistiku) je vybudováno na plošině za horní hranou čelního svahu kuesty Štěpánovské stupňoviny, nad částí Přírodní rezervace Anenské údolí a evropsky významné lokality při místní komunikaci Štěpánov - Zbožnov.\n\nZápadně od městského centra Skutče leží zalesněné návrší Horka s činným kamenolomem Litická a mnoha bývalými lomy, většinou zatopenými spodní vodou. Místní lokalitou, pomístně také označovanou jako lesopark, je vedena naučná Žulová stezka Horkami. V roce 2017 byly zahájeny další úpravy spolufinancované Programem rozvoje venkova České republiky a Evropské unie (zkvalitnění cest, bezpečnostní prvky, informace pro tzv. chytré telefony).\n\nV geologicky významné lokalitě Skutíčko byl v tzv. křídovém uhlí nalézán i jantar, mineralizovaná pryskyřice třetihorních jehličnanů.\n\nSeverně od centra města proráží Anenský potok svahy Štěpánovské stupňoviny, místy kolem 40 m vysoké, do Anenského údolí. Geomorfologické útvary, svah Štěpánovské stupňoviny (v turistických mapách uváděný též jako Štěpánovské stráně) a údolí kolem Anenského potoka, jsou zvláště chráněným územím Přírodní rezervace Anenské údolí a z větší části i evropsky významnou lokalitou. Severní část pouze přírodní rezervace leží na katastrálním území obce Hroubovice.\n\nKrajinářsky hodnotný Anenský potok s části meandrujícím korytem v hlubokém údolí byl ve značných úsecích napřímen. Údolí hostí rostlinná společenstva mezofilních lesů, přípotočních olšin, vlhkých luk i suchomilných trávníků s výskytem ohrožených druhů rostlin a živočichů. Evropsky významnou lokalitu a přírodní rezervaci spravuje Agentura ochrany přírody a krajiny ČR prostřednictvím Regionálního pracoviště Východní Čechy.\n\nZhruba uprostřed Anenského údolí byla v roce 1831 postavena kaple, jejíž patronkou se stala svatá Anna. Pod kaplí vyvěrá z puklin tzv. opukového kamene železitý pramen vody, který údajně nikdy nezamrzá. Místo je významnou hydrogeologickou lokalitou, v údolí jsou provedeny hluboké vrty, ze kterých je čerpána voda pro Skuteč. Stávaly zde i malé vodní lázně, ještě v roce 1920 se uvádí, že Anenské údolí s kaplí sv. Anny u Skutče je poutní místo s vanovými a parními lázněmi a užívá se tam pramen železito-vápenaté vody. Nedaleko kaple byl provozován i výletní hostinec a pořádaly se tu poutě.\n\nV průběhu 60. a 70. let 20. století pořádal tehdy skutečský Automotoklub bývalé organizace Svazarmu v Anenském údolí každoročně motokrosové závody na úrovni mistrovství tehdejší ČSSR. Na svazích údolí jsou patrné stopy po motokrosové trati.\nMěsto bylo ve 20. století výrazně spojeno s obuvnickou tradicí podniku Botana, od roku 1963 produkující obuv pod mezinárodně známou značkou Botas, Východočeským průmyslem kamene těžícím v několika lokalitách tzv. skutečskou žulu (na katastrálním území obce s lomy Humperky a Litická) a menšími průmyslovými firmami, například na výrobu součástí jízdních kol (pod značkou LAS, později Eska a Velamos) a textilní konfekce (Pragoděv).\n\nVe městě pokračovala v 21. století například výroba obuvi (BOTAS a.s.), kameniva (Granita s.r.o.), textilu (SINTEX a.s.) a menší firmy, včetně obchodů a služeb.\n\nV oblasti vodohospodářské má Skuteč od roku 2000 vlastní společnost Městské vodovody a kanalizace s roční výrobou pitné vody v objemu zhruba 220 000 m, vlastním hlubinným vrtem a úpravnou vody v Anenském údolí. Na vodovodní síť jsou napojeny části obce Lažany, Lešany, Lhota u Skutče, Nová Ves, Radčice, Skutíčko, Štěpánov, Zbožnov a Žďárec u Skutče, pro Hněvětice je voda nakupována a dodávaná z vodovodní sítě obce Perálec.\n\nV rámci čistírny odpadních vod, která vyčistí zhruba 350 000 m kalů ročně, byla v roce 2011 zřízena veřejná kompostárna bioodpadu.\n\nMěsto Skuteč je zřizovatelem Senior Centra pro zajištění sociální pomoci starým a zdravotně postiženým občanům s domovem pro seniory, osoby se zdravotním postižením a s pečovatelskou službou v terénu. Skuteč má vlastní Městskou policii se smluvní působností i na území měst Luže a Proseč a provozuje útulek pro psy.\n\nVýznamná je činnost Sboru dobrovolných hasičů Města Skutče, založeného v roce 1875, s technickým zázemím požární zbrojnice v ulici Rubešova. V roce 2000 získal ocenění v podobě praporu „Bližnímu ku pomoci, vlasti ku prospěchu\".\n\nZákladnímu vzdělávání slouží Základní škola Komenského, Základní škola Smetanova a od roku 2006 Speciální základní škola Skuteč. Na území města působí dvě předškolská zařízení, mateřské školy Poršova a Osady Ležáků. Město Skuteč je zřizovatelem také Základní školy a Mateřské školy ve Žďárci u Skutče.\n\nV oblasti středního školství působí na území města Gymnázium Suverénního řádu maltézských rytířů.\n\nStudovat umělecké hudební, výtvarné a taneční obory lze ve Skutči na Základní umělecké škole Vítězslava Nováka, která má pobočku i v nedaleké Proseči.\n\nVe Skutči má školství dlouhou tradici. První písemná zmínka pochází z roku 1457 v tzv. pamětní Žluté knize, jejímž zakladatelem a písařem byl skutečský školní rektor jménem Matěj. V roce 1810 byl městem pro potřeby školní výuky zakoupen dům, který byl v roce 1878 zrekonstruován pro tehdejší obecnou a měšťanskou školu ve Skutči na Palackého náměstí, dnes budova Městského úřadu ve Skutči.\n\nV roce 1893 byly v českých zemích původně školy smíšené (společné pro chlapce a děvčata) rozděleny tzv. zemským nařízením na chlapecké a dívčí. Město Skuteč rozhodlo o výstavbě nové obecné a měšťanské školy chlapecké a ponechání původní budovy pro obecnou a měšťanskou školu dívčí. Podle zápisů v kronice dnešní Základní školy Smetanova byla stavba zahájena roku 1895 na místě tzv. Šlesingrova domu (továrna na obuv) a slavnostně otevřena na začátku školního roku 1897/98.\n\nNa budově školy byla za První republiky umístěna deska na památku oficiální návštěvy prezidenta Edvarda Beneše ve Skutči s textem: „Dne 23.VIII.1936 dlel v této budově čestný občan města Skutče president čsl. republiky Dr. Edvard Beneš. Věnováno 28.X.1936.\" V době II. světové války v roce 1942 byla deska odstraněna.\n\nŠkola tzv. chlapecká fungovala s menšími organizačními změnami až do roku 1948, kdy byl přijat Zákon o jednotné škole. Od školního roku 1948/49 byla pod jednou správou až do 31. 3. 1950 s ředitelem Františkem Morkesem provozována i základní škola na Komenského náměstí, dříve tzv. dívčí.\n\nJednání o stavbě tzv. dívčí školy na Komenského náměstí bylo zahájeno v únoru 1911, v březnu téhož roku byla uzavřena smlouva se stavitelem Aloisem Prokopem z Chrudimi a 18. dubna 1911 byl položen její základní kámen. Budova byla dokončena dne 17. prosince 1912 kolaudací, dnes Základní školy Komenského.\n\nNa budově školy je umístěna pamětní deska bývalé žákyně Marie Hrdé, pocházející z vypálené osady Ležáky s textem: „Na památku Marie Hrdé z Ležáků, žákyně této školy narozené 5.1.1930, která zahynula nacistickou zvůlí v roce 1942\".\n\nNa počátku 60. let 20. století vzrostl počet žáků ve Skutči natolik, že kapacita budov škol již nestačila potřebám a čtyři třídy musely být umístěny v budově Městského úřadu. Pro nevyhovující stav byly v roce 1969 vzneseny první požadavky na výstavbu nové školy nebo přístavbu ke stávající budově školy v ulici Smetanova. V letech 1972 - 1976 se uskutečnily drobné rekonstrukce budovy a v září 1981 byly zahájeny práce na přístavbě školy na pozemku školní zahrady. Nová část budovy byla předána 1.6.1984. Za provozu školy pak proběhla rekonstrukce původní budovy.\n\nV letech 1957 - 1966 byla v budově tehdy Základní devítileté školy na Komenského náměstí provozována nejdříve jedenáctiletá střední škola a následně pod názvem Střední všeobecně vzdělávací škola (obě se zakončením maturitní zkouškou). V dalších letech střední školu nahradilo čtyřleté Gymnázium v Hlinsku v Čechách.\n\nV roce 1883 vznikla ve Skutči tzv. Pokračovací škola průmyslová pro vzdělávání v řemeslných oborech. V roce 1947 byla zřízena Základní odborná škola pro obuvnický a krejčovský učňovský obor. V dalších letech byl ve Skutči vyučován pouze krejčovský, obuvnický byl soustředěn do tehdejšího Gottwaldova, dnes Zlína. Střední škola oděvní byla ve Skutči provozována až do 90. let 20. století.\n\nKulturním potřebám obyvatelů města a jeho návštěvníků slouží Kulturní dům Města Skutče s víceúčelovým sálem v Rubešově ulici, Městské muzeum Skuteč s jedinečnými expozicemi obuvnictví a kamenictví v Rybičkově ulici a Městská knihovna ve Smetanově ulici s dlouholetou tradicí, v době první republiky Československé s názvem „Městská knihovna Havlíček\". Knihovna má knihovní fond kolem 35 000 svazků.\n\nVýznamnou kulturní akcí je každoročně pořádaný festival klasické hudby a sborového zpěvu „Tomáškova a Novákova hudební Skuteč\", některé koncerty jsou provedeny též v okolních městech, například v Hlinsku, Chrasti nebo v Luži. Před rokem 2003 se původní hudební festival nazýval „Novákova Skuteč\".\n\nMěsto Skuteč je vydavatelem měsíčního periodika s názvem „Skutečské noviny\", tradičně prezentuje Skuteč a okolní přírodu v ročním stolním kalendáři s tématickým obsahem a v průběhu let vydalo několik publikací o Skutči a okolních obcích.\n\nVe Skutči je bohatá spolková činnost, v oblasti kultury je to například dlouhé roky trvající Pěvecký sbor Rubeš, dechová hudba „Šeucovská muzika\", jejíž název byl zvolen podle tradice obuvnictví ve městě a od roku 2009 také dětský Pěvecký sbor Cantando při Základní umělecké škole Vítězslava Nováka ve Skutči.\n\nPíseň \"Okolo Súče (Skúče)\" pochází z tohoto kraje. Odpovídá to starému jazyku, blíže viz popis uprchlého Tomáše Vodičky, Česká Rybná (Proseč). \n\nV 90. letech 19. století se projevovaly první snahy o založení muzea ve Skutči a vytváření sbírek mapujících historii, umění a památky v oblasti města Skutče a jeho okolí. Tento záměr se váže k osobnosti mladého historika Bohumila Václava Konečného (1871 - 1896) a také s národopisnou výstavou konanou v roce 1894 ve Skutči. Část vystavovaných sbírek prezentovalo Skutečsko na Národopisné výstavě českoslovanské uskutečněné v roce 1895 v Praze.\n\nV roce 1910 založil městské muzeum Václav Jetmar, ředitel skutečské obecné a měšťanské školy. Sbírky muzea byly nejprve ukládány a v roce 1913 částečně zpřístupněny v budově bývalé školy (dnes Městský úřad ve Skutči) na Palackého náměstí. V roce 1934 byly sbírky přemístěny do domu bratrů Zvěřinových ve Skutči.\n\nV průběhu II. světové války došlo k nucenému omezení prostorové kapacity muzea. Situace se zlepšila až v roce 1954, kdy se muzeum přestěhovalo do domu čp. 364 v Rybičkově ulici, kde tvořil a zemřel hudební skladatel Vítězslav Novák, jehož manželka dívčím jménem Marie Prášková pocházela ze Skutče a její rodina dům původně vlastnila. Jeho památku zde od roku 1949 trvale připomíná expozice v prvním patře. V novém sídle byly veřejnosti postupně zpřístupňovány některé sbírky.\n\nRoku 1956 byla muzeu předána budova bývalého špitálu v sousedství gotického kostela Božího Těla, kde byla v letech 1971 – 1987 umístěna expozice dělnického hnutí, obuvnictví a kamenictví. Již v době První republiky se v zahradě bývalého špitálu, jak dokládají dobové pohlednice, odehrávaly národopisné výstavy (dokonce těsně před a po I. světové válce) i výstavy průmyslové. Pavilony byly většinou dřevěné, budované dle vzoru pražských národopisných výstav. Nechyběla ani slavobrána tvořená dvěma věžemi.\n\nHlavní budova muzea měla od roku 1980 do roku 2008 zpřístupněnou historickou a vlastivědnou expozici.\n\nDne 3. října 2009 se veřejnosti otevřely nové stálé expozice s názvem Muzeum obuvi a kamene. Expozice obuvnictví nahradila předchozí vlastivědnou expozici. Pro expozici kamenictví byly zrekonstruovány sklepní prostory muzea a přilehlá zahrada, kde byl vytvořen malý „skanzen\" kamenického strojového vybavení.\n\nObuvnická expozice ve Skutči připomíná dávné cechovní řády a památky, vývoj obuvnictví za éry první republiky, kdy byla Skuteč obuvnickou velmocí, i fenomén Botany. Prezentuje obuv, ale i řadu obuvnických strojů a zařízení. Unikátem je např. obří ručně šitá polobotka, která je zapsaná v České knize rekordů a kuriozit nebo kopírka na kopyta.\n\nNovoševcovský cech ve Skutči získal své cechovní artikule v roce 1534 od Jindřicha Šťastného z Valdštejna, tehdejšího majitele Rychmburského panství. Artikule byly jakýsi základní řád, kterým se museli řemeslníci řídit. Tyto artikule zaručovaly skutečským obuvníkům a koželuhům, že v okolí tří mil od města nesmí šít boty ani činit kůže nikdo, kdo není příslušníkem místního cechu.\n\nNejznámějším výrobkem skutečských ševců bylo tzv. „červené dílo“. Byly to dámské pantofle, střevíce nebo holínky ušité z červené kůže. Na vrchu byly vyšívané tulipány, slepičky a jiná domácí zvířata. Červené zboží byla skutečská zvláštnost a říkalo se, že „skutečský švec byl v tomto výrobku nedostižný umělec“.\n\nV roce 1914 bylo ve Skutči 19 výrobců obuvi se 750 zaměstnanci. V roce 1920 zde bylo již 25 výrobců s 900 dělníky. V roce 1948 došlo ke znárodnění osmi zdejších větších obuvnických\nprovozů. Reorganizací k 4. červenci 1949 vznikla Botana – jako podnik slučující již dříve znárodněné továrny v Holicích, Chrudimi, Borohrádku, Heřmanově Městci, Sezemicích, Litomyšli, Poličce, Horním Jelení, Kostelci nad Orlicí, Týništi nad Orlicí, Chotěboři, Polné a čtyř provozů ve Skutči. K 1. lednu 2000 byla sjednocena značka sportovní obuvi s názvem společnosti BOTAS.\n\n\nZaniklé nebo neoznačené objekty\n\nZa existence města docházelo k rozšiřování působností městských institucí, včetně městských práv i zapojení obyvatel města do jeho správy. V průběhu let se na rozvoji a chodu města podílelo mnoho osobností z řad narozených ve Skutči i jeho nových obyvatel. Mnozí byli významnými tvůrci v oblasti kultury.\n\nV oblasti sportu a tělovýchovy disponuje město rozsáhlým sportovním zázemím. Sportovní zařízení využívá kromě veřejnosti vícero sportovních klubů. V oblasti sportovního létání ve Skutči působí Aeroklub České republiky, který provozuje veřejné vnitrostátní letiště. O sportoviště města pečuje společnost Městská sportoviště Skuteč s objekty:\n\nSkuteč leží v mírně zvlněné pahorkatině, jejím přírodním fenoménem je kámen a geologická rozmanitost, na území města leží více opuštěných a zatopených kamenolomů. Historická část města nabízí pamětihodnosti spojené s mnohými společenskými událostmi doby a osobnostmi, které se ve městě narodily nebo tam prožily část života.\n\nInformace o městě, turistických zajímavostech, službách, dopravních spojích, prodej map a další služby poskytuje městské Turistické informační centrum (TIC) v objektu Městského muzea ve Skutči.\n\nMěsto a jeho části s turistickými značenými trasami uvádí turistická mapa v měřítku 1:50 000 pod názvem „Vysokomýtsko a Skutečsko\" (mapový list č. 47) vydaná v edici Klubu českých turistů.\n\nKatastrálním územím Skutče jsou vedeny tři turistické značené trasy a naučná stezka:\n\n\n\nDopravě na území města slouží několik pozemních komunikací, nejvýznamnější je silnice II/358, dvě železniční tratě (č. 238 a č. 261) a také veřejné vnitrostátní letiště.\n\nSíť silnic procházejících městem a v jeho okolí uvádí mapa silniční a dálniční sítě České republiky. Skuteč leží na 17,4 km trasy silnice II. třídy č. 358 vedoucí ze Slatiňan, kde odbočuje ze silnice I. třídy č. 37 ve směru Chrast, Skuteč, Předhradí (silnice II/354), Zderaz (silnice II/359), Nové Hrady (silnice II/357), Litomyšl (silnice I/35, II/360), Česká Třebová, kde končí zaústěním do křižovatky se silnicí I/14.\n\nSilnice II/358 se silným provozem, vedená od sídelní lokality Přibylov, pokračovala původně centrem města. Koncem 80. let 20. století byla proto ve Skutči vybudována obchvatová pozemní komunikace pro nákladní a dálkovou dopravu. Výstavbou nákupního centra u obchvatové silnice vzrostl i dopravní provoz a její přecházení chodci, pro které byl vybudován přechod. Pro posílení bezpečnosti na pozemních komunikacích byla v roce 2016 obměněna na území města i velká část svislých dopravních značek za nové, s reflexními prvky, které zajišťují výraznější viditelnost v nočních hodinách i za snížené viditelnosti a v sídelní lokalitě Přibylov instalován stacionární měřič rychlosti silničních vozidel na příjezdu od Podlažic.\n\nVe Skutči je silnice II/358 součástí obchvatové komunikace s názvy Obchvatová a Nádražní, do které jsou zaústěny:\nSilnice III. třídy spojující části města a některé okolní obce:\nDopravní obslužnost autobusy\n\nAutobusová doprava zahájila přepravu cestujících ve Skutči již v roce 1913 po trasách do měst Luže a Proseč. Autobusová zastávka byla zřízena na dnešním Palackého náměstí a v průběhu dalších let vystřídala i další místa (například Tylovu ulici nebo tehdy nezastavěnou plochu mezi ulicí Sadová a Československé armády). Palackého náměstí se svojí průjezdností do různých směrů (Chrudim - silnice II/358, Luže - silnice II/305, Litomyšl - silnice II/358 , Proseč - silnice II/359, Krouna - silnice II/354, Prosetín, Hlinsko - silnice II/306, Vrbatův Kostelec - silnice II/337) stalo výhodnou autobusovou zastávkou přímo v centru města.\n\nAutobusová doprava zajišťuje (zpravidla pouze v pracovní dny) spojení s okresním městem Chrudim, se sídly v regionu (například Hlinsko, Vysoké Mýto, Litomyšl, Polička, Uhersko, Dašice), v blízkém okolí (například Chrast, Luže, Střemošice, Zderaz, Perálec, Lažany, Předhradí, Hněvětice, Proseč u Skutče, Nové Hrady, Mrákotín, Miřetice, Vrbatův Kostelec) a částečně nahrazuje omezený provoz železnice na regionální trati 261 Svitavy - Žďárec u Skutče, (například do obcí Krouna, Čachnov, Pustá Kamenice, Borová u Poličky).\n\nDálkové autobusové spoje zajišťují dopravu na trasách vedených přes Skuteč, například do krajského města Pardubice a také do měst Hradec Králové, Jičín, Mladá Boleslav, Česká Lípa, Ústí nad Labem, Teplice na trase z Poličky.\n\nKatastrálním územím Skutče jsou vedeny dvě železniční tratě:\nProvozovatelem obou železničních tratí (238 i 261) se po vzniku Československa 28.10.1918 staly Československé dráhy a od 1. 1. 1925 Československé státní dráhy (ČSD). Od 1. 1. 2003 jsou železniční tratě provozovány Správou železniční dopravní cesty.\n\nV letech 2008 - 2010 byla provedena racionalizace železniční trati 261 (Svitavy - Žďárec u Skutče), v rámci které bylo vybudováno nové železniční zabezpečovací zařízení jak na trati, tak i v železničních stanicích Skuteč a Žďárec u Skutče a na přejezdech pozemních komunikací. Zabezpečovací zařízení je dálkově ovládáno z obslužného pracoviště v železniční stanici Svitavy, náhradní pracoviště bylo vybudováno v železniční stanici Žďárec u Skutče, kde bylo instalováno také elektronické stavědlo železniční cesty. Přejezdová zabezpečovací zařízení mají diagnostiku pro vyhodnocení situace na přejezdu a případné mimořádné události na něm. Celá železniční trať je vybavena radiovým spojením s možností zastavit vlak v kterémkoliv místě železniční trati. Touto technologií je zabráněno mimořádným událostem, jako byla například železniční nehoda u Krouny motorového vlaku vypraveného dne 24.6.1995 ze stanice Skuteč.\n\nDopravní obslužnost osobními vlaky\n\nRozhodnutím Pardubického kraje neměla být na železniční trati Svitavy - Žďárec u Skutče, v úseku Pustá Kamenice - Čachnov - Krouna - Předhradí - Skuteč - Žďárec u Skutče, od konce roku 2011 provozována pravidelná osobní doprava. Po krajských volbách v roce 2012 změnil Pardubický kraj koncepci dopravy a v roce 2013 znovu objednal každodenní provoz i v úseku Pustá Kamenice – Žďárec u Skutče v omezeném rozsahu oproti dřívějším rokům.\n\nVe Skutči je veřejné vnitrostátní letiště s ICAO kódem letiště LKSK a travnatou letištní plochou, provozovatelem je Aeroklub České republiky ve Skutči.\n\nVznik letiště se pojí s událostmi v Evropě ve 30. letech 20. století, především s vojenským ohrožením Československa se strany tzv. Třetí říše. Na skutečském návrší Humperky v lokalitě Žďárecké a na katastrálním území obce Předhradí v části Dolívka, někdy označované jako vzdálenější lokalita Šenkýřka, bylo vybráno tehdejší Československou armádou území s vhodným terénem pro výstavbu základny pro posilové letecké jednotky zahraničních armád. V roce 1937 byla zahájena výstavba letištní plochy a technického zázemí pro personál letiště. Současně v prosinci téhož roku započala nedaleko letiště, na konci ulice Vilibalda Svobody, výstavba strojírny pro předpokládaný opravárenský servis leteckých motorů. Stavbu realizovala v soukromém podnikatelském záměru firma LAS, z řad bývalých zaměstnanců firmy Walter v Jinonicích a později Autfit v Praze pocházelo technické vedení firmy, které mělo zkušenosti s přesnou strojírenskou prací, včetně leteckých motorů. Po dostavbě tovární haly v roce 1938 nejprve zahájilo z nakupovaných součástí montáž jízdních kol. Stavba letiště byla dokončena až následující rok 1939, ve kterém také došlo k německé okupaci Čech, Moravy a Slezska (zbytku bývalého Československa). Nové letiště bylo obsazeno letectvem německé armády (Luftwaffe), která realizovala dostavbu provozních budov pro účely leteckých škol dislokovaných v Pardubicích. Po vypuknutí II. světové války byl od roku 1942 zahájen i opravárenský servis motorů pro německou brannou moc (Wehrmacht) ve firmě LAS až do osvobození Československa v květnu roku 1945.\n\nV roce 1945 byl založen Aeroklub Skuteč a v roce 1953 byly ve Skutči uspořádány první závody v bezmotorovém létání. V roce 1966 byl provoz letiště, svého druhu největší ve východních Čechách, rozhodnutím státních orgánů zrušen. Letištní plocha a budovy byly předány do užívání zemědělským organizacím.\n\nDne 21. srpna 1968 bylo letiště v ranních hodinách obsazeno vrtulníkovou jednotkou v rámci invaze vojsk tehdejší Varšavské smlouvy do bývalé Československé socialistické republiky.\n\nČinnost Aeroklubu ČR ve Skutči byla plně obnovena až po roce 1989 a znamenala výstavbu nových provozních budov a vznik veřejného vnitrostátního letiště.\n\n\n\n"}
{"id": "138258", "url": "https://cs.wikipedia.org/wiki?curid=138258", "title": "Dětřichov u Moravské Třebové", "text": "Dětřichov u Moravské Třebové\n\nDětřichov u Moravské Třebové je obec, která se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1321, kdy Boreš III. z Rýzmburka udělil ves lénem svému příteli Tylovi Ziegenkopfovi a jeho manželce Agnes/Anežka. Roku 1361 je uváděn majitelem léna Mertlin z Dětřichova (tvrz Schlossberk), jemuž jej potvrdil Jindřich z Lipé. Roku 1412 vzala Kateřina, vdova po Mertlíku z Gehenreitu (řečeném Kuss), na spolek na věno v Uličce svého nového chotě Jana z Babic. V letech 1365–1490 byl Dětřichov součástí třebovského panství a od roku 1490 náležel třebovskému špitálu.\n\nV roce 1350 se část obce (ulice) oddělila a teprve v roce 1440 byla přifařena ke Starému Městu. Dříve se obec jmenovala Dittersdorf, Dietrichsdorf, Mostečné, Mostečná nebo Ulička. Vesnice byla v historii majetkově spojena s panstvím Moravské Třebové stran hospodářského zázemí. Procházela tudy kupecká stezka, kterou střežila tvrz uprostřed obce, obehnaná vodními příkopy a strážní věží poblíž dnešní kaple. Původně slovanská obec byla dosídlována německými kolonisty v rámci tzv. vnitřní kolonizace ve 13 stol. Po odstoupení pohraničí se obec stala v roce 1938 součástí Třetí říše. Po válce a odsunu Němců je v obci jen české obyvatelstvo. Obec byla sloučena se Starým Městem od roku 1976 do roku 1990. Nový vodovod je v obci od roku 1989, plynofikace obce v roce 2000.\n\n\n\n"}
{"id": "138259", "url": "https://cs.wikipedia.org/wiki?curid=138259", "title": "Morašice (okres Chrudim)", "text": "Morašice (okres Chrudim)\n\nObec Morašice se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1226. K roku 1349 se připomíná farní kostel sv. Víta jako plebánie a v době husitských válek zdejší duchovní správa zanikla, poté byl filiální do Rozhozovic. Ve 13. a 14. století ves držel vladycký rod pánů z Morašic, který v 15. s 16. století vystřídali páni z Ronovce, z nichž se jako první uvádí Jan Anděl z Ronovce v letech 1470–1491, po něm Hynek Anděl do roku 1534. Pravděpodobně oni dali tvrz přestavět na větší objekt uprostřed obce, západně od dosavadní stavby. Do roku 1538 se připomínají Hynkovi synové Zikmund a Burian, kteří při dělení otcovského majetku výslovně uvádějí tvrz, dvůr a ves.. Roku 1544 vše koupil Mikuláš Štítný ze Štítného, který zemřel roku 1550 a dědila po něm jeho dcera Johanka, provdaná za Petra Hamzu ze Zábědovic (+1557). Johanka se podruhé provdala za Prokopa Štítného a při převodu majetku dala vyhotovit popis tvrze. Byla to jednopatrová kamenná budova s arkádovým dvorem a hospodářskými budovami. Roku 1661 ves s popsanými stavbami koupil Jan hrabě Špork a připojil ji ke svému panství Heřmanův Městec. Zpustlou tvrz, sladovnu a pivovar dal zbořit a kámen použil na opravu hospodářského dvora.\n\nKostel svatého Víta je umělecko-historicky významná vrcholně gotická stavba, jednolodní s trojbokým presbytářem a žebrovou klenbou z poloviny 14. století. Gotické jsou také severní vstupní portál, sanktuarium v presbytáři a zbytky nástěnných maleb. Kostel byl průběžně upravovaný: valená klenba lodi a kazatelna jsou barokní, dřevořezby čtyř evangelistů na kazatelně z doby kolem roku 1700; z barokního oltáře se dochoval obraz sv. Víta (mimo kostel), podle nápisu a chronogramu to je epitaf Myslibora Hamzy ze Zabiedovic z roku 1684. Kolem roku 1879 byl kostel přestavěn, regotizován také jeho interiér a poslední patro hranolové věže. Vnitřní zařízení je většinou novogotické, hlavní oltář z roku 1893. Znakový náhrobní kámen Petra Hamzy (+1557) se dochoval zazděný na vnější straně chrámu, znakový náhrobek jeho syna Bořka Hamzy (+1557) a dcery (?) Markéty jsou zazděny v presbytáři.\n\nSoučástí nemovité kulturní památky kostel (ÚSKN č.14944/6-876) je i hranolová stavba márnice a hřbitov s ohradní zdí.\n\nBarokní sýpka byla stržena v květnu 2007, zůstalo z ní jen torzo jižní zdi a základy. Podle některých názorů šlo o přestavěnou věžovou tvrz ze 14. století rodu Bludů z Bludova a Morašic – předkové Žerotínů. Nebyl proveden stavebně historický průzkum, takže hypotézu nelze doložit.\n\nLokalita \"Na hrádku\" - jde o pahorek za farní budovou, který August Sedláček pokládal za pozůstatek zbořené tvrze. Týž uvádí u někdejšího panského dvorce zámek, v 17. století zpustlý.\n\n\n\n"}
{"id": "138261", "url": "https://cs.wikipedia.org/wiki?curid=138261", "title": "Slatina (okres Svitavy)", "text": "Slatina (okres Svitavy)\n\nObec Slatina (něm. \"Schlettau\") se nachází v okrese Svitavy v Pardubickém kraji, zhruba 10 km západně od Jevíčka a 15 km jjz. od Moravské Třebové. Leží v regionu Malá Haná, jazykově patří k středomoravským nářečím, náleží k olomoucké arcidiecézi. Součástí obce je i vesnice Březinka.\n\nŽije zde obyvatel. V dole Březinka se dosud (2009) dobývá lupek a jiné žáruvzdorné jíly k výrobě šamotu (tzv. šachta).\n\nPodle historických pramenů je obec Slatina slovanského původu. Svědčí o tom její jméno, které zůstalo nedotčeno i přes její pozdější germanizaci. Podle záznamů v nejstarších kronikách patřila Slatina ve 12. a 13. století za vlády Přemyslovců k biskupství olomouckému, v 15. století k panství moravskotřebovskému. Vedla tudy stará obchodní cesta z Brna přes Vanovice, Letovice, Červenou a Slatinu do Moravské Třebové.\n\nAž do osvobození v roce 1945, tak jako většina okolních obcí (např. sousední Březina, Křenov a další), náležela tato obec do Sudet. Dnešní česká Slatina byla tehdy sudetoněmeckou obcí, která z hlediska správního patřila k části Hřebečské župy (něm. Schönhengstgau) s hlavním městem Moravská Třebová. Slatina byla poslední obcí v severojižním směru, která patřila do Sudet, hranice byl kopec Na Červené, který se nachází nad ní.\n\nPo válce, v roce 1946 byla většina německého obyvatelstva Slatiny odsunuta a uvolněné usedlosti byly obsazovány českými osadníky. V roce 1947 byla celá obec elektrifikována. V roce 1949 došlo k odloučení osady Korbelova Lhota od obce.\nNa konci 20. století byla zrekonstruována budova bývalé školy a do jejího horního patra se postupně přestěhoval obecní úřad a knihovna. Budova bývalého MNV prošla celkovou rekonstrukcí a vzniklo zde fit centrum s možností sportovního vyžití. Dále byla zrekonstruována hasičárna, křížek a kaplička, nově postavena autobusová zastávka.\n\nHřbitov pro Slatinu se nachází v sousední Roubanině.\n\n"}
{"id": "138262", "url": "https://cs.wikipedia.org/wiki?curid=138262", "title": "Křesín", "text": "Křesín\n\nKřesín je obec v okrese Litoměřice v Ústeckém kraji, asi tři kilometry jihozápadně od Libochovic. Žije v ní obyvatel.\n\nHistorie obce sahá až do 13. století. První písemná zmínka se datuje k roku 1226. Dle pověstí právě odtud pocházela Božena (\"dcera Křesinova\"), známá z pověsti o Oldřichovi a Boženě. K jejich prvnímu setkání mělo údajně dojít na nedaleké Peruci, kde jí Oldřich zastihl „prádlo perúcí“. Název obce má hned několik vysvětlení. Může být odvozen ze jmen Křesina či přemyslovský vojevůdce Křesy, ale existuje také hypotéza o odvození jména od křesavých kamínků v řece Ohři.\n\nZa dobu své existence měla obec několik majitelů a pánů. V letech 1415–1564 patřila obec k majetku Zajíců z Hazmburku, dále Lobkoviců ze Zbiroha či Zikmunda Bathoryho a postupně ostatních držitelů panství Libochovice. K významným osobnostem patří Václav Krolmus, první český archeolog a etnograf, Jaroslav Malý, vlastivědný pracovník a kronikář.\n\n\n\n\n"}
{"id": "138263", "url": "https://cs.wikipedia.org/wiki?curid=138263", "title": "Blšany", "text": "Blšany\n\nMěsto Blšany () se nachází v okrese Louny v Ústeckém kraji. Žije v něm obyvatel.\n\nBlšany leží v nevelké ploché sníženině údolí toku Blšanky přímo při později zřízeném mlýnském náhonu. První písemná zmínka o Blšanech je z roku 1238, kdy je ves uváděna jako majetek valdsaského kláštera. V průběhu věků jsou Blšany v písemnostech uváděny např. jako Vlohen (1238), Blssan, Blssano (1357), Blssany (1369), Blssany (1623), Gütl Flöhen (1688), Flöhau (1720), Stadt Flöhau (1727), Blšany (1854), od roku 1938 Flöhau a od roku 1945 opět Blšany.\nNěkdy mezi lety 1238 až 1252 bylo na místě vsi založeno lokační městečko, které tehdy mělo zřejmě převahu německého obyvatelstva, avšak záhy se počešťovalo, což vyplývá z jeho uvádění českým názvem. K novému poněmčování došlo až po třicetileté válce. Městečko bylo vyměřeno na křižovatce lokálních cest\na jak dokládá okružní ulice, bylo též opevněno. Brána směrem ke Stachovu je zakreslena ještě na plánu Blšan z roku 1727.\n\nZ majitelů je možno uvést (kromě již zmíněného vadsaského kláštera) k roku 1354 rod vladyků ze Rvenice , 1374–1380 Jindřich, 1394 bratři Aleš a Bedřich, po roce 1407 Vlček z Minic, jehož potomci zde seděli po celé 15. století, 1541–1572 Bohuslav Felix Hasištejnský z Lobkovic, 1572–1595 Bohuslav Havel z Lobkovic, 1595–1597 manželka Alžběta rozená z Kolovrat, od 1597 sestra Anna Marie Vchynská rozená Krakovská z Kolovrat. Pak do 1623 manžel Alžběty Jiří ze Vchynic, do 1648 Jiří Karel Strasoldo, od roku 1648 Sylvie Kateřina Černínová z Millesima, později markrabský rod bádenský, od 1688 Antonín Jan Bedřich Libštejnský z Kolovrat, po jeho smrti prodáno pro dluhy roku 1709 Heřmanu Jakubu Černínovi z Chudenic a později připojeno k panství Krásný Dvůr.\nS účinností od 1. prosince 2006 byl 10. listopadu 2006 obci vrácen status města.\n\n\nVe městě sídlí fotbalový klub FK Chmel Blšany, který byl v období 1998–2006 účastníkem 1. fotbalové ligy. Od sestupu v roce 2006 se postupně propadal do nižších soutěží, od sezóny 2012/2013 hrál v Přeboru Ústeckého kraje, ale na začátku sezóny 2016/17 byl po dvou kontumacích ze soutěže vyřazen. V roce 2005 byly u stadiónu vybudovány vysoké stožáry umělého osvětlení, které se staly zdaleka viditelnou dominantou obce.\n\nBlšany jsou centrem významné chmelařské oblasti. Kromě chmelnic se v okolí nacházejí hluboké rokle a strže, vyhloubené vodní erozí. Nejhlubší strž východně od města se nazývá \"Žižkův příkop.\" Městem protéká říčka Blšanka.\n\n\n\n"}
{"id": "138266", "url": "https://cs.wikipedia.org/wiki?curid=138266", "title": ".re", "text": ".re\n\n.re je internetová národní doména nejvyššího řádu pro Réunion. Spolu s .fr a .tf ji spravuje AFNIC.\n\nAFNIC nepovoluje registrace v .re organizacím nebo osobám mimo Ile de Reunion.\n\n"}
{"id": "138267", "url": "https://cs.wikipedia.org/wiki?curid=138267", "title": ".td", "text": ".td\n\n.td je internetová národní doména nejvyššího řádu pro Čad.\n\n"}
{"id": "138269", "url": "https://cs.wikipedia.org/wiki?curid=138269", "title": "Victoria (Seychely)", "text": "Victoria (Seychely)\n\nVictoria je hlavní město Seychel, nachází se v severovýchodní části ostrova Mahé. V roce 2002 mělo 24 970 obyvatel, což představuje přibližně jednu třetinu celkové populace země.\n\nNa západě je město ohraničeno horským masivem Tři bratři.\n\nSymbolem Victorie je hodinová věž, zmenšenina londýnského Big Benu.\n\nZ Viktorie se vyváží vanilka, kokosové ořechy, kokosový olej, želvovina, mýdlo a guáno. Přístav slouží mimo jiné i jako důležité překladiště ryb směřujících na trhy EU. Místní mezinárodní letiště bylo dokončeno v roce 1971. Partnerským městem je hlavní město Džibutska Džibuti ve Východní Africe.\n\n"}
{"id": "138270", "url": "https://cs.wikipedia.org/wiki?curid=138270", "title": "Bicí souprava", "text": "Bicí souprava\n\nBicí souprava je sestava bicích nástrojů, někdy nazývaná zkráceně bicí. Skládá se z jednotlivých bubnů a činelů a jejich stojanů, přechodů, popř. dalších perkusních nástrojů a sedačky pro bubeníka. Velký buben bývá ovládán šlapkou či dvoušlapkou, stejně tak i hi-hat činel.\n\nMalý buben \"(vířivý buben)\", označovaný také \"Snare\" (podle jedné z technik, které se na něj hrají. V Česku je označován \"virblem\"), bývá usazen uprostřed pedálů. Jedná se o mělký buben se \"struníkem\" umístěným na spodní bláně. Struník je několik pružin, které dodávají malému bubnu jeho charakteristický zvuk.\n\nVelký buben je basový buben, též označován jako \"kopák, dupák, šlapák, basák\" atp. Hraje se na něj pomocí pedálu ovládaného nohou. Vycpává se dekou nebo molitanem, aby jeho zvuk nepřezníval. Jako všechny ostatní bubny má dvě blány, přičemž do rezonanční blány se v profesionálních soupravách dělá otvor pro mikrofon, ale také kvůli odrazu „beatru“ na hrací bláně a komfortu hraní.\n\nTomů je v soupravě libovolný počet. Slouží především k hraní takzvaných breaků neboli přechodů. Mají hluboký, ale můžou mít i vysoký zvuk.\n\nV bubenické hantýrce \"kotle\". Jsou umístěny na nožičkách na zemi, odtud je také jejich název. Znějí hlouběji než tom tomy.\n\nFloor znamená v angličtině podlaha.\n\nČinelů je více druhů, mezi nejpoužívanější patří hi-hat (dva činely umístěné proti sobě na stojanu s pedálem), ride, crash, splash nebo china.\nObecně se dají tyto činely rozdělit na dvě hlavní skupiny. Činely které se používají spíše k tvorbě rytmů (hi-hat, ride) a činely, které se využívají spíše na akcenty (crash, splash, china).\n\nKaždý činel má tři hlavní úhozové zóny - kraj, tělo a střed (pupek).\n\n\nNetypickými bicími hudebními nástroji jsou elektronické bicí nástroje a bicí automaty (Yamaha, Roland). Využívat těchto nástrojů se začalo ve druhé polovině 20. století - logicky s možností jejich výroby díky technologickému pokroku. Tyto soupravy mají řídící panel, pomocí kterého je možné upravit zvuk jednotlivých bubnů.\n\n"}
{"id": "138271", "url": "https://cs.wikipedia.org/wiki?curid=138271", "title": "Aida (opera)", "text": "Aida (opera)\n\nAida je název opery Giuseppe Verdiho z roku 1871. Autorem libreta je Antonio Ghislanzoni, který zpracoval látku poskytnutou egyptologem Augustem Mariettem.\n\nOperu \"Aida\" psal Verdi ve svých 58 letech na objednávku pro nové operní divadlo v egyptské Káhiře. Divadlo bylo slavnostně otevřeno u příležitosti oslav zahájení provozu Suezského průplavu. Tehdejší egyptský chediv Isma'il Paša Verdiho požádal o zkomponování ódy k otevření divadla, což však skladatel odmítl a provoz divadla byl tedy zahájen jeho operou \"Rigoletto\". Isma'il Paša však nadále lákal zdráhajícího se Verdiho ke zkomponování opery pro káhirské divadlo – zejména nabídkou vysoké odměny – a ten se nakonec rozhodl objednávku přijmout a zpracovat námět, který mu od Marietteho zprostředkoval libretista opery \"Don Carlos\", Camille du Locle. Verdi na opeře pracoval již od léta 1870, v srpnu téhož roku byla uzavřena smlouva a až poté byl jako definitivní libretista určen Ghislanzoni. Kompozice byla v podstatě dokončena již v listopadu 1870, orchestrace pak v únoru 1871 a poslední zásahy v partituře jsou ze srpna 1871. V té době již měla být opera podle smlouvy premiérována, jenže dekorace se vyráběly v Paříži a prusko-francouzská válka přinesla v tomto směru značné zpoždění. Superintendant egyptských divadel Paul Daneth musel intervenovat u Verdiho, aby \"Aidu\" mezitím nezadal jinému divadlu, a skladatel se rozhodl netrvat striktně na smluvních podmínkách. Dal souhlas s odložením premiéry, která se nakonec konala 24. prosince 1871.\n\n\"Aida\" je některými hudebními znalci považována za vyvrcholení Verdiho celoživotního operního díla. První představitelkou titulní role měla být česká sopranistka Teresa Stolzová. Kvůli prusko-francouzské válce nakonec ani ona ani Verdi do Egypta neodcestovali. Světovou premiéru v Káhiře dirigoval Giovanni Bottesini a Aidu zpívala Antonietta Anastasi-Pozzoni. Stolzová zpívala roli Aidy až při evropské premiéře 8. února 1872 v divadle La Scala v Miláně. Teresa Stolzová pak podepsala smlouvu na třicet představení v Káhirské opeře v sezóně 1873–1874 za astronomický honorář 150 000 francouzských franků. Mimo to se jí dostalo poct od samotného chediva Isma'ila Paši.\n\nAida je dramatická opera o čtyřech dějstvích. Její děj se odehrává ve starém Egyptě v Memfidě a v Thébách.\n\nV paláci egyptského faraona se rozhoduje o určení vojevůdce pro tažení do Etiopie. Mezi kandidáty je i Radames, který by pomocí úspěchu ve válce rád dosáhl svého svazku s otrokyní Aidou, Etiopankou. Na tuto vzájemnou lásku Aidy a Radamese žárlí faraonova dcera Amneris, která je do Radamese také zamilovaná.\n\nRadames se nakonec opravdu stává vojevůdcem pro toto tažení a je tomuto úkolu zasvěcen. Aida je z toho ale vnitřně rozpolcena, neboť její milý má vést vojsko proti její vlastní zemi.\n\nAmneris se snaží vylákat z Aidy tajemství její lásky k Radamesovi, předstírá proto před Aidou, že Radames padl. Aida se však přizná teprve ve chvíli, kdy Amneris odhalí svou lež a oznámí jí naopak, že Radames žije a je na cestě do vlasti.\n\nMezi zajatci poznává Aida svého otce Amonasra - nikdo z Egypťanů ale netuší, že se jedná o krále Etiopie. Aida žádá Radamese o propuštění zajatců a ten o to prosí faraona. Ten však rozhodne, že Aida i její otec mají být dále drženi jako rukojmí, ostatní zajatce propouští. Všichni oslavují Radamese jakožto dobrého vojevůdce. Faraon nabízí Radamesovi za vítězství ruku Amneris a následnictví trůnu. Radames nemůže tuto nabídku odmítnout, i když je tím zdrcena Aida i on sám. Radames doufá, že po další vítězné válce přesvědčí faraona, že nemusí pojmout za ženu Amneris, ale její otrokyni Aidu.\n\nAida čeká za večerního ticha na břehu Nilu na Radamese a vzpomíná na svou krásnou ztracenou vlast. Přichází za ní její otec a snaží se ji přesvědčit, aby vyzvěděla od Radamese vojenská tajemství, aby tak on, její otec a král Etiopie, mohl snadno porazit egyptská vojska. Aida tuto žádost odmítá. I když by se ráda vrátila do své vlasti, nechce Radamese podvést. Otec ji k této zradě donutí tím, že ji prokleje a řekne, že už není jeho dcera. Aby Aida otcovo prokletí překonala, obrátí se na Radamese s otázkou, kterou jí otec poručil. Zároveň Radamesovi nabízí společný útěk do Etiopie. Radames souhlasí s útěkem a přitom jí prozradí rozmístění egyptských vojsk. V tom vystupuje z úkrytu Amonasro, Aidin otec, a prohlašuje, že je etiopským králem. Radames chápe, že se dopustil zrady Egypta, umožňuje sice útěk Aidy a Amonasra, ale sám se přiznává ke zradě a vydává se do rukou faraona. Svědkem jeho zrady byla také Amneris, která se v chrámě chystala na svatbu.\n\nAmneris stále miluje Radamese, a tak mu nabízí, že když se zřekne Aidy a vezme si místo ní ji samotnou, zachrání ho před smrtí. To však Radames odmítá. Je pak postaven před faraonův soud a za svou zradu odsouzen k pohřbení zaživa. Amneris prosí, aby byl ušetřen, tvrdí, že je nevinen, ale je již pozdě.\n\nProměna: Radames je zazděn do podzemní hrobky, vzpomíná na Aidu a doufá, že klidně žije daleko odtud. Najednou se však objeví Aida, která se v hrobce již dříve ukryla, neboť tušila, co asi Radamese čeká a chtěla s ním sdílet jeho osud. Aida a Radames umírají a nad jejich hrobkou lká Amneris, nešťastná žena, která sama milovaného Radamese označila za zrádce a vydala jej do rukou faraonových.\n\nFotografie z archivu Istituzione Casa della Musica di Parma.\n\n\n\n"}
{"id": "138272", "url": "https://cs.wikipedia.org/wiki?curid=138272", "title": "Česnekovité", "text": "Česnekovité\n\nČesnekovité (\"Alliaceae\" Agardh) je bývalá čeleď jednoděložných, podle systému APG II řazená do řádu chřestotvaré (\"Asparagales\"). Starší taxonomické systémy tuto čeleď řadily někdy do jiných řádů, např. \"Liliales\", \"Amaryllidales\", nebo čeleď česnekovité neuznávaly a její zástupce řadily do čeledi liliovité v širším pojetí (\"Liliaceae\" s.l.). Rod kalokvět (\"Agapanthus\"), který starší taxonomické systémy často řadí do čeledi česnekovité, systém APG II řadí do samostatné čeledi \"Agapanthaceae\". Aktuálně podle systému APG III není čeleď uznávána a zástupci jsou v rámci podčeledi \"Allioideae\" včleněni pod amarylkovité (\"Amaryllidaceae\").\n\nJedná se zpravidla o vytrvalé pozemní byliny, převážně s cibulemi, jen vzácně s oddenky nebo hlízami. Jsou to rostliny jednodomé s oboupohlavními květy. Listy jsou nahloučeny na bázi, nebo nikoliv, jsou jednoduché, přisedlé nebo vzácně řapíkaté (např. česnek medvědí – \"Allium ursinum\"), střídavé, uspořádané nejčastěji dvouřadě nebo spirálně, jsou ploché, žlábkovité, či oblé nebo hranaté, s listovými pochvami. Mají charakteristické aroma, které způsobují těkavé látky na bázi sulfidů, vzácněji aromatické látky chybí. Čepele listů jsou celokrajné, čárkovité až kopinaté, vzácněji až vejčité, žilnatina je souběžná. Květy jsou oboupohlavní, jsou v květenstvích, zpravidla ve zdánlivých okolících, ve skutečnosti se jedná o vrcholičnaté květenství zvané šroubel, který je okolíkovitě stažený. Pod květenstvím jsou často 2 (vzácněji 1) listeny ve tvaru toulce, někdy jsou listeny navzájem srostlé. Někdy jsou v květenství přítomny pacibulky, které slouží k vegetativnímu rozmnožování. Květy jsou pravidelné nebo trochu nepravidelné. Okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou volné nebo srostlé a pak vytvářejí korunní trubku, jsou různých barev. Tyčinek je 6, ve 2 přeslenech, zpravidla 3+3, jsou srostlé s korunní trubkou či s bázemi okvětních lístků, volné navzájem či na bázi navzájem srostlé. Gyneceum je složeno ze 3 plodolistů, je synkarpní, čnělka je 1, semeník je svrchní. Plod je suchý, pukavý, převážně tobolka.\n\nJe známo asi 30 rodů a asi 600 druhů, které jsou rozšířeny po celém světě, jen málo v Austrálii. V ČR rostou pouze zástupci jediného rodu, česnek (\"Allium\"). Původních je asi 12 druhů. Další jsou pěstované jako zelenina či okrasné rostliny a zplaňující. Do rodu \"Allium\" ze zeleniny patří: pažitka pobřežní (\"Allium schoenoprassum\"), cibule kuchyňská (\"Allium ceppa\"), česnek kuchyňský (\"Allium sativum\") a pór zahradní (\"Allium porrum\"). V léčitelství je využíván v lese divoce rostoucí česnek medvědí, pro jehož listy má využití i česká kuchyně.\n\n\"Allium\", \"Ancrumia\", \"Androstephium\", \"Behria\", \"Bessera\", \"Bloomeria\", \"Brodiaea\", \"Dandya\", \"Dichellostemma\", \"Diphalangium\", \"Erinna\", \"Garaventia\", \"Gethyum\", \"Gilliesia\", \"Ipheion\", \"Leucocoryne\", \"Miersia\", \"Milla\", \"Milula\", \"Nectaroscordum\", \"Nothoscordum\", \"Milla\", \"Muilla\", \"Pabellonia\", \"Petronymphe\", \"Schickendantziella\", \"Solaria\", \"Speea\", \"Trichlora\", \"Tristagma\", \"Triteleia\", \"Triteleiopsis\", \"Tulbaghia\", \"Zoellnerallium\"\n\n\n"}
{"id": "138275", "url": "https://cs.wikipedia.org/wiki?curid=138275", "title": "Sedlák kavalír", "text": "Sedlák kavalír\n\nSedlák kavalír (v originále ) je opera Pietra Mascagniho z roku 1890. Autory libreta jsou Giovanni Targioni-Tozzetti a Guido Menasci.\n\nTato jednoaktovka uvedená poprvé 17. května 1890 v Římě je považována za základní dílo celého směru italské opery nazývaného verismus. Mnohá hudební čísla si získala velkou popularitu, pro kterou je \"Cavalleria\" dodnes pravidelně uváděna po celém světě. Tradičně se uvádí společně s jednoaktovkou Komedianti Ruggiera Leoncavalla.\n\n\n\"Cavalleria rusticana\" je jednoaktová opera z prostředí sicilského venkova.\n\nTuriddu je mladý muž, který se před odchodem na vojnu zasnoubil s Lolou. Ta na něj ale nepočkala a když se vrátil domů, zjistil, že se vdala za sedláka Alfia. Turiddu se tedy zasnoubil se Santuzzou, se kterou navíc již čeká dítě.\n\nLola se ale někdejšího milence nechce vzdát a svádí ho, Turiddu nemůže jejímu kouzlu odolat. Santuzza hledá pomoc u Turiddovy matky a společně se obě ženy marně snaží Turidda od Loly odvrátit. Když se Santuzze vysměje i sama Lola, odchází Santuzza za Alfiem a sděluje mu, že je mu jeho žena nevěrná.\n\nAlfio vyzývá Turidda na souboj, aby ubránil svou čest, a v tomto souboji ho také zabíjí.\n\n"}
{"id": "138278", "url": "https://cs.wikipedia.org/wiki?curid=138278", "title": "Komedianti", "text": "Komedianti\n\nKomedianti ( I Pagliacci) je název opery Ruggiera Leoncavalla z roku 1892. Autorem libreta je sám skladatel, námětem se mu stala příhoda, kterou viděl na vlastní oči - odtud také přesné datování děje opery. Opera obsahuje slavou árii Cania\"Vesti la giubba\" (též Recitar..., nebo \"Ridi pagliaccio!\" / \"Směj se, paňáco!\").\n\nTato opera patří k uměleckému směru nazývanému verismus. Je dodnes celosvětově populární především díky zpěvnosti a jednoduchosti jednotlivých hudebních čísel. Tradičně se uvádí společně s jednoaktovou operou Pietra Mascagniho \"Sedlák kavalír\".\n\n\nKomedianti je dramatická opera o dvou dějstvích. Její děj se odehrává na venkově v Kalábrii 15. srpna 1865 .\nDo vesnice přijíždí vůz potulných komediantů. Zatímco se vesničani těší na představení, uvnitř kolektivu herců to vře. Principál Canio chorobně žárlí na svou mladou ženu Neddu, takže nedovolí ostatním hercům, aby se k ní byť jen přiblížili. Jeden z nich - Tonio - navíc Neddu opravdu nešťastně miluje, ta jej ale od sebe odhání bičem, čímž ho smrtelně urazí.\n\nTonio zjistí, že Nedda má milence - vesničana Silvia, s nímž plánuje útěk. Tonio přivádí na jejich schůzku Cania, který se na Neddu vrhá s nožem. Ostatní herci jej ale zadrží - je čas se převléknout do kostýmů a zahájit představení.\n\nDo komedie, kterou herci hrají, se ale postupně čím dál tím více mísí jejich konflikty z reálného života - Canio jako Paňáca vytýká Neddě jako Kolombíně, že je mu nevěrná, když ji přitom pozvedl z bahna a zachránil před smrtí hladem, což nemá s dějem hry (až na tu nevěru) nic společného. Diváci postupně vycítí, že to, co se děje na pódiu, již není hra, ale skutečnost. Nakonec se Canio neudrží a probodne Neddu nožem. Z obecenstva jí přiskočí na pomoc Silvio, ve kterém Canio poznává Neddina milence a probodává ho také.\n\n\n"}
{"id": "138280", "url": "https://cs.wikipedia.org/wiki?curid=138280", "title": "Atari 2600", "text": "Atari 2600\n\nAtari 2600 byla herní konzole vyráběná mezi roky 1977 až 1991 firmou Atari. Byla to jedna z prvních herních konzolí používající výměnné moduly s hrami tzv. Cartridge, do té doby byly konzole většinou jednoúčelové a měly zabudovanou jednu nebo více her bez možnosti výměny. Hra Space Invaders z roku 1980 jako první překonala milion prodaných kopií, úspěch vedl k vytvoření dalších vývojářů her třetích stran, jako například Activision.\n\nKonzole se prodávala do roku 1982 pod původním názvem Atari VCS (\"Video Computer System\"). Víceméně jenom s kosmetickými úpravami na trhu vydržela až do počátku devadesátých let 20. století. Prodalo se jí přes 30 milionů kusů a je to nejprodávanější herní systém druhé generace.\n\nJejí hardware je poměrně jednoduchý. Jako CPU používá procesor od firmy MOS Technology MOS6507 1.19 Mhz, což je ořezaná verze slavného MOS6502. Disponuje 128 byty RAM paměti, která je integrovaná v čipu RIOT (MOS6532). O grafiku a zvuk se stará čip TIA.\n\nHrací rozlišení bylo 40x192 pixelů. Pro dosažení šířky 40 pixelů používá registr 20 pixelů, který je zrcadlený nebo kopírovaný, zleva doprava. Maximální rozlišení 160x192 pixelů se dá dosáhnout pomocí programovacích triků.\n\nJako ovladače se používají 8 směrové digitální joysticky s jedním tlačítkem. K dispozici byl také ovladač s otočným kolečkem a jedním tlačítkem, tzv. paddle nebo driving ovladač (paddle se mohl otáčet jen do určité meze, kdežto driving donekonečna). Ovladač se dvanácti čísly byl určený pro speciální hry.\n\nKonzole se vyráběla zvlášť ve verzi NTSC, PAL a SECAM. Hry z jednotlivých regionů nejsou kompatibilní; pokud se používají v konzoli z jiného regionu, špatně zobrazují barvy. Ve formátu NTSC byla k dispozici paleta 128 barev, v PAL bylo k dispozici 104 barev a paleta SECAM zobrazovala jen 8 barev.\n\nPočáteční výroba Atari VCS byla prováděna v Sunnyvale se šesti tlačítky na předním panelu. Výroba byla v roce 1979 přesunuta do Hongkongu, kde byla vyráběna již s o něco tenčím plastovým obalem. Od roku 1980 na přední straně zůstaly jen čtyři tlačítka a spínače obtížnosti byly přesunuty do zadní části konzoly. V roce 1982 Atari přejmenovalo konzolu na Atari 2600, jméno bylo poprvé použité na verzi bez barvy dřeva, což jí dávalo celo-černý vzhled, verzi se přezdívalo „Vader“.\n\nVerze „Atari 2800“ z roku 1983 byla určená jen pro Japonsko. Design byl změněný na klínovitý tvar s nevyčnívajícími spínači a přítomny byly čtyři porty ovladačů namísto dvou. Pro konzolu bylo vydáno kolem 30 speciálně vytvořených her. V roce 1983 v USA vydala tuto konzolu firma Sears pod jménem „Sears Video Arcade II“.\n\nModel z roku 1986, označovaný jako „2600 Jr.“, má menší a modernizovaný vzhled blíže k Atari 7800. Pozdější verze měly místo joysticku v balení gamepad, který se dodával k Atari 7800. Systém byl prezentován jako levný herní systém s možností spustit velkou sbírku klasických her.\n\nDevět her doprovázelo start Atari 2600. Cartridge (karty) s hrami obsahovaly většinou ROM paměť o obsahu 2 nebo 4 KB. Pozdější hry byly 8 až 16 KB velké. Největší prodeje měly hry Pac-Man, Pitfall!, Asteroids, Missile Command, Space Invaders, Frogger, Demon Attack, , Ms. Pac-Man, Dig Dug, River Raid, Mario Bros a Donkey Kong.\n\nPro Atari 2600 vzniklo 526 her, z toho 136 přímo od společnosti Atari. Přes dalších sedmdesát jich od roku 1999 vzniklo podomácku vyrobených. Cartridge nebyly v té době kódovány a tak kromě Atari mohl hry vyrábět v podstatě kdokoli. Nejznámějším takovým výrobcem je firma Activision. Kromě her pro konzoli existuje i interpret BASICu.\n\nKonzole Atari 2600 je emulována na Windows emulátorem Stella. Umožňuje barevné i černobílé zobrazování a emulaci jitteru (odchylky signálu) obvodu TIA.\n\n\n"}
{"id": "138289", "url": "https://cs.wikipedia.org/wiki?curid=138289", "title": "Kunžvart", "text": "Kunžvart\n\nKunžvart je zřícenina hradu na Šumavě, v katastrálním území Horní Světlé Hory v okrese Prachatice. Nachází se na stejnojmenném vrcholu, na žulovém výchozu východní rozsochy hory Strážný (1115 m), vzdálené 700 m západně. Kunžvart patří svou nadmořskou výškou 1033 m k nejvýše položeným hradům v České republice. Stojí 1,5 km severozápadně od městysu Strážný, kde je hraniční přechod do Německa. Jeho zbytky jsou chráněny jako kulturní památka České republiky.\n\nK založení tohoto strážního hrádku chybí starší historické zprávy. Vznikl pravděpodobně na počátku 14. století z podnětu Jana Lucemburského v souvislosti s jeho péčí o nové zajištění západních hranic státu, ale dřívější využití lokality dokládají archeologické nálezy ze 13. století. Nalezené zbytky keramiky jsou uloženy v expozituře Archeologického ústavu AV ČR v Plzni.\n\nPoprvé se připomíná v listině z roku 1359 jako \"„castrum Kungenslen“,\" když byl Karlem IV. společně s vimperským panstvím potvrzen Peškovi z Janovic a synům jeho bratra Herbarta. Význam hradu se zvýšil v období, kdy král Václav IV. dovolil vimperským pánům obnovit pobočku Zlaté stezky do Vimperka a umožnil na ní vybírat clo. Na hradě sídlil purkrabí a jeho menší družina. Podle zprávy z roku 1547 se zde již nebydlelo a v roce 1578 zde vyhořely dvě staré světnice. Hrad se tak od poloviny 16. století postupně změnil ve zříceninu.\n\nPřístupová cesta ke hradu vedla od západu, kde byl hrad chráněn skalní rozsedlinou upravenou na příkop. Obvodové opevnění bylo dřevěné. Jedinou kamennou stavbou byla dochovaná čtverhranná věž (donjon) s plochými stropy a se zaobleným západním nárožím. Nad pravidelným – téměř čtvercovým půdorysem o straně 10,55 × 10,65 m se zvedala tři zděná podlaží a nelze vyloučit další dřevěnou nebo hrázděnou nástavbu. Zdi věže mají tloušťku 240 cm, v jihovýchodní stěně jsou dochována tři střílnová okénka (dvě v přízemí, jedno v prvním podlaží) a čtvrté je v severovýchodní stěně nad vstupem do hradu. Ze tří rozměrných čtvercových oken ve druhém podlaží jsou dvě již zřícena. Do přízemí se vstupovalo průchodem opatřeným na obou koncích portály, z nichž vnější bylo možné zajistit mohutnou závorou. První dvě podlaží plnila provozní funkci a obytné prostory se nacházely až ve druhém patře. Kromě věže se dochovaly jen dvě kapsy vysekané ve skále.\n\nVýchodně od hradu se nachází mohutná žulová skalní hradba se skalní bránou.\n\nZ obce Strážný vede ke zbytkům hradu žlutě značená turistická trasa. Převýšení je dvě stě metrů. Nejbližší zastávka vlaku je v osm kilometrů vzdálené Lenoře.\n\n\n\n"}
{"id": "138292", "url": "https://cs.wikipedia.org/wiki?curid=138292", "title": "Othello", "text": "Othello\n\nJméno Othello se vyskytuje v následujících významech:\n"}
{"id": "138293", "url": "https://cs.wikipedia.org/wiki?curid=138293", "title": "Manon Lescaut (Puccini)", "text": "Manon Lescaut (Puccini)\n\nManon Lescaut je název opery Giacoma Pucciniho z roku 1893. Autory libreta jsou Luigi Illica a Domenico Oliva na motivy novely Abbé Prévosta.\n\n\nManon Lescaut je opera o čtyřech dějstvích. Její děj se odehrává v druhé polovině 18. století ve Francii.\n\nDívka Manon se seznamuje s mladým rytířem Des Grieux. Rozhodne se utéct s rytířem z rodného Amiens do Paříže, protože by ji jinak čekal pobyt v klášteře.\n\nManon rytíře opustí, když mu dojdou peníze a žije rozmařilý život s bohatým pokladníkem Gérontem. Když se ale objeví znovu Des Grieux, neodolá mu. Jsou přistiženi Gérontem, který přivolává stráž a nechává Manon zatknout za krádež šperků, které jí předtím daroval.\n\nBěhem nalodění odsouzenkyň na loď, na které mají být deportovány do Ameriky se Des Grieux marně snaží přesvědčit kapitána lodi, aby Manon propustil. Nakonec je mu pouze povoleno, že může Manon doprovázet do vyhnanství.\n\nPo přistání v Americe se milencům podaří uniknout z vězení. Manon ale dlouhé strádání deportace, vězení a útěku nevydrží a umírá vyčerpáním.\n\n"}
{"id": "138294", "url": "https://cs.wikipedia.org/wiki?curid=138294", "title": "Manon Lescaut", "text": "Manon Lescaut\n\nManon Lescaut může být:\n\n"}
{"id": "138295", "url": "https://cs.wikipedia.org/wiki?curid=138295", "title": "Kuna skalní", "text": "Kuna skalní\n\nKuna skalní (\"Martes foina\"), v minulosti někdy nazývaná též kuna domácí, je šelma z čeledi lasicovití. Vyskytuje se v Evropě a v Asii, zavlečena byla do USA. Řadí se mezi nejběžnější evropské šelmy, často žije i v těsné blízkosti lidí. Je to samotářský (kromě samic s mláďaty) a teritoriální tvor. Živí se rozličnými menšími živočichy a jídelníček si ve velké míře doplňuje rostlinnou stravou.\n\nMá dlouhé štíhlé tělo s hnědou (či šedohnědou) srstí, našedle zbarvenou hlavou a bílou (občas krémovou) náprsenkou, která většinou dosahuje až k předním tlapkám. V některých oblastech, především na Krétě a ve Střední Asii, mají populace kun náprsenku malou nebo úplně chybějící. Srst je relativně hrubá s řídkými pesíky. Polštářky na tlapkách nemá pokryté srstí. Délka těla je 37–54 cm, ocas měří až 21 až 31 cm. Lebka je 71 až 84 mm dlouhá. Kuna váží 0,9 až 2,3 kg. Hlavními smysly jsou zrak a čich.\n\nHlavním rozlišovacím znakem od podobně vypadající kuny lesní je náprsenka, kterou má kuna lesní žlutou a většinou menší. Další odlišností je barva nosu - kuna skalní ho má masově růžový či světle hnědý, kuna lesní černý či šedočerný. Při stejné velikosti je kuna skalní o něco těžší než kuna lesní. Hlava kuny skalní je více prodloužená, uši kratší s kulatějšími konci, srst hrubší a poněkud řidší. Samec kuny skalní má větší penis než samec kuny lesní. Další rozdíl spočívá ve způsobu pohybu - kuna skalní se většinou plíží, kuna lesní poskakuje. Ačkoliv oba druhy vypadají velmi podobně, jedná se o jasně separované taxony, které si nejsou geneticky nijak zvlášť blízké. Nekříží se mezi sebou (na rozdíl od sobola a kuny lesní). Proběhly sice lidmi připravené pokusy o hybridizaci, ale i když po mnoha neúspěších došlo jednou k narození mláďat, tak ta brzy uhynula.\n\nKuna skalní se vyskytuje v Evropě (téměř celé kromě Skandinávie a Britských ostrovů) a v Asii (především ve střední a západní, ale i v malých částech jižní a východní). Zavlečena byla do USA (Wisconsin). V Česku žije téměř na celém území.\n\nKuna skalní preferuje otevřenější habitat než jiné druhy rodu \"Martes\". Vyskytuje se až do nadmořské výšky 4200 metrů. Nejčastěji žije v opadavých lesích, převážně při jejich okrajích. Má ráda lesy se staršími vzrostlými stromy, především duby. Ve Středomoří je obyvatelkou křovinatých kamenitých biotopů - makchií. Oblíbeným stanovištěm jsou zarostlá i otevřená skalnatá prostranství, kamenité výchozy a lidmi vytvořené „obnažené“ prostředí, jako jsou lomy. V horách osídluje kalamitní holiny, žije i na rašeliništích. Souvislým jehličnatým lesním plochám se spíše vyhýbá (další rozdíl oproti kuně lesní). Žije často v zemědělské krajině a v blízkosti lidských staveb či přímo v nich, a to i v centrech velkých měst. V urbanizovaných oblastech obývá půdy, opuštěné budovy, šachty, sklepy, skladiště, stáje, nádraží a podobné objekty. Známa je také návštěvami chat a chalup, kde rozkousává izolace, zanechává trus i zbytky potravy, lidem mohou vadit také hlučné aktivity kun v období páření. Mnohdy vniká i do zaparkovaných automobilů, kde může způsobit technické poruchy přehryzáním kabelů a hadiček. Pro úspěšné rozšíření kun v městském prostředí zřejmě hovoří několik faktorů - nepřítomnost přirozených predátorů, široká nabídka potravy a silná diverzita prostoru. Není přizpůsobená životu na dlouhodobé sněhové pokrývce, na rozdíl od sobola a kuny lesní.\n\nKuna skalní konzumuje ve srovnání s ostatními druhy rodu \"Martes\" nejvyšší podíl rostlinné stravy. Z živočichů převládají v potravě hlodavci (hraboši, myši, krysy, v městském prostředí zvláště potkani) a další malí savci (například králíci, hmyzožravci), nicméně koncem léta, na podzim a zčásti i v zimě tvoří velkou část jídelníčku ovoce, ořechy a semínka (může jít až o 95 % celkového objemu potravy). V poměrně velké míře požírá hmyz (vyhrabává hnízda čmeláků a vos), dále pak plazy, obojživelníky a vejce. Důležitou složku její potravy tvoří i ptáci (především pěvci a hrabaví, v městském prostředí často holubi). Kuna systematicky plení ptačí hnízda, kde si počíhá i na dospělé jedince. Nepohrdne ani mršinami. Patří mezi obávané návštěvníky kurníků (a králíkáren), kde často zakousne všechny slepice (králíky), aniž by je sežrala či vysála krev. Někdy se stane, že kuna znavená zabíjením velkého počtu slepic, usne přímo v kurníku mezi mrtvou drůbeží. Kuny žijící v blízkosti lidí se přiživují na různých odpadcích, krmítkách a jídle určeném domácím zvířatům.\n\nJe to obratná a mrštná šelma, jež je aktivní především v noci a za soumraku. Ze sociálního hlediska je samotářská (kromě období páření a samic s mláďaty) a teritoriální. Velikost teritoria se pohybuje od 9,5 po 880 hektarů (samci mají větší území než samice). V městské zástavbě jsou domovská území obvykle výrazně menší než v přírodě či zemědělské krajině a je zde také výrazně vyšší populační hustota Kuna si nebuduje doupata a ani neobývá jinými zvířaty vytvořená. Ve volné přírodě žije ve skalních puklinách, mezerách mezi kameny a v dutinách stromů. Dokáže dobře šplhat po stromech (ale na tak dobře jako kuna lesní), nicméně jde o zvíře převážně zemní, kde i nejčastěji loví.\n\nK páření dochází v červenci a srpnu. Samice kun skalních prodělávají tzv. provokovanou (indukovanou) ovulaci, kdy se vajíčko uvolňuje z vaječníku až na základě stimulů vyvolaných kopulací. Samci mají velkou pyjovou kost a povrchové struktury na pyji, jež drážděním samičí vulvy ovulaci spustí. Kopulace bývá značně hlasitá a dochází k ní především v noci. Mláďata se rodí asi za osm až devět měsíců po páření (v březosti je období latence neboli odložené nidace), tedy nejčastěji v březnu a dubnu. Samice vrhne jedno až osm (obvykle 3 až 5) slepých mláďat. Ta otevírají oči po 30 až 36 dnech. Samice mláďata kojí 40 až 45 dnů. Po třech měsících se osamostatňují, až do konce léta či do podzimu však zůstávají s matkou. Pohlavně dospívají ve věku 15 až 27 měsíců. V průměru se kuny skalní ve volné přírodě dožívají 3, maximálně 10 až 12 a v zajetí až 18 let.\n\nMezi predátory kuny skalní patří jakékoliv větší šelmy, například lišky, vlci, rysové a, což je zajímavé, i kuna lesní. Dále může padnout za oběť větším dravým ptákům. Mláďata jsou predací výrazně ohroženější než dospělí jedinci. Antipredační strategie jsou kryptické chování, útěk do skrýše a agresivní obrana. Konkurenty kuny sklaní jsou jakékoliv malé a středně velké šelmy, například kuny lesní, kočky nebo tchoři.\n\nVětšina kun má v sobě parazitické červy, především tasemnice a hlístice.\n\nKuna skalní je mnohde považována za škůdce a může být kvůli tomu i hubena. Z nemocí je někdy ohrožována vzteklinou. Hlavní příčinou úmrtnosti v městském prostředí jsou střety s dopravními prostředky. Na některých místech ji lidé loví kvůli kožešině (Indie, Rusko), ačkoliv ta není považována za tak kvalitní jako sobolí či kuny lesní. Nicméně nejsou známy žádné hrozby, které by měly výrazný negativní dopad na populaci této šelmy, a IUCN ji tak vyhodnocuje jako taxon málo dotčený.\n\nKuna skalní není v České republice předmětem zvláštní ochrany. Lovena smí být od 1. listopadu do posledního února, po zbytek roku je hájená. Pouze v oblastech chovu tetřeva, tetřívka, jeřábka a koroptve se smí lovit po celý rok.\n\n"}
{"id": "138297", "url": "https://cs.wikipedia.org/wiki?curid=138297", "title": "Bohéma (Puccini)", "text": "Bohéma (Puccini)\n\nBohéma (v originále \"La bohème\") je název opery italského hudebního skladatele Giacoma Pucciniho z roku 1896. Autory libreta byli Luigi Illica a Giuseppe Giacosa. Jedná se o dílo, které je součástí standardního repertoáru operních scén na celém světě. Řadí se tak k ostatním skladatelovým operám, jako jsou např. \"Madam Butterfly\" a \"Tosca\".\n\n\nBohéma je opera o čtyřech dějstvích. Její děj se odehrává kolem roku 1830 v Paříži.\n\nV malém podkrovním pokojíku na předměstí Paříže hladovějí dva mladí umělci - básník Rudolf a malíř Marcel, toho času naprosto bez peněz. Přicházejí jejich přátelé, filozof Collin a skladatel Schaunard, z nichž druhému se podařilo sehnat nějaké peníze, a tak zve ostatní na večeři. Domácí Rudolfa a Marcela, který si přišel pro dlužné nájemné, je přáteli z bytu s posměchem vypoklonkován.\n\nVšichni jsou již na odchodu, jen Rudolf zůstává pozadu. Náhle přichází mladá sousedka, švadlenka Mimì, aby si půjčila zápalky. Rudolf se do ní na první pohled zamiluje. Poté, co se oba navzájem představí, pozve básník Mimì, aby s ním strávila večer.\n\nDo kavárny, kde všech pět mladých lidí hoduje, přichází Musette – koketní Marcelova milá – s bohatým Alcindorem, kterého bezostyšně využívá. Na ulici skotačí děti. Musette si nechá od Alcindora zaplatit nejen nové boty, ale i bohatou večeři a šampaňské svých přátel, a nakonec mu s nimi zmizí.\n\nRudolf žije nějaký čas s Mimì, ale ta těžce onemocní. Rudolf jí opouští, protože podle jeho názoru je to jediný způsob, jak Mimì přimět, aby si našla lepší život po boku někoho bohatšího, kdežto s ním by ji čekalo pouze živoření. Ve vášnivém duetu se Mimì tomuto Rudolfovu rozhodnutí podvoluje.\n\nMusette i Mimì skutečně žijí z peněz bohatších mužů, ale stále obě touží po svých mladých, ale chudých milencích. Těžce nemocná Mimì nakonec přichází za svou láskou Rudolfem do skromného bytu, ve kterém se básník nachází se svými přáteli. Ti se zoufale snaží ubohé Mimì pomoci. Musette jí dokonce koupí teplý rukávník. Přes veškerou snahu přátel Mimì umírá.\n\n"}
{"id": "138299", "url": "https://cs.wikipedia.org/wiki?curid=138299", "title": "Bohéma", "text": "Bohéma\n\nBohéma může být\n\n"}
{"id": "138307", "url": "https://cs.wikipedia.org/wiki?curid=138307", "title": "Oswald Demuth", "text": "Oswald Demuth\n\nOswald Demuth (také Osvald Demuth, 12. září 1936 — 15. září 1988 Praha) byl český matematik, specializující se na teorii vyčíslitelnosti a intuicionistickou logiku, významný je především jeho výzkum rekurzivních funkcí.\n\nPřes těžké znetvořující zdravotní postižení se stal ve svém oboru mezinárodně uznávaným odborníkem. Vycházel z ruské školy konstruktivní matematiky. Je autorem řady článků, publikujících jeho výsledky z oboru rekurzivní analýzy. Působil též téměř až do smrti jako pedagog na MFF UK.\n\n"}
{"id": "138314", "url": "https://cs.wikipedia.org/wiki?curid=138314", "title": "Oxford", "text": "Oxford\n\nOxford je město a nemetropolitní distrikt v hrabství Oxfordshire s počtem obyvatel 149 800 (2005). Nachází se zde nejstarší univerzita v zemích používajících angličtinu – University of Oxford. Oxford je označován jako \"město snové nálady\" – termín použitý Matthewem Arnoldem s odkazem na harmonickou architekturu univerzitních budov. Městem protéká řeka Temže, která je v úseku asi 15 km známa jako \"Isis\".\n\nOxford byl osídlen Sasy a byl znám jako \"Oxenaforda\" V 8. století zde byl založen klášter svaté Frideswidy a první zmínka o něm se objevila v Anglosaské kronice u roku 912. V 10. století se Oxford stal důležitým vojenským hraničním městem mezi Mercií a Wessexem a byl několikrát napaden Dány. Svatá Frideswida je patronem města i univerzity.\n\nVýznam Oxfordu se projevil i tím, že od Jindřicha II. obdržel privilegia, která obyvatelům města zajišťovala stejná práva jako měli obyvatelé hlavního města. V té době zde bylo vybudováno mnoho církevních staveb. Bylo založeno Rewleyské opatství Cisterciánského řádu a kláštery řádů Dominikánů, Františkánů Karmelitek a jiných. V 13. století probíhalo v Oxfordu často i jednání parlamentu. V tomto období ale také začalo vzrůstat napětí mezi městem a univerzitou, které skončilo porobením města a snížením jeho občanského významu.\n\nPrvní zmínka o univerzitě pochází z 12. století. Nejstaršími fakultami byly University College (1249), Balliol (1263) a Merton (1264). Tyto fakulty byly založeny v době kdy se v Evropě začaly překládat díla řeckých filozofů. Tato díla měnila evropskou ideologii, podporovala vědecké výzkumy a pokrok v umění, a měnila názor společnosti na samu sebe. Vznik těchto fakult byl podporován církví aby došlo ke smíru mezi řeckou filozofií a křesťanskou teologií.\n\nChrist Church Cathedral je unikátní v tom, že byla založena jako univerzitní kaple i katedrála zároveň. Původně se jednalo o chrám svaté Frideswidy, který byl, krátce před tím než se stal roku 1546 katedrálou oxfordské diecéze, rozšířen a začleněn do struktury Cardinal's College. Vztahy mezi občany města a univerzitní komunitou nebyly nikdy příliš vřelé a jednoduché o čemž svědčí i to, že roku 1355 bylo na \"St Scholastica Day\" zabito několik studentů.\n\nV době Anglické občanské války roku 1642 v Oxfordu sídlil dvůr Karla I., poté co byl král vyhnán z Londýna, a to i přesto, že parlamentaristé měli ve městě silnou podporu. Město se vzdalo parlamentaristům roku 1642. V době Velkého moru se do města přestěhoval dvůr Karla II..\nRoku 1790 byl Oxford spojen Oxfordským kanálem s Coventry. Roku 1796 vybudovala společnost vlastnící tento kanál spojení s řekou Temží a tato spojnice byla pojmenována Isi Lock. V období okolo roku 1840 společnosti Great Western Railway a London and North Western Railway spojily Oxford s Londýnem.\n\nStavitelem Oxfordské radnice byl Henry T. Hare. Její základní kámen byl položen 6. července 1893 a otevřena byla Eduardem VII. 12. května 1897. Stojí na místě kde bylo sídlo místní správy již od roku 1292.\n\nOd počátku 20. století Oxford zaznamenal výrazný rozvoj, jehož hnacím motorem byl tiskařský a nakladatelský průmysl. Ve 20. letech 20. století došlo založením Morris Motor Company k významné změně struktury ekonomiky města. V továrně v Cowley na jihovýchodním okraji města, kde se hromadně vyráběly automobily, bylo zaměstnáno velké množství obyvatel města a jeho okolí. V 70. letech 20. století zde bylo zaměstnáno asi 20 000 pracovníků i když v 80. letech došlo ke znatelnému poklesu výroby. Oxford tak má dvě tváře – na západ od Magdalen Bridge je univerzitní část a na východ je automobilová část.\n\nVliv přistěhovalců hledajících práci v automobilových závodech, nedávná vlna imigrace z jihovýchodní Asie a rozsáhlá studentská komunita vytváří z Oxfordu kosmopolitní město. To se projevuje především v oblasti \"Headingtonu\" a \"Cowley Road\" s mnoha bary, kavárnami, restauracemi, kluby, exotickými obchody a rychlým občerstvením. Oxford s 19,3% obyvatel narozených mimo Velkou Británii paří mezi města s nejvíce různorodou populaci, o čemž svědčí i to, že podle sčítání obyvatel z roku 2001 23,2% obyvatel tvoří etnické menšiny a 12,9% obyvatel nejsou běloši.\n\nEtnický původ (sčítání v roce 2011):\n\nNáboženství (sčítání v roce 2011):\n\nOd roku 2002 se konají volby do rady města každý sudý rok a délka mandátu jednotlivých radních trvá 4 roky. Každý volební obvod je zastoupen dvěma radními, takže v každých volbách je volen jeden radní z každého obvodu. Dříve byla frekvence voleb tříletá.\n\nAčkoli Oxford tvoří kompaktní obydlenou oblast, existují v jeho rámci čtyři obce s obecními radami - Blackbird Leys, Littlemore, Old Marston a Risinghurst and Sandhills.\n\nOxford je rozdělen na dva volební obvody do parlamentu - Oxford East a Oxford West a Abingdon.\n\nOxford se nachází asi 90 km na severozápad od Londýna a asi 100 km jihovýchodně od Birminghamu. Dálnice \"M40\" prochází asi 12 km od města. Silnice \"A34\" spojující Hampshire a Midlands prochází Oxfordem a vytváří část jeho západního obchvatu. Dalšími důležitými silnicemi jsou \"A40\" – spojující město s Londýnem a \"A420\" směřující k Bristolu.\n\nŽeleznice spojuje město s Paddingtonem v Londýně, Bournemouthem, Worcesterem, Birminghamem, Coventry, Banbury a Bicesterem. Linka do Bicesteru je částí původní trasy spojující Oxford s Cambridge známé jako \"Varsity Line\". Část této linky byla roku 1967 zrušena.\n\nOxfordský kanál spojuje město s oblastí Midlands a poblíž města i s řekou Temží. Temže umožňuje spojení s mořem, v současnosti se ale používá spíše pro vyhlídkové plavby.\n\nMalé soukromé Oxfordské letiště v Kidlingtonu odbavuje obchodní a soukromé lety.\n\nMístní autobusová doprava je zabezpečována dvěma společnostmi – \"Oxford Bus Company\" a \"Stagecoach South Midlands\". Autobusy obou společností využívají autobusové stanoviště \"Gloucester Green Bus Station\" umístěné na západním okraji centra města. Spojení je poskytováno především ve směru na Londýn, Cambridge a Northampton. Oxfordem projíždějí i některé linky společnosti \"National Express\" vedoucí z oblasti Midlands a severem země do na jih a jihozápad. Příměstské spoje do okolních měst a vesnic zajišťuje společnost \"Thames Travel\" se sídlem ve Wallingfordu.\n\n\nMezi populární noviny v Oxfordu je možno zařadit týdeník \"Oxford Times\", bulvární \"Oxford Mail\", \"Oxford Star\" a \"Oxford Journal\". Ve městě a jeho okolí vysílá několik lokálních rozhlasových stanic – \"BBC Radio Oxford\", \"Fox FM\", \"FM107.9\" a \"Oxide\" – Oxfordská studentská rozhlasová stanice. Televizní vysílání je zastoupeno \"Six TV\" a místní redakcí BBC TV, která vytváří podklady pro lokální vysílání ze Southamptonu.\n\nV Oxfordu sídlí neobvykle velké množství středních škol, v nichž jsou vzdělávání studenti z celého světa. Existují zde tři církevní školy, které udržují tradici chlapeckých škol ale většina z nich je z pohledu výsledků zkoušek pod celostátním průměrem.\n\nOxfordské střední školy:\n\n\nDruhá Oxfordská univerzita, Oxford Brookes University vzniklá z původní \"Oxford School of Art\", sídlí na \"Headington Hill\" obdržela status univerzity v roce 1991 a v posledních pěti letech byla hodnocena jako nejlepší z nových vysokých škol Velké Británie.\n\nV Oxfordu se nachází velké množství turistických atrakcí, z nichž velká část patří univerzitě. V centru města se mimo jiných zajímavostí nachází Carfax Tower – jediná dochovaná část kostela Svatého Martina pocházejícího z 13. století. Mnoho obchodů se suvenýry a jiným zajímavým zbožím pro turisty je rozmístěno na Covered Market. V letním období jsou populární vyjížďky na pramicích po řekách Cherwell a Temži.\n\n\n\n\n\n\n"}
{"id": "138318", "url": "https://cs.wikipedia.org/wiki?curid=138318", "title": "Tamara de Lempicka", "text": "Tamara de Lempicka\n\nTamara de Łempicka (16. května 1898 Varšava, Kongresové Polsko, někdy uváděno i Petrohrad a jméno \"Tamara Gorska\" – 18. března 1980 Cuernavaca, Mexiko), rodným jménem Maria Górska, byla polská malířka, od roku 1919 tvořící ve Francii ve stylu art deco.\n\nLempicka se za svého života záměrně vyjadřovala o svém původu mnohoznačně a často i protichůdně, což byla jedna z mnoha jejích metod, jak k sobě připoutat pozornost a zvýšit svou atraktivitu. Dnes se má za to, že se s největší pravděpodobností narodila do dobře situované rodiny ve Varšavě. Její otec Boris Gorski byl zástupcem francouzské obchodní společnosti, matka rozená Declerová pocházela z bohaté rodiny a získala vzdělání v cizině. V roce 1911 cestovala se svou babičkou po Itálii; tehdy v sobě objevila zájem o výtvarné umění. Rok nato ji matka poslala do školy v Lausanne. Prázdniny roku 1914 prožila v Petrohradu, kde poznala život v přepychu a rozhodla se, že bude jejím cílem. Zde také poznala právníka Tadeusze Łempického (1889–1950). V roce 1916 si ho vzala a nadále žili v Petrohradě. Po vypuknutí říjnové revoluce byl Łempicki v prosinci 1917 zatčen a Tamara uprchla do Kodaně. Díky kontaktům mezi švédskými diplomaty zajistila manželovo propuštění. Poté se v roce 1918 společně usadili v Paříži.\n\nZatímco Łempicki zde nemohl sehnat zaměstnání a trávil čas bezúčelně, Tamara se na radu své mladší sestry Adrienne, která v Paříži studovala architekturu, rozhodla věnovat se dráze malířky. Začala brát soukromé lekce u nabisty Maurice Denise a zejména u André Lhota (1885–1962). Lhote byl velký ctitel Ingrese, ale zároveň se počítal ke kubistům. Oba tyto inspirační zdroje na obrazech Tamary Lempicky nápadně vystupují. Primárním cílem malířky bylo získat prodejem obrazů prostředky k luxusnímu životu, což se jí podařilo. \n\nLempickovi měli dceru Kizette. Ani v jejím případě není zcela jasné, kdy se narodila. Na webu, který je malířce věnovaný, se uvádí rok 1916, literatura se přiklání k roku 1918 po příchodu do Paříže. V roce 1928 se manželé rozvedli, jejich vztah byl ale již delší dobu velice volný.\n\nOd poloviny 20. let se de Lempicka v určitých kruzích stala jednou z nejvyhledávanějších portrétistek. Do okruhu jejích známých patřili např. Pablo Picasso, Jean Cocteau či André Gide. Roku 1926 pobývala nějakou dobu u d'Annunzia v jeho vile Il Vittoriale u Gardského jezera. Lempicka chtěla pobytem u tehdy módního literáta zvýšit svou společenskou prestiž, spisovatel od ní chtěl namalovat portrét a učinit ji svou milenkou. Uskutečnilo se jen to první. V souvislosti s nástupem art deca, spojeného v Paříži s první výstavou umění tohoto stylu v roce 1925, začala být vystavována i de Lempicka, která se podniku svými obrazy také zúčastnila. Toho roku jí byly v Paříži uspořádány hned dvě samostatné výstavy, jedna pak v Miláně. \n\nV roce 1928 poznala de Lempicka uherského barona Raoula Kuffnera (1886–1961), který byl jedním z hlavních sběratelů jejích obrazů. V témže roce také portrétovala jeho milenku Nanu de Herrera. Z obrazu vyzařuje averze, kterou de Lempicka vůči svému modelu cítila. O rok později již Nanu nahradila a roku 1933 si Kuffnera vzala. Protože prodej jejích obrazů vynášel, mohla si roku 1929 pořídit rozlehlý byt v pařížské rue Méchain. Design interiéru si objednala u architekta Roberta Malleta-Stevense. V témže roce také poprvé navštívila USA.\n\nBěhem velké hospodářské krize de Lempicka pokračovala v malování a její obrazy se vystavovaly v pařížských galeriích. De Lempicka rozpoznala nebezpečí, jaké představoval nástup Hitlera k moci v Německu roku 1933. Přiměla proto Kuffnera, aby většinu svých nemovitostí v rodném Maďarsku prodal.\n\nRoku 1939 odjeli Kuffnerovi do USA. Původně na prázdniny, ale s ohledem na vývoj v Evropě se rozhodli emigrovat. Hned v roce emigrace uspořádala galerie Paula Reinharta v Los Angeles velkou výstavu jejích prací. Kuffnerovi se usadili v Beverly Hills. De Lempicka tam pomáhala při organizování válečných sbírek a portrétovala hollywoodskou smetánku (např. Gretu Garbo). Počátkem 40. let se ke Kuffnerovým připojila i Tamařina dcera Kizette, která si vzala geologa Harolda Foxhalla (1918–1979). Počátkem 40. let měla de Lempicka několik výstav v různých amerických galeriích, např. Juliena Levyho v New Yorku nebo v Courvoisier Galleries v San Francisku. O její práce ale nebyl ani zdaleka takový zájem jako v Evropě a malířka pomalu upadala v zapomnění. \n\nV roce 1943 se Kuffnerovi odstěhovali do New Yorku. Roku 1961 de Lempicka ovdověla. Dva roky nato se odstěhovala do Houstonu k rodině své dcery, která se starala o matčiny obchodní záležitosti. De Lempicka měla v domácnosti dcery Kizette rozhodující slovo. Často měnila text závěti, aby nad rodinnými příslušníky získala větší kontrolu. Ojedinělým připomenutím malířčina díla byla roku 1973 její retrospektiva v Lucemburském muzeu v Paříži. V roce 1974 přesídlila do Cuernavacy v Mexiku. Když roku 1979 Kizette zemřel manžel, odstěhovala se za matkou, která již byla vážně nemocná. De Lempicka zemřela ve spánku 18. března 1980. Dcera splnila její přání vyjádřené v poslední vůli a rozptýlila její popel nad kráterem Popocatépetlu.\n\nObrazy de Lempicky lze označit za eklektické. Ve svém díle spojuje Ingresův neoklasicistický odkaz a ve 20. letech stále ještě částí sběratelů žádaný postkubismus. Na jejích obrazech se tak objevují ženské akty s ingresovsky odstínovanou pokožkou, jejichž pozadí tvoří kubisticky pojatá architektura. Pověst femme fatale a nepochybná řemeslná zručnost přivedla před její malířský stojan množství osobností z tzv. lepší společnosti. Nutno dodat, že velkou část portrétovaných tvoří nejen její rodinní příslušníci, ale vzhledem k bisexualitě malířky i její milenci a milenky. De Lempicka také malovala květiny, nejčastěji kaly. Po odchodu do Spojených států koketovala také s abstraktní a surrealistickou malbou, ale bez většího ohlasu. \n\nNaprostá většina malířčiných obrazů je rozptýlena v soukromých sbírkách.\n\n\n\n\n"}
{"id": "138320", "url": "https://cs.wikipedia.org/wiki?curid=138320", "title": "Rybaření", "text": "Rybaření\n\nRybaření je záliba i sport spočívající v lovu ryb na udici. Někdy se označuje také pojmem \"rybolov\", ačkoliv tento termín může znamenat i průmyslový odchyt či výlov ryb z moří a rybníků. Rybaření je založeno na přirozené potřebě ryb přijímat potravu. Účelem je přimět rybu, aby spolkla nástrahu, v níž je ukrytý háček. Nástrahy můžou být i umělé.\n\n\"Rybáře\" v České republice sdružují organizace Český rybářský svaz (ČRS) a Moravský rybářský svaz (MRS), které také obhospodařují většinu rybářských revírů. Postupně roste počet rybníků, kde rybníkáři zájemcům za poplatek umožňují lov ryb na udici. \n\nRyby pomocí udic s háčky chytali již starověcí Číňané, Egypťané, Řekové a Římané. Ale také američtí indiáni, kteří vynalezli umělé dřevěné rybky. Naproti tomu umělé mušky jsou poprvé doloženy ve 2. stol. v Thrákii. Dávnou tradici mají i kovové třpytky, nejstarší doklady jsou datovány do 11. století.\n\nPrvní kniha o sportovním rybolovu, \"The Treatyse on Fysshynge with an Angle\", byla napsána v Anglii roku 1496 a její autorkou byla řádová sestra Juliana Bernersová. Větší proslulosti však dosáhl spis \"The complete Angler\" od Isaaca Waltona z roku 1653. Ryby se v této době chytaly pouze na bič, tj. s prutem bez navijáku. Již v alžbětinské Anglii však byly známy různé tvary splávků a dokonce i teleskopický rybářský prut. Naviják byl vynalezen rovněž v Anglii na konci 17. stol. a jeho vzorem byl rumpál. Vynález navijáku předznamenal velký rozvoj sportovního rybaření v 19. stol. V českém prostředí se sportovní rybolov rozvíjel až od 19. stol. Málokdo ví, že nadšenou rybářkou byla operní zpěvačka Ema Destinová.\n\nNa rozdíl od myslivosti se rybářské motivy příliš neuplatnily v evropském výtvarném umění ani ve vážné hudbě. Naproti tomu v čínském a korejském umění jsou obrazy rybářů časté. Více se rybářské motivy uplatňují v literatuře, v českém prostředí např. v díle J. Mahena, O. Pavla a J. Tomečka.\n\nVe sportovním rybářství se uplatňuje většina druhů sladkovodních i mořských ryb, kromě těch nejmenších, jež není možno lovit udicí a kromě druhů chráněných zákonem. Sladkovodní ryby se tradičně rozdělují podle druhu přijímané potravy na dravé, všežravé a býložravé. Dravé ryby se chytají na živočišné (živá a mrtvá rybka, v mimopstruhových vodách též červi, hmyz) nebo umělé nástrah (třpytky, umělé rybky, umělé mušky, gumové nástrahy). Všežravé ryby tvoří nejpočetnější skupinu. Živí se bezobratlými živočichy i rostlinami. Chytají se na živočišné (červi, hmyz) i rostlinné nástrahy. Býložravých ryb je poměrně málo druhů, chytají se hlavně na vodní rostliny (amur bílý, ostroretka stěhovavá). Zvláštní skupinu tvoří ryby, které se živí planktonem (síhové, tolstolobik), jejichž lov na udici je problematický.\n\nPosledních pár desetiletí se výrobci rybářského náčiní řadí mezi první, kteří široce využívají nové materiály, první skleněná vlákna a další kombinované materiály, kde k nejúspěšnějším patří ty, jenž jsou založené na uhlíkových vláknech. Tyto lehké, pevné materiály nyní tvoří základ mnoha prutů, navijáků i ostatních potřeb.\n\nKvalita náčiní vyrobeného z těchto materiálů bývá často tak vynikající, že to některé lidi svádí ke tvrzení, že už téměř nezbývá žádný prostor k dalšímu zlepšování. Technologie se však všeobecně stále rozvíjejí a není důvod věřit, že by tento proces přestal mít vliv v oblasti rybaření. Průmysl, vyrábějící rybářskou výstroj, je nyní více než kdy dříve mezinárodní. Jak se dalo očekávat, jsou dnes na trhu nejsilnější japonští výrobci a evropské i americké společnosti nevyrábějí jen výrobky vytvořené a tvarované právě pro domácí trh, ale vyrábějí i výzbroj speciálně určenou pro vývoz. Američané například dělají pro evropský trh různé speciální pruty, včetně prutů na kapry, zatímco evropské společnosti vyrábějí navijáky a další náčiní určené bezprostředně pro prodej v USA.\nPodstatné rozdíly ve způsobech lovu mezi severoamerickými a evropskými rybáři se projevují při rybaření ve sladkých vodách. Zatímco v americkém sladkovodním rybaření má rozhodující podíl chytání na přívlač s umělými nástrahami, možná až 90 %, v Evropě je situace zcela opačná. Například na umělé nástrahy chytá pravidelně méně než 10 % britských rybářů rybařících na sladkých vodách. Tento stav věcí poskytuje rybářům na obou stranách Atlantiku spoustu možností vyzkoušet pro ně nové techniky. Například jednoduché umění vrhnout návnadu při lovu na přívlač je pro většinu britských rybářů zkušenost téměř neznámá, avšak jistě časem najdou potěšení z rybolovu těmito lehkými pruty a drobnými multiplikátory.\n\nKaždý druh ryb vyžaduje jinou techniku a jiné nástrahy. Typ nástrahy je vhodné měnit i se změnou ročního období. Ryby se s měnící teplotou vody pohybují v různých hloubkách.\n\nExistuje několik základních technik rybaření, které se liší způsobem předložení nástrahy. Patří mezi ně:\n\nSituace se mění, ačkoliv to jde sice pomalu, přesto stále více britských rybářů, a zvláště těch, kteří loví štiky, přecházejí z lovu s přirozenými nástrahami na americkou stranu. Naopak britská metoda chytání štik na mrtvou rybku a lov na položenou s elektronickým hlásičem záběru při chytání druhů živících se na dně se začíná ujímat i v USA. Stoupající počet rybářů se přesouvá přes Atlantik na rybářskou dovolenou a zkoušejí místní techniky a tento trend bude patrně pokračovat. Další americká technika, kterou lze velice úspěšně používat ve většině britských vod, je \"trolling\" – vláčení návnady za pohybující se lodí. Tato metoda ve spojení se sonarem vyhledávajícím ryby by mohla změnit poměry v rybaření na hlubokých britských jezerech a přehradách.\n\n„Chyť a pusť“ je název pro nový pohled a přístup k rybaření jako sportu a oddechovému relaxu. Rybář si při něm chycené ryby neponechává na jídlo, ale vrací je do vody, často po předchozím fotografování či vážení. Součástí tohoto přístupu je šetrné zacházení s rybami, používání háčků bez protihrotů, které nepoškozují rybí tlamky apod. V Česku je popularizátorem tohoto přístupu k rybaření např. Jakub Vágner. Někteří ochránci zvířat však tento přístup kritizují, neboť ho považují za negativní zasahování do přirozeného života zvířat bez hospodářského či poznávacího významu, tedy za formu týrání zvířat.\n\nAmerický výzkum konstatoval, že rybáři a lovci kontaminují životní prostředí tisíci tunami olova ročně vinou používání olověných broků a olůvek. Neuklizené rybářské vlasce a háčky mohou dále smrtelně zraňovat ryby a vodní ptáky i jiné živočichy včetně lidí. Přítomností rybářů může docházet k poškozování pobřežní vegetace a vyrušování vodních živočichů.\n\nJako pozitivum možno uvést, že rybáři se někdy starají o vodní plochy a okolí. Posečou trávu na břehu, posbírají odpadky nebo se snaží vodní živočichy chránit. Rybáři začínají přemýšlet mnohem ekologičtěji. Moderní směry v ochraně přírody se zrodily většinou v Americe, ale brzy zapustily kořeny i v Evropě. Rybáři začínají chápat, že se rybí společenstva musí chránit a dlouhodobě a buď se musí zakázat lov v době, kdy se ryby třou, nebo se musí vysazovat ryby uměle líhnuté. V Americe zapustil kořeny způsob lovu – „chytit a pustit“, zatímco v zemích, jako je Británie, kde je tlak na rybí osádku mnohem větší, se vyvíjejí nové typy speciálního rybářského náčiní. Například při rybolovu nahrazují velké, lehké podběráky vyrobené z měkké neuzlíkaté síťoviny vylovovací háky. Stále častěji se hákem vylovují jen velké ryby určené přímo k jídlu, např. lososi a různé mořské ryby. Ostatní jsou po ulovení s co nejmenším možným poraněním vráceny zpět. Pro rybáře chytající v sladkých vodách, kteří si chtějí rybu chvíli ponechat, aby ji zvážili nebo vyfotografovali, byly zavedeny měkké nylonové vezírky. Ryby budou v těchto tmavých vezírcích ležet zcela klidně. Jsou výborné i k uložení takových druhů, jako je štika či kapr, před puštěním. (V revírech ČRS a MRS není uchovávání ryby za účelem pozdějšího vyfotografování a puštění povoleno.) Zajímavým vynálezem je také vyháčkovávací podložka, která chrání velké ryby před zraněním, jako je např. ztráta šupin, když se mrskají při vyháčkovávání.\n\n\n"}
{"id": "138321", "url": "https://cs.wikipedia.org/wiki?curid=138321", "title": "Dilbert", "text": "Dilbert\n\nDilbert je seriál komiksových stripů parodujících pracovní prostředí velké firmy. Scott Adams začal stripy vytvářet koncem 80. let na základě svých zkušeností ve společnosti Pacific Bell. Seriál postupně získal velkou popularitu a počátkem 21. století jej přetiskovalo 2000 novin a časopisů na celém světě. V češtině si můžete Dilberta přečíst na portálu iDnes.cz a v původním anglickém znění s českými titulky v Hospodářských novinách.\n\n\n"}
{"id": "138323", "url": "https://cs.wikipedia.org/wiki?curid=138323", "title": "Průsmyk", "text": "Průsmyk\n\nPrůsmyk je poměrně výrazné přerušení jinak souvislého horského pásma. Průsmyky vznikají prohnutím, pohybem ker a eroznědenudační činností. Některé průsmyky leží v průlomových údolích a nemají charakter sedel.\n\nPoloha průsmyků mezi dvěma vyvýšeninami má pro člověka velký dopravní význam, umožňuje snadnější překonání horského pásma, silnice vedené těmito místy mívají často velké množství serpentin. Pokud průsmykem prochází silnice, jedná se o silniční sedlo. Průsmyky s vysoko položenými sedly mohou být v zimním období pro dopravu uzavřeny, proto jsou pod sedly, především v místech kde je horské pásmo zúženo, budovány tunely.\n\nPrůsmyky mají strategický význam ve vojenství, proto byly mnohé z nich v historii opevňovány.\n\n\n"}
{"id": "138328", "url": "https://cs.wikipedia.org/wiki?curid=138328", "title": "Swiftfox", "text": "Swiftfox\n\nSwiftfox je optimalizovaný build webového prohlížeče Mozilla Firefox pro Linux. Nejedná se o build vytvářený Mozilla Corporation, ale o produkt třetí strany dle Mozilla Foundation Trademark Policy. Swiftfox je dostupný v řadě variantách pro konkrétní procesory – i686, AMD64, AMD64(32bit), Prescott. Díky těmto optimalizacím jsou odpovídající buildy rychlejší než ty oficiální a u uživatelů si získaly značnou podporu.\n\n\n"}
{"id": "138331", "url": "https://cs.wikipedia.org/wiki?curid=138331", "title": "Rybářský revír", "text": "Rybářský revír\n\nRybářský revír je úsek tekoucí vody (řeka, potok), stojaté vody (rybník, jezero, tůň, …), případně kombinace obou typů vod, kde lze provádět lov ryb na udici.\n\nNa obou typech platí dle Rybářského řádu odlišná pravidla.\n\n\nNěkteré revíry se dále člení na tzv. \"podrevíry\". To je typické zejména pro úseky tekoucích vod, ke kterým jsou přidruženy například okolní rybníky či jezera. Příkladem může být pražský revír Rokytka 1, který zahrnuje nejen vlastní tok říčky Rokytky, ale i 7 rybníků na území Prahy 9 (největším z nich je Kyjský rybník).\n\n\n"}
{"id": "138334", "url": "https://cs.wikipedia.org/wiki?curid=138334", "title": "SpaceShipOne", "text": "SpaceShipOne\n\nSpaceShipOne je první soukromý raketoplán, který kdy uskutečnil pilotovaný let. Stalo se tak 21. června 2004. Jedná se o experimentální suborbitální raketoplán, který poháněl hybridní raketový motor. Raketoplán je možno ovládat dálkově (je schopen bezpilotního letu), čehož bylo využito hned v jeho prvním zkušebním letu.\n\nSpaceShipOne byl vyvinut firmou Scaled Composites a firma získala 10 milionů dolarů, neboť vyhrála v soutěži Ansari X Prize pro první soukromý raketoplán, který dosáhne dvakrát během dvou týdnů výškové hranice 100 kilometrů. Vývoj plavidla byl vyčíslen na 25 milionů dolarů a z velké části jej zainvestoval Paul Allen.\n\nJeho technické možnosti však nelze srovnávat s klasickými raketoplány. Maximální dosažitelná rychlost (doposud více než trojnásobek rychlosti zvuku) je ale natolik zanedbatelná, že SpaceShipOne není schopen udělat ani jeden oblet kolem Země, natož aby posloužil k nějakému praktickému účelu (např. vypuštění družice).\n\nSpíše se dá říci, že SpaceShipOne byl pro Scaled Composites doposud zdařilý pokus o zkonstruování spolehlivého soukromého raketoplánu, schopného dosáhnout hranice vesmírného prostoru a bezpečně dopravit pilota s případným nákladem a posádkou zpět na zem. Společnost má již v pokročilé fázi vývoje a testování pokračovatele SpaceShipOne – projekt SpaceShipTwo, od kterého si slibuje zvýšení vzdálenosti, kterou má vyvíjený raketoplán urazit, stejně jako zvýšení doby, po kterou bude ve vesmírném prostoru; a první soukromý raketoplán schopný pravidelně dopravovat civilisty do vesmíru – de facto prostředek vesmírné turistiky.\n\n"}
{"id": "138346", "url": "https://cs.wikipedia.org/wiki?curid=138346", "title": "O čem mluví muži", "text": "O čem mluví muži\n\nO čem mluví muži (1997) je první řadové album skupiny Traband. Tvoří ho 12 písniček. Album bylo nahráno v sestavě Jarda Svoboda (kytara, foukací harmonika, mandolína, zpěv, melodie a texty písniček), Evžen Kredenc (banjo, sbory), Michal Kliner (baskytara) a Václav Pohl (bicí, sbory). Bylo vydáno v malém nákladu, dnes je již nesehnatelné, je ale možné si ho stáhnout v plné délce z webových stránek kapely () ve formátu mp3.\n\n\nPísně \"Jak to všechno pěkně roste\" a \"Nezdárný syn\" jsou převzaty z repertoáru Otcových dětí, předchozí skupiny Jardy Svobody.\n"}
{"id": "138349", "url": "https://cs.wikipedia.org/wiki?curid=138349", "title": "Kvádr", "text": "Kvádr\n\nKvádr je trojrozměrné těleso – rovnoběžnostěn, jehož stěny tvoří šest pravoúhlých čtyřúhelníků (zpravidla obdélníků, ale existují i speciální případy jako např. čtverec). Má tři skupiny rovnoběžných hran shodné délky.\n\nObjem formula_1 a povrch formula_2 kvádru lze vypočítat z délky jeho hran formula_3 jako:\n\nKvádr má tři různé délky stěnových úhlopříček, které jsou vlastně délkou úhlopříčky obdélníka ve vztahu k jeho stranám, a počítají se z Pythagorovy věty:\n\nVšechny čtyři tělesové úhlopříčky jsou stejně dlouhé a protínají se ve středu souměrnosti. Délku tělesové úhlopříčky kvádru (tj. vzdálenost dvou vrcholů, které neleží ve stejné stěně) lze vypočítat rovněž z Pythagorovy věty:\n\nKvádr má šest stěn obdélníkového tvaru (ve speciálních případech 2 čtvercové + 4 obdélníkové nebo 6 čtvercových) z nichž dvě protilehlé jsou vždy shodné, osm vrcholů a dvanáct hran z nichž čtveřice rovnoběžných má vždy shodnou délku.\n\nKvádr je středově souměrný podle průsečíku svých úhlopříček.\n\nKvádr je osově souměrný podle tří os – spojnic středů protilehlých stěn.\n\nKvádr je rovinově souměrný podle tří rovin. Každá z těchto rovin je rovnoběžná s některou ze stěn kvádru a prochází průsečíkem úhlopříček kvádru.\n\nKaždé dvě stěny kvádru jsou rovnoběžné nebo kolmé.\n\nSpeciálním případem kvádru pro formula_10 je pravidelný čtyřboký hranol. Ten má nejméně jednu dvojici protilehlých stěn čtvercovou – mluvíme o ní jako o základně nebo podstavě. O zbývajícím (potenciálně různém) rozměru pak mluvíme jako o výšce hranolu formula_11.\n\nVzorce pro objem a povrch se nám v tomto případě zjednodušují na:\n\n\n"}
{"id": "138353", "url": "https://cs.wikipedia.org/wiki?curid=138353", "title": "Road Movie", "text": "Road Movie\n\nRoad Movie může označovat:\n\n"}
{"id": "138357", "url": "https://cs.wikipedia.org/wiki?curid=138357", "title": "Andrew Johnson", "text": "Andrew Johnson\n\nAndrew Johnson (29. prosince 1808 – 31. července 1875) byl sedmnáctým a jedním ze dvou prezidentů Spojených států amerických zvolených na kandidátce National Union Party. Úřad prezidenta zastával v letech 1865 - 1869. Vládl necelé čtyři roky, ujal se úřadu po atentátu na prezidenta Abrahama Lincolna z pozice viceprezidenta USA. Za jeho pobytu v Bílém domě nebyl žádný viceprezident zvolen.\n\nAndrew Johnson se narodil 29. prosince roku 1808 v Raleighu, Severní Karolíně. Otcem byl chudý Jacob Johnson, který tři roky po jeho narození zemřel. Matka Mary McDonoughová tak zůstala na výchovu sama a bez peněz. Andrew nastupuje v deseti letech se svým bratrem do učení ke krejčovskému mistru. O šest roků později spolu utíkají nespokojeni do Greenville v Tennessee, kde se snaží založit vlastní krejčovskou dílnu. Na vzdělání nemá čas ani dostatek financí. V devatenácti letech (1827) si bere za ženu Elizu McCardle (1810-1876), se kterou zplodí 5 dětí a také si začíná doplňovat všeobecné znalosti. Ve své dílně zaměstná několik otroků, ke kterým má dobrý vztah. Zde také dochází k občasnému setkávání občanů, kteří probírají věci veřejné a kde mladý krejčí Johnson zjišťuje, že je zapálený pro politiku a rozhoduje se v ní plně angažovat. Tak se stává jedním z iniciátorů založení dělnické strany ve městě, již za rok je zvolen do městské rady (1829) a za další čtyři se díky nadání a přirozené autoritě stává starostou města (1833). Politická kariéra pokračuje \"krok za krokem\" k vrcholu zvolením do Sněmovny reprezentantů ve státě Tennessee (1835), v dalších volbách je sice poražen, ale v následném volebním klání slaví úspěch a stává se členem Senátu v Tennessee (1839). V roce 1843 je jako vůbec první člen Demokratické strany zvolen za svůj stát do národní Sněmovny reprezentantů, kde pobyl 5 funkčních období (10 let). Následně se vrací domů, kde na něho čeká guvernérské křeslo (17. guvernér Tennessee, 1853-1857), aby postoupil o další krůček v kariéře a stal se ctihodným členem Senátu USA (1857-1862). Většina států Jihu se v této vyhrocené době snaží o odtržení z Unie. Johnson přesto ve svých emotivních projevech hlasitě upozorňuje na neústavnost takového kroku a zůstává jediným jižanským senátorem, který kontinuálně pokračuje ve výkonu své funkce ve Washingtonu. V červnu 1861 vyhlašuje stát Tennessee přes jeho odpor nezávislost. Prezident Abraham Lincoln ho roku 1862 v zuřící občanské válce jmenuje vojenským guvernérem Východního Tennessee, tedy území, které stále spadá pod vládu Unie.\n\nPři červnovém shromáždění roku 1861 v Baltimoru (stát Maryland) se členové republikánské strany naklonění Lincolnovi rozhodli změnit název partaje na Unionistickou národní stranu. Tím chtěli vyhovět části demokratů a sjednotit veřejnost prohlášením, že válka proti Konfederaci je společný národní cíl. To byl také důvod, proč byl do voleb v roce 1864 nominován na viceprezidenta demokrat Andrew Johnson a nikoli úřadující viceprezident, republikán Hannibal Hamlin.\n\nPrezidentských voleb roku 1864 se účastnilo jen 24 států. Oproti minulým volbám již chybělo 11 jižních států tvořících Konfederaci, které roku 1861 z Unie vystoupily. Poprvé se zato do voleb zapojily 3 státy: Nevada, Západní Virginie a Kansas.\n\nUnionistický tandem Lincoln-Johnson přesvědčivě zvítězil nad demokratickými kandidáty McClellanem-Pendletonem poměrem volitelů 212:21 (kvórum 117).\n\nInaugurace se odehrála 4. března 1865. Johnson přišel na ceremoniál podnapilý, což se odrazilo při jeho projevu. Později podal vysvětlení, že se alkoholem snažil tišit bolest způsobenou tyfem. V úřadu viceprezidenta strávil jen 1 měsíc a 10 dnů. V osudný 14. duben byl při představení ve Fordově divadle výstřelem smrtelně zraněn prezident Lincoln, který zraněním příštího dne podlehl. Atentátníkem byl herec a stoupenec Konfederace John Wilkes Booth.\n\n15. dubna 1865 složil Johnson prezidentský slib do rukou nově jmenovaného předsedy Nejvyššího soudu Salmona Chase. Byl šestým viceprezidentem, který se stal prezidentem, avšak prvním po atentátu na svého předchůdce. Jako prezident navázal na Lincolnovu politiku smiřování se vzbouřenými státy Jihu. Nežádal jejich přísné potrestání, ale usiloval o zrovnoprávnění. Jmenoval guvernéry těchto států. Jižanským občanům umožnil volit do amerického Senátu v roce 1865, poté co slíbili věrnost Unii. Od důstojníků bojujících za Konfederaci byla požadována žádost o milost. Tak byli zvoleni i mnozí prominenti bývalé Konfederace, což se setkalo ve Washingtonu s odporem a nebylo jim umožněno v Senátu zasednout.\n\nVálka zanechala hluboké šrámy mezi Severem a Jihem na dlouhé roky. Mnozí radikální republikáni ještě dlouho předhazovali své zkrvavené košile na volebních mítincích a štvali proti jižním demokratům. Ti si přesto zachovali na jihu svoji základnu. Trvalo to dalších dvacet let, než se stal demokrat prezidentem a padesát, než mohl být zvolen prezident narozený na jihu (Woodrow Wilson). V důsledku války bylo XIII. dodatkem Ústavy zrušeno otroctví (v prosinci 1865), ale nebylo postaráno o nově osvobozené lidi. Johnson začal řešit stále větší spory s republikány.\n\nPřestože započalo období \"Rekonstrukce\", tj. obnovy Jihu, které trvalo v rozmezí let 1865-1877, mnohým republikánům se kroky prezidenta jevily jako laxní a neúčinné. Sami začali v Kongresu měnit \"rekonstrukční zákony\" v neprospěch jižních států. Důležité bylo vítězství republikánů ve volbách 1866, kdy získali úplnou kontrolu nad Kongresem. Republikáni si chtěli ponechat vliv na Jihu tím, že zaručí možnost volebního práva černochům. Proto byl v roce 1868 byl přijat XIV. dodatek Ústavy, jehož cílem bylo definovat pojem občanství, ochranu práv osvobozených, odejmutí volebního práva vůdcům Konfederace a zaručit federální dluh. Johnsonova pozice byla velmi otřesena a hovořilo se o jednom z nejhorších ohrožení americké demokracie vůbec, kdy se výkonná moc - jeden z jejích tří pilířů - začíná nebezpečně hroutit a naopak moc Kongresu, tedy pilíř zákonodárný, naopak nezdravě posilovat.\n\nAndrew Johnson jako první prezident USA podstoupil tzv. impeachment, tj. proces obžaloby a odvolání z funkce. Druhým byl pak Bill Clinton v letech 1998-1999. Johnson se nechal zahnat do kouta lstivými radikálními republikány. Ti umožnili schválení zákona, který prezidentu zakazoval bez souhlasu Kongresu propouštět některé úředníky. Johnson tento zákon vetoval, ale byl Kongresem opět přehlasován, proto chtěl dosáhnout soudního rozhodnutí v této věci. Johnson 5. srpna 1867 odvolal z pozice ministra války Edwina Stantona, který usiloval stát se jakýmsi „diktátorem“ na Jihu. Ministr ovšem arogantně odvolání odmítl. Přesto prezident jmenoval jeho novým nástupcem generála Granta, kterému se Stanton neodvážil odporovat. Pobouřený Senát USA stál dále za odvolaným ministrem a přiměl Stantona k návratu na ministerstvo (13. ledna 1868), a tak se i stalo. 24. února 1868 pak všichni republikáni v dolní komoře hlasovali pro schválení 11 bodů impeachmentu. 5. března bylo zahájeno líčení v Senátu pod vedením předsedy Nejvyššího soudu USA. Zajímavé bylo, že zde chyběl skutečný důvod zločinu prezidenta. Celkově bylo zapotřebí pro odvolání alespoň 36 hlasů z 54 senátorů (2/3).\n\nRozhodujícím se stal hlas republikánského senátora za státu Kansas Edmunda Rosse, který byl zvolen v roce 1866 poté, co jeho předchůdce, sympatizant prezidenta, na nátlak veřejnosti spáchal sebevraždu. Radikálové měli z volby Rosse radost. K hlasování o vině či nevině prezidenta došlo 16. května 1868. Senátor Ross nesouhlasil s prezidentem v politickém ani osobním životě. Byl jeho kritikem a přesto všechno v osudnou chvíli vyslovil \"„Nevinen!“\", čímž o jeden hlas nebyl prezident Johnson odvolán. Proto ho také John Fitzgerald Kennedy zařadil mezi 7 osobností ve své knize Profily odvahy, které svými činy pomohly rozvinout americkou demokracii.\n\n\nAndrew Johnson se vrátil domů do Tennessee, aby znovu za svůj stát kandidoval v roce 1868 do Senátu USA a v roce 1872 do Sněmovny reprezentantů USA, v obou případech neúspěšně. Do Senátu byl zvolen až v roce 1874. Funkční období započal 4. března 1875, aby přednesl jediný projev, v němž veřejně obvinil Grantovu administrativu z korupce. Sklidil za to bouřlivý potlesk ve stoje, včetně mnoha senátorů, kteří předtím hlasovali pro jeho odvolání z funkce prezidenta. Na víc mu nezbyl čas, protože 31. července téhož roku umírá na mrtvici u své dcery v Tennessee.Byl to jediný prezident, který po svém odchodu z Bílého domu sloužil v Senátu.\n\n"}
{"id": "138359", "url": "https://cs.wikipedia.org/wiki?curid=138359", "title": "Letiště Soběslav", "text": "Letiště Soběslav\n\nLetiště Soběslav (kód ICAO: LKSO) je veřejné vnitrostátní letiště nacházející se na jihozápadním okraji města Soběslav. Poloha letiště je vymezena ohybem řeky Lužnice na západní a severní straně, Dírenským potokem na jihu a silnicí E55 na východě.\n\nLetiště vlastní a provozuje Aeroklub Soběslav z.s. Aeroklub je taktéž hlavním subjektem provozujícím letovou činnost na letišti. Dále zde několik soukromých provozovatelů provozuje své ultralehké letouny. Letiště je využíváno převážně plachtaři a piloty ultralehkých letounů. Provoz na letišti probíhá převážně o víkendech a za pěkného počasí. V blízkosti letiště se nachází plovárna a sportovní areál.\n\n\n"}
{"id": "138360", "url": "https://cs.wikipedia.org/wiki?curid=138360", "title": "Chester A. Arthur", "text": "Chester A. Arthur\n\nChester Alan Arthur (5. října 1829 – 18. listopadu 1886) byl 21. prezident Spojených států amerických v letech 1881–1885. Ujal se úřadu po atentátu na prezidenta Jamese A. Garfielda.\n"}
{"id": "138364", "url": "https://cs.wikipedia.org/wiki?curid=138364", "title": "Ili", "text": "Ili\n\nIli ( , , , ) je řeka v autonomní oblasti Sin-ťiang v ČLR (horní tok) a v Almatinské oblasti v Kazachstánu (dolní tok). Vzniká ve Východním Ťan-Šanu v \"Sin-ťiangu\" soutokem Tekesu a Kungesu a ústí do jezera Balchaš. Od soutoku zdrojnic je 1 001 km dlouhá (z toho v Kazachstánu 815 km), včetně Tekesu má délku 1 439 km. Povodí má rozlohu 140 000 km².\n\nNa horním toku má charakter horské bystřiny. Níže pod ústím velkého pravého přítoku Kaš se dolina rozšiřuje a \"Ili\" se rozlévá na několik ramen. Až do města Kapčagaj řeka teče dnem široké kotliny mezi nízkými břehy, které jsou místy bažinaté. Poté vtéká do hluboké Kapčagajské úžlabiny, kde byla postavena Kapčagajská hydroelektrárna a vznikla tak Kapčagajská přehrada. Pod ústím posledního přítoku (Kurty) se dolina prudce rozšiřuje a řeka teče mezi písky pouští Sary-Išikotrau a Taukum. Ve vzdálenosti 340 km od ústí se odděluje suché rameno Bakanas a zde začíná stará delta \"Ili\". O 100 km níže se nachází současná delta o rozloze 9 000 km² s množstvím ramen, jež jsou zarostlá skřípincem. Hlavní jsou Žideli, \"Ili\" (splavné) a Topar.\n\nZdroj vody je ledovcovo-sněhový. Průměrný roční průtok je:\nPrůměrná kalnost vody je 1 kg/m³. Zamrzá v prosinci a rozmrzá v březnu.\n\n\n\"Ili\" a její přítoky mají velký význam pro zavlažování. Je také bohatá na ryby a v deltě se průmyslově chovají ondatry. Je splavná od města Kuldža (\"Inin\") v Číně pro lodě s nevelkým ponorem. Na území Kazachstánu je pravidelné spojení od státní hranice do přístavu Bakanas a níže jsou trasy motorových člunů\n"}
{"id": "138365", "url": "https://cs.wikipedia.org/wiki?curid=138365", "title": "Půdorys", "text": "Půdorys\n\nV architektuře je půdorys plán, který ukazuje pomyslný řez budovou ve výšce jeden metr nad podlahou. Z půdorysu je potom možno vyčíst konstrukční řešení podlaží, materiál a tloušťky stěn, rozmístění místností, otvory ve zdivu (okna, dveře, …), vztahy mezi jednotlivými konstrukčními prvky. V půdoryse se povětšinou označují údaje nezbytné pro provedení díla, jako jsou délkové kóty, výměry a popisky jednotlivých místností, nebo zpevněných ploch a v neposlední řadě informace o jednotlivých prvcích.\n\nPůdorysů je pro provedení díla nezbytných několik – pro jednotlivá podlaží a konstrukční celky tak, aby bylo možno jednoduše a rychle přečíst požadovanou informaci.\n\nTermín půdorys bývá obecně používán i pro jiné způsoby prezentace, které znázorňují umístění a základní vztahy jednotlivých objektů.\n\nPůdorys neboli také dispozice je jedno z kritérií, podle kterých se typologicky kategorizují stavby v dějinách architektury. Příkladem může být rozdělení křesťanských sakrálních staveb (kostelů a kaplí) podle hlavní charakteristiky půdorysu na:\nU domu a dalších budov se pak rozlišuje dispozice podle počtu traktů, prostor vymezené nosnými prvky (zdmi), které je možné dále dělit příčkami na jednotlivé místnosti.\n\n"}
{"id": "138366", "url": "https://cs.wikipedia.org/wiki?curid=138366", "title": "Čilik", "text": "Čilik\n\nČilik nebo Šilik (rusky \"Чилик\" nebo \"Шилик\") je řeka v Almatinské oblasti v Kazachstánu. Na horním toku se nazývá Džangyryk. Je levým přítokem Ili.\n\nJe 245 km dlouhá. Povodí má rozlohu 4 980 km².\n\nPramení na jižním svahu Zailijského Alatau. Dále vtéká do Ilijské kotliny, kde se rozvětvuje na dvě ramena (Kur Čilik a Ulchun Čilik). Ústí do Kapčagajské přehrady na Ili.\n\nZdroj vody je ledovcovo-sněhový. Průměrný roční průtok je 32,2 m³/s ve vzdálenosti 63 km od ústí.\n\nVyužívá se pro zavlažování.\n"}
